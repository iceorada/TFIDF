<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020826001</DOCID>
<DOCNO>LN-20020826001</DOCNO>
<DATE>08/26/02</DATE>
<TITLE>
V pátek uniklo 200 až 500 kg chloru * Do řízení chemičky zasáhl ministr Gross
</TITLE>
<GEOGRAPHY>NERATOVICE</GEOGRAPHY>
<TEXT>
Do nepřehledné situace v neratovické firmě Spolana o víkendu zasáhl ministr vnitra. Stanislav Gross v sobotu odebral vedení továrny, z níž v posledních dnech několikrát unikl chlor, všechny důležité pravomoci. Tentýž den v rozhlase prohlásil, že vedení Spolany "zcela ztratilo jeho důvěru". Vliv na dění v chemičce má od včerejška ředitel státní společnosti Unipetrol Pavel Švarc. "Ve Spolaně se bez vědomí pana Švarce nepohne ani šroubek," popsala situaci mluvčí ministerstva vnitra Gabriela Bártíková. Veškeré kroky šéfa Spolany Radomíra Věka jsou tedy kontrolovány Švarcem. Ten je také spolu s velitelem hasičského sboru Středočeského kraje Janem Žižkou odpovědný za likvidaci následků havárií, v jejichž rámci v uplynulých deseti dnech z chemičky uniklo do vzduchu a vody celkem zhruba 80 tun chloru. Přestože Spolana čelí v posledních dnech kritice za neochotu informovat veřejnost o problémech uvnitř fabriky, mluvčí Unipetrolu Jan Martínek včera odmítl úvahy o tom, že by vedení Spolany mělo za svůj postup rezignovat. Odstoupení firemních manažerů zajímá především starosty obcí v blízkém okolí, kteří budou dnes o Spolaně jednat. "Možnost, že bychom požadovali odstoupení vedení Spolany, určitě zvažujeme," říká starosta Kostelce nad Labem Jiří Králík. O této možnosti uvažuje i vedení Středočeského kraje. "Vývoj situace se nám nelíbí. Navíc to není poprvé," řekl na adresu Spolany zástupce hejtmana Karel Vyšebrodský.
Obyvatelům Mělnicka tedy konečně svitla naděje, že po nějakou dobu neuslyší houkání sirén ohlašující únik chloru ze Spolany. Zájem ministra vnitra a vicepremiéra Stanislava Grosse o dění v chemičce má dva důvody. Jednak je vrchním velitelem hasičů a policie a na jeho bedrech spočívá částečná odpovědnost za bezpečnost občanů. Za druhé je ministr státním úředníkem a stát má v Unipetrolu většinový - 63% - podíl. Trpělivost Gross ztratil poté, co v pátek večer došlo k dalšímu, během osmi dnů již druhému úniku 200 až 500 kilogramů jedovatého chlorového plynu. "Vedení Spolany neuposlechlo nařízení pana ministra. Bez vědomí hasičů manipulovali s chlorem, který tak unikl," řekla LN Gabriela Bártíková, mluvčí ministerstva vnitra.
</TEXT>
<HEADING>
Očekávání evakuace
</HEADING>
<TEXT>
Obyvatelé Neratovic a okolních obcí nesměli opět vycházet na ulici, a dokonce měli být připraveni k evakuaci. V současné době ve Spolaně působí tým, který pro firmu zpracovává zprávu o povodňových následcích v areálu chemičky. Vedení Unipetrolu ale včera ukončilo spolupráci s šéfem tohoto týmu Janem Papežem. Důvodem mělo být to, že stav starého chlorového skladu nazval "malým Černobylem". Papež dále uvedl, že ve Spolaně bylo při povodních v sázce mnoho lidských životů.
Obyvatelé Neratovic a okolních obcí nesměli opět vycházet na ulici, a dokonce měli být připraveni k evakuaci. V současné době ve Spolaně působí tým, který pro firmu zpracovává zprávu o povodňových následcích v areálu chemičky. Vedení Unipetrolu ale včera ukončilo spolupráci s šéfem tohoto týmu Janem Papežem. Důvodem mělo být to, že stav starého chlorového skladu nazval "malým Černobylem". Papež dále uvedl, že ve Spolaně bylo při povodních v sázce mnoho lidských životů.
</TEXT>
</DOC>
<DOC>
<DOCID>LN-20020826002</DOCID>
<DOCNO>LN-20020826002</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Igor Němec dostal od ODS účet za své působení v čele pražského magistrátu. Vedení strany včera zhodnotilo jeho výkon s rozpaky - kolegové sice Němce brání s tím, že na něj "často nefér" útočila média, na druhou stranu však říkají, že "letní král" Prahy situaci nezvládl stoprocentně. Tato slova mají význam kvůli podzimnímu souboji o lídra pražské ODS - a tím i o případné primátorské křeslo. V něm má nyní značně navrch starosta Prahy 6 Pavel Bém. "Myslím, že média Igora Němce přehnaně démonizovala a někdy to bylo nefér. Na druhou stranu je jasné, že v krizových chvílích nebyl oním charismatickým lídrem Prahy," řekl včera šéf ODS Václav Klaus. Podobně hovořil i místopředseda ODS Jan Zahradil. "Je pravda, že jsou i lidé razantnější," řekl Zahradil a dodal, že on bude na podzim podporovat v boji o případné primátorské křeslo pro ODS Pavla Béma. "Pokud mohu soudit podle situace v Praze 6, nemohu Bémovi nic vytknout a myslím, že měl situaci pevně v rukou," podotkl Zahradil. Sám starosta Prahy 6 Pavel Bém se stranického kolegy Němce zastává s tím, že se "nedopustil žádných fatálních omylů". Nicméně ani on nešetří kritikou: "Kdyby byl v čele schopnější manažer, mohlo být vše jinak." Igor Němec ale boj o primátorské křeslo nevzdává: "Sáhl jsem si na dno primátorské funkce," řekl včera a dodal: "Myslím, že jsme se štábem zvládli povodně maximálně. Jsem si jist, že to Pražané ocení."
</TEXT>
</DOC>
<DOC>
<DOCID>LN-20020826003</DOCID>
<DOCNO>LN-20020826003</DOCNO>
<DATE>08/26/02</DATE>
<TITLE>
K tomu, co se v neratovické Spolaně stalo, nebylo třeba ani povodňové katastrofy: chemička bez sebemenšího rizika provozních poruch a úniků zplodin bohužel ještě nebyla vynalezena, natož postavena. Jestliže to říkám, nemluví ze mne zaujatost radikálního ochránce životního prostředí, nýbrž naopak zkušenost redaktora, který 18 let pracoval ve štábním útvaru mnohonárodního chemického koncernu v Nizozemsku i v Německu. Podnik, který měl přes 80 tisíc zaměstnanců a závody v desítkách zemí, žil s vědomím nevyhnutelného rizika chemického průmyslu - a tudíž v jakémsi stavu bdělé permanentní připravenosti. Nemluvím o technické a organizační stránce této pohotovosti, nýbrž o tom, jak má za mimořádných situací fungovat "práce s veřejností". Public relations totiž opravdu nejsou (jenom) chuťovky na tiskovkách...
</TITLE>
<TEXT>
V západoevropských podnicích existují pro případ provozních poruch podrobné scénáře, jak rychle a účinně informovat nejen úřady, média a odbory, ale i širokou veřejnost, v první řadě ale obyvatelstvo v okolí postiženého závodu. To je veliká odpovědnost - a účinná opatření se nedají narychlo improvizovat až v případě nouze. Vše musí být důkladně promyšleno předem, aby při poplachu třebas i o půlnoci znali příslušní pracovníci i doma v bytě své konkrétní úkoly a mohli je bez meškání začít plnit, i kdyby závod stál v plamenech (anebo byl zatopen vodou, ovšem). Vždyť na rychlé a pravdivé informaci mohou být závislé i životy či zdraví zcela nezúčastněných lidí. Kdo je připraven, není překvapen, učili jsme se kdysi na školení CO, a byla to poučka platná podnes. Základním přikázáním nejen pro manažery, ale i pro pracovníky útvarů PR a tiskových oddělení je bezpodmínečná pravdivost. Kdo se snaží tutlat, okecávat, přikrašlovat zlá fakta, ztrácí rychle věrohodnost. Chemička si ovšem důvěru veřejnosti, médií a úřadů musí vysloužit dlouhodobou rozumnou politikou už v časech nevzrušených, normálních. Má být maximálně transparentní, objektivně a věcně informovat veřejnost i o svých případných problémech. Mohu opět uvést konkrétní příklad, jak se to dělá. Žijeme nedaleko jednoho z výzkumných ústavů koncernu Bayer. A tento podnik se stoletou tradicí (aspirin!) se velice snaží, aby mu veřejnost v širokém okolí jeho objektů byla nakloněna. Takže nám už řadu let posílá zdarma své pěkně dělané časopisy, z nichž se dovídáme nejen o nových produktech, ale také o vnitropodnikových reorganizacích, projektech a podobně. Ovšemže pořádají dny otevřených dveří, zvou okolní školy k exkurzím a podobně. Tato transparentní politika se podniku Bayer osvědčila, když před časem došlo k maléru s jeho lékem proti zvýšené hladině cholesterolu, který musel být stažen z trhu. Koncernu méně otevřenému - či dokonce notoricky prolhanému - by po tak negativní události veřejnost odepřela důvěru, jeho výrobky by nešly na odbyt a jeho akcie by patrně sklouzly až do sklepa. Což se nestalo, neboť dobré jméno dalo firmě tu pohromu přežít s odřenýma ušima, ale ve zdraví. Čili - a to je jádro neratovické lekce: i podnikům chemického průmyslu se vyplácí říkat lidem pravdu, a to hned, ne až po nasazení mediálních mučidel.
</TEXT>
</DOC>
<DOC>
<DOCID>LN-20020826004</DOCID>
<DOCNO>LN-20020826004</DOCNO>
<DATE>08/26/02</DATE>
<TITLE>
Schröder a Stoiber se poprvé utkali v živé televizní debatě
</TITLE>
<GEOGRAPHY>BERLÍN</GEOGRAPHY>
<TEXT>
Německo má za sebou historicky první televizní show uchazečů o křeslo kancléře. Včera večer se v napjatě očekávané živě vysílané debatě utkali současný kancléř, sociální demokrat Gerhard Schröder, a bavorský premiér Edmund Stoiber, kandidující za opoziční blok CDU-CSU. Nadcházející německé volby jsou důležité pro Českou republiku - Stoiber je totiž jak známo přívržencem sudetských Němců, vyhnaných na konci války z českého pohraničí. Duel, připravený soukromými kanály SAT.1 a RTL působil velmi vyrovnaně. Překvapil v něm zejména Stoiber, který je považován za slabšího řečníka než Schröder: během duelu působil nečekaně sebevědomě. Stoiber byl navíc útočnější: úřadujícímu kancléři například neustále připomínal, že nedodržel slib, který dal voličům před 4 lety nepodařilo se mu snížit nezaměstnanost. Během velmi kultivované debaty padla zmínka i o Česku: Stoiber varoval před sílícím přílivem pracovních sil za zahraničí do Německa, které má "co dělat, aby našlo práci pro vlastní lidi".
BERLÍN - Německo má za sebou historicky první televizní show uchazečů o křeslo kancléře. Včera večer se v napjatě očekávané živě vysílané debatě utkali současný kancléř, sociální demokrat Gerhard Schröder, a bavorský premiér Edmund Stoiber, kandidující za opoziční blok CDU-CSU. Nadcházející německé volby jsou důležité pro Českou republiku - Stoiber je totiž jak známo přívržencem sudetských Němců, vyhnaných na konci války z českého pohraničí. Duel, připravený soukromými kanály SAT.1 a RTL působil velmi vyrovnaně. Překvapil v něm zejména Stoiber, který je považován za slabšího řečníka než Schröder: během duelu působil nečekaně sebevědomě. Stoiber byl navíc útočnější: úřadujícímu kancléři například neustále připomínal, že nedodržel slib, který dal voličům před 4 lety nepodařilo se mu snížit nezaměstnanost. Během velmi kultivované debaty padla zmínka i o Česku: Stoiber varoval před sílícím přílivem pracovních sil za zahraničí do Německa, které má "co dělat, aby našlo práci pro vlastní lidi".
</TEXT>
</DOC>
<DOC>
<DOCID>LN-20020826005</DOCID>
<DOCNO>LN-20020826005</DOCNO>
<DATE>08/26/02</DATE>
<TEXT>
V neratovické Spolaně pracují divní brouci. Když se stane nehoda, vrchní řídící brouk přejde do ilegality a schová se na neznámé místo. Taktikou ostatních brouků vypouštějících jedy do okolí je mlčení, v případě brouků pověřených informováním doplněné mlžením, ve kterém tuny jedů nehrají až tak důležitou roli. Před zhruba deseti dny brouci připustili, že se někde stala chyba. Když se nehoda přihodila za týden znovu, přijel nejdůležitější z vrchních brouků a s ním další mluvčí, těch není nikdy dost. Analytik najatý chemičkou brouk P. v maskáčích - prohlásil, že nešlo o lidskou chybu, neboť za vše může povodeň. Zapomněl však na skutečnost, že s plynem se nemělo manipulovat. Bavte se s broukem o lidské chybě. I v sebelépe řízeném podniku se někdy stane nehoda, ovšem informační politika Spolany je nejhorší z možných. Lidé z okolí podniku jsou pobouřeni a ptají se, zda za předvedený výkon bude někdo z manažerů potrestán, třeba ztrátou funkce. Podle lidí z firmy nikoli. Vypadá to tedy, že maximálně někdo přijde o pohyblivou složku platu - vždyť fabrika neplánovaně přišla o cenné suroviny. Ve Spolaně zřejmě žijí a pracují odolní brouci, kteří nikdy nepochopí, proč jim nikdo nevěří. Koneckonců, vyráběli dlouhá léta DDT.
</TEXT>
</DOC>
<DOC>
<DOCID>LN-20020826006</DOCID>
<DOCNO>LN-20020826006</DOCNO>
<DATE>08/26/02</DATE>
<GEOGRAPHY>BRATISLAVA</GEOGRAPHY>
<TEXT>
Ve vývoji stavu nemocného slovenského prezidenta Rudolfa Schustera nastal o víkendu dramatický zvrat. Schuster, který onemocněl koncem minulého týdne po návratu z polského Krakova, byl v sobotu dopoledne propuštěn z nemocnice, ale večer mu stoupla teplota a musel být opět hospitalizován. Lékaři spekulace, že Schuster mohl požít zatím neznámý jed, nejprve vyloučili. Včera už ale byla tato varianta opět ve hře společně s možným napadením jeho organismu bakterií stafylokoka. Prezidentův syn dokonce dal policii podnět k vyšetření, zda hlavě státu někdo nedal jed. Po opětovné hospitalizaci se stav slovenského prezidenta opět rychle zlepšil. Teploty po nasazení silné dávky antibiotik poklesly a lékaři nyní čekají na výsledky dalších, podrobnějších testů.
</TEXT>
</DOC>
<DOC>
<DOCID>LN-20020826007</DOCID>
<DOCNO>LN-20020826007</DOCNO>
<DATE>08/26/02</DATE>
<TITLE>
TIŠICE - Uprostřed celerového pole sedí muž v kšiltovce a smutně se rozhlíží kolem. Jsme u vesnice Kozly, do Neratovic a tamní Spolany je to co by kamenem dohodil. "To byl výstavní celer. Tahle odrůda navíc dost vydrží. A podívejte se na to," povzdychne si osmatřicetiletý soukromý zemědělec Bohuslav Šilhan při pohledu na zuboženou zeleninu. Celá jeho úroda je na odpis - někdejší zdravé plody nasákly vodou a dílo zkázy dokonal chlorový mrak, který zničil nať. Pan Šilhan hospodaří už deset let, letos má obilí a zeleninu na 16 hektarech. Podobná pohroma ho ještě nepotkala: škody zatím odhaduje na desítky tisíc. "Jsem zvědavej, jak se k tomu postaví stát. Jinak si neumím představit, z čeho budu žít. Mě nikdo nezaměstná," shrnuje svoji situaci v narážce na skutečnost, že musí denně vozit do školy do Mělníka své postižené dítě. Neratovické chemičce po událostech posledních dnů nevěří ani slovo.
</TITLE>
<TEXT>
Pan Šilhan už nevěří ani státu. "Snad kdyby ty rozbory půdy dělali někde v Německu... Myslím si, že i když bude dělat rozbory ministerstvo zemědělství, zase zafunguje lobby Spolany," pochybuje zemědělec. Jeho situaci navíc zhoršuje fakt, že na zasažených polích nebude moci několik let nic zasadit. "Je to k vzteku," kroutí hlavou a snaží se najít pozitivum: "Aspoň, že nám to barák nevyplavilo..." Na dvojnásobně rozlehlejších pozemcích už jedenáct let hospodaří přítel pana Šilhana a další z tišických sedláků - Karel Hrubec. Také jeho zaměstnanci si na postižených pozemcích dlouho "nekopnou". Stojíme uprostřed jednoho z nich květákového pole. Polovinu úrody odnesla voda, zbytek, stejně jako u Bohuslava Šilhana, "zařídil" chlor. "Fabrika je naše prokletí," shrnuje do jedné věty realitu sedláků v okolí Neratovic. Karel Hrubec to musí vědět šest let pracoval jako člen hasičského záchranného sboru a mimo jiné chránil i Spolanu.
</TEXT>
<HEADING>
Stejně bych to neprodal, říká Karel Hrubec
</HEADING>
<TEXT>
"Listy jsou opálený... Květáky prostě nerostou, když nejsou krytý listama. Takže všechno můžu vyhodit. Stejně bych to neprodal, protože kontaminovaná zelenina se nesmí prodávat," říká pan Hrubec s uschlým listem květáku v ruce. Škody na úrodě brambor, mrkve, květáku a dalších plodin na svých polích odhaduje asi na 700 tisíc korun. "Tak 12,5 hektarů mám zničených, z toho deset hektarů vzala voda, o zbytek se postarala Spolana," vypočítává ztráty sedmatřicetiletý zemědělec. Letošní chemická pohroma není v historii zemědělského podnikání Karla Hrubce první - chlorový mrak mu zdecimoval úrodu už před dvěma roky. Tehdy mu došla trpělivost a spolu s dalšími poškozenými zemědělci chemičku zažaloval. Nejhůře havárie poškodila lesní školku v Knížecím dvoře. "Táhne se to dva roky a nic. Žaloba leží u Krajského soudu v Praze a dodnes se s tím nic nestalo. Prý to dostal jiný soudce, a ten se musí nejprve seznámit se spisem," bezmocně rozhazuje rukama. Před dvěma lety spočítal škody na dvě stě tisíc. "Pro mě by bylo vysvobození, kdyby chemičku zavřeli," dodává rozhodně Karel Hrubec. Podle něj neškodí chemička jen zemědělcům, ale všem. "Podívejte se na ty opadaný stromy, nejhůř na tom jsou peckoviny, třeba třešně jsou úplně zničený...," říká trpce.
"Listy jsou opálený... Květáky prostě nerostou, když nejsou krytý listama. Takže všechno můžu vyhodit. Stejně bych to neprodal, protože kontaminovaná zelenina se nesmí prodávat," říká pan Hrubec s uschlým listem květáku v ruce. Škody na úrodě brambor, mrkve, květáku a dalších plodin na svých polích odhaduje asi na 700 tisíc korun. "Tak 12,5 hektarů mám zničených, z toho deset hektarů vzala voda, o zbytek se postarala Spolana," vypočítává ztráty sedmatřicetiletý zemědělec. Letošní chemická pohroma není v historii zemědělského podnikání Karla Hrubce první - chlorový mrak mu zdecimoval úrodu už před dvěma roky. Tehdy mu došla trpělivost a spolu s dalšími poškozenými zemědělci chemičku zažaloval. Nejhůře havárie poškodila lesní školku v Knížecím dvoře. "Táhne se to dva roky a nic. Žaloba leží u Krajského soudu v Praze a dodnes se s tím nic nestalo. Prý to dostal jiný soudce, a ten se musí nejprve seznámit se spisem," bezmocně rozhazuje rukama. Před dvěma lety spočítal škody na dvě stě tisíc. "Pro mě by bylo vysvobození, kdyby chemičku zavřeli," dodává rozhodně Karel Hrubec. Podle něj neškodí chemička jen zemědělcům, ale všem. "Podívejte se na ty opadaný stromy, nejhůř na tom jsou peckoviny, třeba třešně jsou úplně zničený...," říká trpce.
</TEXT>
</DOC>
<DOC>
<DOCID>LN-20020826008</DOCID>
<DOCNO>LN-20020826008</DOCNO>
<DATE>08/26/02</DATE>
<TEXT>
ČESKÉ BUDĚJOVICE - Čtrnáct zmařených lidských životů, stovky zbořených domů a miliardové škody na majetku. Taková je bilance největších povodní v novodobé české historii. Přírodní živel nepřinesl podle vodohospodářů lidem nic pozitivního, pouze zkázu. Zejména policisté však přece jen nacházejí v povodňové katastrofě alespoň jeden kladný moment. Tím, že velká voda na mnoha místech republiky zcela ochromila dopravu a lidé přestali jezdit auty, se v určitých krajích výrazně snížil počet smrtelných dopravních nehod. Například v jižních Čechách se v týdnu povodní nezabil v autě ani jediný člověk. Takovou bilanci policisté dlouho nepamatují. "V průměru na jihočeských silnicích zahynou tři lidé týdně. V sedmi dnech, kdy povodeň ochromila dopravu, však nikdo nezahynul," řekl LN ředitel dopravní policie Jihočeského kraje Zdeněk Kukrál. I když se podle něj samozřejmě může jednat o náhodu, s pravděpodobností hraničící s jistotou velká voda zachránila mnoha automobilistům život. Některé z řidičů, kteří nemohli vyjet jako obvykle se svým autem na silnici, by totiž za normálních okolností čekala za volantem smrt. Počet smrtelných dopravních nehod přitom rok od roku roste a "katastrofa" v podobě přetížené dopravy si vybírá mnohem krutější daň než povodně. "Za necelých osm měsíců letošního roku zahynulo na jihočeských silnicích 98 lidí," řekl Kukrál. Souvislost mezi záplavami a sníženou nehodovostí potvrzuje i policejní prezidium. Zatímco však v krajích zasažených povodněmi počet smrtelných nehod výrazně poklesl, řidiči v méně postižených oblastech úbytek nehodovosti dokázali nahradit. "V Jihočeském a Plzeňském kraji, kde povodně začaly nejdříve, se nehodovost skutečně v prvním týdnu výrazně snížila. Celkem se ale v Česku zabilo 39 automobilistů, což je jen o osm méně než ve srovnatelném období loňského roku," řekl LN mluvčí policejního prezidia Jiří Vokuš.
</TEXT>
</DOC>
<DOC>
<DOCID>LN-20020826009</DOCID>
<DOCNO>LN-20020826009</DOCNO>
<DATE>08/26/02</DATE>
<TITLE>
Až o čtyřicet procent méně trestných činů eviduje policie v regionech, které zasáhla velká voda.
</TITLE>
<GEOGRAPHY>PRAHA</GEOGRAPHY>
<TEXT>
Kriminalita v záplavami postižených oblastech Česka poklesla průměrně o 40 procent. LN to sdělila tisková mluvčí Policie ČR Blanka Kosinová. "Je to zhruba stejné jako při povodních na Moravě nebo při jiných krizových situacích," upřesnila. "Naprosto minimální je trestná činnost majetková i násilná, velice se snížil počet dopravních nehod," uvedla tisková mluvčí středočeské policie Soňa Budská. Přesná čísla k dispozici nemají, protože některé jejich služebny jsou též značně postiženy záplavami. "Minulý týden byl naprostý klid," podotkla. Především v prvních povodňových dnech poklesla kriminalita i v Praze. "Bylo to zhruba o 25 procent," uvedl pro LN ředitel pražské policie Radislav Charvát. Jak upřesnil, běžně denně evidují průměrně 120 vloupání do objektů, 25 do aut a pět násilných deliktů, převážně loupežných přepadení.
</TEXT>
<HEADING>
I zloději se bojí nákazy
</HEADING>
<TEXT>
Podle Charváta je menší množství kriminálních deliktů dáno především tím, že některé z postižených oblastí byly neprodyšně uzavřeny a ve všech policie znásobila hlídky. V současné době je na kritických místech nasazeno 1032 policistů a vojáků. Podle slov Jana Holuba z tiskového oddělení pražské policejní správy je pokles trestné činnosti dán i tím, že monitorují osoby s kriminální minulostí a rovněž skutečností, že "i zloději se bojí nákazy z bahna a špinavé vody". Postupně se však trestná činnost "vrací do normálu". Jak Charvát uvedl, zvýšila se především v Praze 5, 10 a 9, kde vzhledem k nasazení policistů na postižených místech není dostatek hlídek. "Pachatelé se sem přesunuli ze zaplavených míst," dodal. Přesný počet případů rabování bude policie moci zveřejnit až poté, co se všichni evakuovaní občané vrátí do svých poničených domovů. "Zatím jsme pro obyvatele částečně zpřístupnili Karlín a odtud dosud nemáme žádné oznámení o krádeži nebo vloupání," sdělil ředitel. Speciální tým Metro podle slov Radislava Charváta teprve zahájil svou práci. Dílčí výsledky policejní ředitel očekává až za několik týdnů. "Předpokládám, že celé vyšetřování potrvá měsíce," upozornil.
</TEXT>
<HEADING>
Co také brzdí nájezdy kriminálníků
</HEADING>
<TEXT>
* uzavření postižených oblastí * zvýšené policejní hlídky * snaha policie monitorovat a z poničených oblastí vytěsnit osoby s kriminální minulostí * strach možných pachatelů z nákazy z bahna a špinavé vody
* uzavření postižených oblastí * zvýšené policejní hlídky * snaha policie monitorovat a z poničených oblastí vytěsnit osoby s kriminální minulostí * strach možných pachatelů z nákazy z bahna a špinavé vody
</TEXT>
</DOC>
<DOC>
<DOCID>LN-20020826010</DOCID>
<DOCNO>LN-20020826010</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Nedávné povodně svedly včera pod jednu střechu kapitulního chrámu svatého Petra a Pavla na Vyšehradě několik křesťanských církví. Konala se tam mimořádná ekumenická bohoslužba spojená se sbírkou na pomoc lidem postiženým povodněmi. Při ekumenickém shromáždění zazněly modlitby jménem těch, kteří ztratili své domovy i blízké, přišli o majetek a dosavadní jistoty. "Chceme vyprošovat obnovu a naději," řekl kardinál Miloslav Vlk, který se bohoslužby také zúčastnil. Církevní obřad se konal za spolupráce České biskupské konference, Českobratrské církve evangelické a Církve adventistů sedmého dne. Čeští a moravští biskupové vyhlásili na neděli celonárodní sbírku, jejíž výtěžek poputuje k lidem postiženým povodněmi. Už včera předali kardinál Miroslav Vlk a předseda Ekumenické rady církví Vladislav Volný dar zástupcům České katolické charity a humanitární organizaci ADRA. Sbírka vynesla 129 tisíc korun. Podle vlastních slov Miroslav Vlk obdivuje práci a nasazení záchranářů, dobrovolníků a všech, kteří odstraňují následky povodně. Řadu zaplavených míst osobně navštívil. "V této situaci lidé potřebují pomoc," uvedl katolický primas a poukázal na silnou vlnu solidarity, pomoci a dobrých mezilidských vztahů.
</TEXT>
</DOC>
<DOC>
<DOCID>LN-20020826011</DOCID>
<DOCNO>LN-20020826011</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
V Praze je od dnešního rána prodloužen provoz metra trasy B ze Zličína do stanice Nádraží Smíchov. Myslíkova ulice v Praze 1 se otevřela pro tramvaj číslo 21. Novinářům to včera po jednání pražského krizového štábu řekl primátorův náměstek pro dopravu Martin Hejl. Pro individuální automobilovou dopravu je znovu průjezdná Radlická ulice v Praze 5. Dosud byla vyhrazena jen pro autobusy městské hromadné dopravy.
</TEXT>
</DOC>
<DOC>
<DOCID>LN-20020826012</DOCID>
<DOCNO>LN-20020826012</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Již 15 obětí si vyžádaly nedávné záplavy. Přímo ve vodě našlo smrt zřejmě deset lidí, ostatní zahynuli například po námaze spojené se záchrannými pracemi či po pádu podmáčeného stromu. Poslední zprávu o oběti přinesla včera TV Nova. Uvedla, že u Mělníka pilot našel tělo dvaapadesátiletého muže, kterého rodina pohřešovala už od 14. srpna. Podle policie se muž utopil proto, že nerespektoval pokyny k evakuaci a byl se projet na kánoi.
</TEXT>
</DOC>
<DOC>
<DOCID>LN-20020826013</DOCID>
<DOCNO>LN-20020826013</DOCNO>
<DATE>08/26/02</DATE>
<TEXT>
ČESKÉ BUDĚJOVICE - Až čtyři tisíce tun chovných ryb uniklo, podle rybářů ze zaplavených rybníků do řek a přehrad, případně do mělčin na zatopených územích. "Chovné ryby jsou dnes zčásti i u našich sousedů, protože ryba neplave hůř než lachtan," řekl LN předseda Rybářského sdružení České republiky Václav Šilhavý. Rybáři tak podle něj přišli minimálně o pětinu roční produkce ryb na celém území Česka. Šilhavý tak předpokládá značné problémy zejména s přísunem kaprů na český vánoční trh. Zároveň ale tvrdí, že by nedostatek ryb určených na vánoční stůl neměl jejich cenu příliš vyšroubovat. "Je třeba myslet nejen na tento rok, ale i na budoucnost," uvedl Šilhavý. Také další rybáři mají podobný názor. "Nemůžeme si do budoucna odrazovat spotřebitele vysokou cenou," řekl vedoucí rybníkářství Dvůr Lnáře Jiří Hejl.
</TEXT>
</DOC>
<DOC>
<DOCID>LN-20020826014</DOCID>
<DOCNO>LN-20020826014</DOCNO>
<DATE>08/26/02</DATE>
<GEOGRAPHY>LOUNKY</GEOGRAPHY>
<TEXT>
Rozvodněné Labe zaplavilo kromě stovek jiných míst i obec Lounky na Litoměřicku. Malá vesnička proslula již před lety - je totiž místem, kde se natáčel první český muzikál Starci na chmelu. O jejím současném smutném osudu informoval server idnes.cz. Slavnou náves by nyní už jen málokdo z protagonistů filmu poznal. Mezi bahnem se na ní kupí trosky nábytku a naplavenin. Voda navíc zničila i několik stodol, další musejí být demolovány. Obec se teď vzpamatovává z nejhoršího za pomoci vojáků a dobrovolníků.
</TEXT>
</DOC>
<DOC>
<DOCID>LN-20020826015</DOCID>
<DOCNO>LN-20020826015</DOCNO>
<DATE>08/26/02</DATE>
<TITLE>
Členové horní komory parlamentu poprvé v historii zasedali v neděli
</TITLE>
<TEXT>
Senátoři i prezident včera dali zelenou třem povodňovým zákonům. První z nich umožní, aby lidé postižení povodněmi mohli peníze z fondu na podporu bydlení použít k nákupu hotových bytů a domů. O týden se posune lhůta a odevzdání kandidátek do komunálních voleb. O měsíc později může vláda předložit poslancům návrh státního rozpočtu.
PRAHA - Pracovní neděli mají za sebou senátoři, kteří ve stavu legislativní nouze projednávali povodňové zákony. Nebývale hladce Senát přijal všechny návrhy koaliční vlády. Nejvíce diskusí hned v úvodu vyvolala zpráva premiéra Vladimíra Špidly o povodních. Předseda vlády si kromě práce záchranářů a dalších pochvaloval také fungování sociálního státu o povodních.
</TEXT>
<HEADING>
Přestávají platit stranická trička
</HEADING>
<TEXT>
"Při letošních povodních Česká republika obstála. Obstála jako sociální stát založený na demokratickém principu a připravený podpořit své občany," řekl Špidla. Senátoři sice většinou práci koaliční vlády chválili, první místopředseda Senátu Přemysl Sobotka (ODS) ale zároveň varoval před tím, aby některé politické síly "nevyužívaly povodně ve svůj prospěch". "V této situaci odmítám rozlišování na opozici a koalici. Tady přestávají platit stranická trička," řekl Sobotka. Špidla poté přislíbil, že na to dohlédne. Nejen senátoři z moravských obvodů Špidlovi měli za zlé, že letošní povodně označil za největší katastrofu v dějinách země. "Jsem nerad, když se hovoří o tom, že jsou tyto povodně horší než moravské. Nejde to srovnávat," řekl místopředseda Senátu Jan Ruml (US-DEU). Další senátoři se pak obávali, aby se peníze pro oběti záplav skutečně dostaly tam, kam mají a aby se nezpozdily. "Každému je známo, že při velkých rekonstrukcích, jakými byly například rekonstrukce válečné, se hodně krade," řekl předseda vlády. Zároveň ale přislíbil, že se postará o dostatečnou kontrolu. Premiér také nevyloučil, že se mnohé obce přestěhují pryč z povodňových pásem. "Nehodláme obnovovat to, co bylo. Strategie vlády není strategií návratu, ale strategií poučení a rozvoje," prohlásil Špidla. Od předsedy vlády si senátoři vyžádali podrobnosti k případu neratovické Spolany, z níž v pátek již podruhé unikl chlor. Kvůli tomu byl v okolí vyhlášen třetí stupeň chemického nebezpečí. "Svědčí to o nezodpovědnosti lidí, kteří poplach způsobili. Přes slib, že s chlorem nebudou manipulovat, s ním manipulovali," kritizoval Špidla neratovickou Spolanu. Při přečerpávání z lehčího do těžšího zásobníku nevydrželo podle premiéra jedno z potrubí tlak, prasklo a způsobilo únik jedovaté látky. Informace premiéra nakonec Senát ve svém usnesení vzal na vědomí. Vstříc mu vyšel také v ostatních bodech a schválil hned tři povodňové zákony. První z nich umožní, aby lidé postižení povodněmi mohli peníze z fondu na podporu bydlení použít nejen k výstavbě, ale také k nákupu hotových bytů a domů. Senátoři rovněž schválili, aby se kvůli povodním o týden posunula lhůta na odevzdání kandidátek do komunálních voleb. O měsíc prodloužili také lhůtu pro předložení návrhu státního rozpočtu sněmovně. Zákony hned včera také podepsal prezident Václav Havel.
"Při letošních povodních Česká republika obstála. Obstála jako sociální stát založený na demokratickém principu a připravený podpořit své občany," řekl Špidla. Senátoři sice většinou práci koaliční vlády chválili, první místopředseda Senátu Přemysl Sobotka (ODS) ale zároveň varoval před tím, aby některé politické síly "nevyužívaly povodně ve svůj prospěch". "V této situaci odmítám rozlišování na opozici a koalici. Tady přestávají platit stranická trička," řekl Sobotka. Špidla poté přislíbil, že na to dohlédne. Nejen senátoři z moravských obvodů Špidlovi měli za zlé, že letošní povodně označil za největší katastrofu v dějinách země. "Jsem nerad, když se hovoří o tom, že jsou tyto povodně horší než moravské. Nejde to srovnávat," řekl místopředseda Senátu Jan Ruml (US-DEU). Další senátoři se pak obávali, aby se peníze pro oběti záplav skutečně dostaly tam, kam mají a aby se nezpozdily. "Každému je známo, že při velkých rekonstrukcích, jakými byly například rekonstrukce válečné, se hodně krade," řekl předseda vlády. Zároveň ale přislíbil, že se postará o dostatečnou kontrolu. Premiér také nevyloučil, že se mnohé obce přestěhují pryč z povodňových pásem. "Nehodláme obnovovat to, co bylo. Strategie vlády není strategií návratu, ale strategií poučení a rozvoje," prohlásil Špidla. Od předsedy vlády si senátoři vyžádali podrobnosti k případu neratovické Spolany, z níž v pátek již podruhé unikl chlor. Kvůli tomu byl v okolí vyhlášen třetí stupeň chemického nebezpečí. "Svědčí to o nezodpovědnosti lidí, kteří poplach způsobili. Přes slib, že s chlorem nebudou manipulovat, s ním manipulovali," kritizoval Špidla neratovickou Spolanu. Při přečerpávání z lehčího do těžšího zásobníku nevydrželo podle premiéra jedno z potrubí tlak, prasklo a způsobilo únik jedovaté látky. Informace premiéra nakonec Senát ve svém usnesení vzal na vědomí. Vstříc mu vyšel také v ostatních bodech a schválil hned tři povodňové zákony. První z nich umožní, aby lidé postižení povodněmi mohli peníze z fondu na podporu bydlení použít nejen k výstavbě, ale také k nákupu hotových bytů a domů. Senátoři rovněž schválili, aby se kvůli povodním o týden posunula lhůta na odevzdání kandidátek do komunálních voleb. O měsíc prodloužili také lhůtu pro předložení návrhu státního rozpočtu sněmovně. Zákony hned včera také podepsal prezident Václav Havel.
</TEXT>
</DOC>
<DOC>
<DOCID>LN-20020826016</DOCID>
<DOCNO>LN-20020826016</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Česko obstálo v boji s letošní ničivou povodní. Ve včerejším mimořádném televizním projevu to prohlásil premiér Vladimír Špidla. V několikaminutovém proslovu poděkoval všem lidem, kteří pomohli záplavy zvládnout. Ocenil pomoc ze zahraničí. Začátek své řeči věnoval smutným statistikám. "Zcela bylo zaplaveno 99 obcí s 263 tisíci obyvateli. Částečně zaplavených bylo 347 měst a obcí, celkem žije v obcích zasažených povodněmi 1 600 000 obyvatel. V tento okamžik je potvrzena ztráta 11 lidských životů," vypočítával smutně premiér. Zároveň občany morálně podpořil. "Jsme jako boxer, kterého zasáhl těžký úder, ale zdaleka není K. O. a nastupuje do dalších těžkých kol odhodlaný dosáhnout vítězství," řekl Vladimír Špidla.
</TEXT>
</DOC>
<DOC>
<DOCID>LN-20020826017</DOCID>
<DOCNO>LN-20020826017</DOCNO>
<DATE>08/26/02</DATE>
<TEXT>
Chlor, který patří do skupiny chemických prvků halogenů, se vyrábí z kuchyňské soli za použití rtuti. Používá se jako základ mnoha chemických sloučenin, ve Spolaně Neratovice slouží k výrobě PVC. Pokud se chlor dostane do vzduchu, vytvoří samovolně se pohybující nehořlavý zelenožlutý mrak. Tento jedovatý plyn leptá sliznice očí i dýchacího ústrojí. Pokud by se jej člověk nadýchal, může mu způsobit závažný otok plic a hrtanu. Při jeho vyšší koncentraci může vést až k zástavě srdce a celkovému selhání krevního oběhu. Na kůži způsobuje puchýře a zčervenání. Pokud se tento chlorový mrak dostane do vody, může ohrozit celý vodní ekosystém a způsobit vážná onemocnění živočichů. Chlor je ale nebezpečný i pro rostliny. Chlorový mrak za sebou nechává hektary spálených zemědělských plodin, uschlé květiny a ostatní rostliny. Dokonce spaluje i listí na stromech a v jeho důsledku opadávají i jehličnany. Nechvalně proslul chlor především během první světové války, kdy byl používán jako součást bojového plynu yperitu. Německá armáda jej poprvé nasadila v roce 1915 proti francouzským vojákům. Při zasažení kůže se objevilo nejprve svědivé a bolestivé zanícení, které se podobalo popáleninám prvního stupně. Kontaminace očí kapalným yperitem zase mohla vést až ke slepotě.
</TEXT>
</DOC>
<DOC>
<DOCID>LN-20020826018</DOCID>
<DOCNO>LN-20020826018</DOCNO>
<DATE>08/26/02</DATE>
<TITLE>
Zkreslené informace, nepravdivé údaje a klamání veřejnosti. To byly hlavní součásti informační strategie vedení Spolany během povodní.
</TITLE>
<GEOGRAPHY>PRAHA</GEOGRAPHY>
<TEXT>
Ve čtvrtek 15. srpna poprvé unikl chlor z neratovické chemičky. A v ten samý okamžik začalo platit informační embargo, které ale nikdy nebylo oficiálně vyhlášeno. Veškeré informace o dění ve firmě poskytovali pouze mluvčí Unipetrolu Jan Martínek a Tomáš Zikmund. Po vedení Spolany včetně jeho ředitele Radomíru Věkovi jakoby se slehla zem. Údaje tiskových mluvčí byly ale po celou dobu nepravdivé. To zřejmě buď záměrně nebo z důvodu, že v chemičce panoval takový nepořádek, že ani sami její představitelé nedokázali poskytnout objektivní údaje. Až do pátku například tvrdili, že ze Spolany uniklo 1000 kilogramů chloru a do vzduchu se dostalo pouhých 14 kilogramů. Během pátku ale najednou tato čísla mnohonásobně vzrostla a Spolana přiznala únik 80 tun chloru, z čehož do vzduchu se ho dostalo několik stovek kilogramů. Podobné množství uniklo do vzduchu i v pátek, poslední údaje hovoří o 200 500 kilogramech. Informování veřejnosti o skutečném stavu se radikálně zlepšilo v sobotu, kdy hlavní slovo ve vedení dostal Jiří Švarc, ředitel Unipetrolu, který má ve firmě podíl. Toho tím pověřil ministr vnitra Stanislav Gross. Včera byl dokonce povolen vstup do objektu několika novinářům, což ještě před pár dny byla utopická představa. Podrobnosti o lidech řídících neratovický chemický kolos ale zůstávají stále neznámé. "Všechny vaše otázky týkající se ředitele Věka jsou irelevantní, řeknu vám pouze jeho věk," reagoval na dotazy LN Jan Martínek. Známo je pouze to, že Radomír Věk vystudoval VŠCHT a ve Spolaně působí od 1. února 2002. Do této firmy přešel podle ČTK z pozice generálního ředitele Kaučuku Kralupy.
Kdo stojí v čele Spolany Neratovice
GENERÁLNÍ ŘEDITEL
Ing. Radomír Věk, 47 let (na snímku)
ŘEDITEL PERSONÁLNÍHO ÚSEKU ing. Jan Kubr
ŘEDITEL OBCHODNÍHO ÚSEKU
Martin Máchal
ŔEDITEL FINANČNÍHO ÚSEKU ing. Jan Stoklasa
ŘEDITEL TECHNICKÉHO ÚSEKU ing. Vladimír Pitín
ŘEDITEL VÝROBNÍHO ÚSEKU ing. Jan Deml
ŘEDITEL ÚSEKU LOGISTIKA ing. Martina Setzerová
</TEXT>
</DOC>
<DOC>
<DOCID>LN-20020826019</DOCID>
<DOCNO>LN-20020826019</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Úniky chloru z neratovické chemičky Spolana už inspirovaly i tvůrce počítačových her. Na internetu se tak šíří hra, ve které ovládáte právě mrak jedovatého plynu. Cílem hry s názvem Chlorový mrak je získat co nejvíce bodů za mrtvé nebo přiotrávené lidi. Hra je na internetových stránkách uváděna následujícími větami: "Jste mrak chloru a mazaně se vám podařilo utéci ze Spolany. Lidé jsou naštěstí 'výborně' informovaní, a proto to zatím nevědí. Takže si na nich pořádně smlsněte." Hra má velmi jednoduché provedení. V pohledu shora vidíte část města s pohybujícími se postavami lidí. Pomocí myši pak na ně posíláte nebezpečný plyn. Podobně kontroverzní hra se objevila například v kauze Matiční v Ústí nad Labem. Cílem bylo zneškodnit co nejvíce Romů, kteří se tuto zeď snažili rozebrat.
</TEXT>
</DOC>
<DOC>
<DOCID>LN-20020826020</DOCID>
<DOCNO>LN-20020826020</DOCNO>
<DATE>08/26/02</DATE>
<TITLE>
Odklízet následky povodní přijeli do nejznámější české ulice žadatelé o azyl
</TITLE>
<TEXT>
Čtrnáct běženců z uprchlického tábora v Bělé pod Bezdězem přijelo dobrovolně pomáhat odstraňovat následky povodní do ústecké čtvrti Neštěmice.
ÚSTÍ NAD LABEM - Z dodávkového vozu, který zastavil před komunitním centrem v Matiční ulici v ústecké čtvrti Neštěmice, se souká několik mužů a žen. Narodili se v různých koutech světa, vesměs v bývalém "východním bloku". Spojují je momentálně čtyři věci: ať Rus, Armén, Bělorus, Bulhar, Gruzínec, turecký Kurd či Afričan z Angoly, všichni spolu mluví rusky, žijí v Bělé pod Bezdězem a žádají o azyl v Česku. A všech čtrnáct jich přijelo pomoci při úklidu po povodni v ústecké Matiční ulici a nejbližším okolí chudé čtvrti Neštěmice. "Všichni se přihlásili dobrovolně. Vyvěsili jsme v táboře ceduli, kdo by chtěl. Zájem byl tak obrovský, že jsme je museli přesvědčovat, aby aspoň někdo z rodiny vždycky zůstal v táboře a hlídal děti," říká vedoucí skupiny Libor Tondr. Ústí nad Labem si vybrali schválně. Mezi uprchlíky je totiž několik Arménů, kteří zažili katastrofální zemětřesení v roce 1988. Tehdy jim přijeli na pomoc právě záchranáři z Ústí. Další skupina se vydala do Plzně.
</TEXT>
<HEADING>
Pomoc jen pro bílé?
</HEADING>
<TEXT>
Od Víta Kučery z organizace Člověk v tísni, která se v komunitním centru usídlila a řídí úklidové práce v této čtvrti, fasují holínky, rukavice, lopaty a košťata. Ještě se nestačili ani pořádně rozkoukat a už mají možnost se seznámit se specifiky této čtvrti, kam město sestěhovalo část svých problémových občanů. Podsaditý obyvatel jednoho z domů pro neplatiče v Matiční se rozhodl vzít organizaci zahraničních pomocníků do svých rukou. Nelíbí se mu, že Kučera chce část skupiny "odvelet" na pomoc "domkářům", kterým Labe poničilo byty. Neplatičům s výjimkou jedné rodiny žijící v suterénním bytě zatopilo "jen" sklepy. "Ty se budeš starat jen o bílé? Proč neděláte na Matiční, jak to má bejt? Proto vás sem poslali! Budete dělat to, co chceme my. Jinak shromáždím všechny romské organizace a zavolám Tošenovského (starosta - pozn. red.). Budete mít se mnou problémy, hned volám do Prahy. Já to nebudu vyklízet sám!" křičí na pomocníky. Z vyhrožujícího muže se vyklube domovník z domu blíž k hlavní silnici Jan Mikoň. Cizinci mu zřejmě nerozumějí a poplašeně se po sobě ohlížejí. "Ještě se seberou a pojedou pryč," obává se Tondr, zatímco Kučera se marně snaží rozhořčeného muže uklidnit, že samozřejmě přidělí několik pomocníků i jemu. "Oni přišli pomáhat a on tady řve. Přitom lidi z jeho domu nedělají nic. My jsme si všechno uklidili sami. I pytle s pískem z celé ulice jsme tahali a nikoho jsme na pomoc nepotřebovali. A oni nemůžou?" kroutí hlavou Josef Lacko, obyvatel druhého z domů a známá romská postava z dob, kdy se místní bouřili proti záměru radnice oddělit "slušné" a "neslušné" obyvatele Matiční zdí. Jeho manželka Gizela dělá v druhém domě domovnici. Stačilo prý, aby zavelela, a hned v úterý, kdy se lidé z Matiční vrátili do svých domů z nucené týdenní evakuace, byly sklepy vyklizené. Obyvatelé domu blíž k hlavní to za pět dnů "nestihli".
</TEXT>
<HEADING>
Pomáháme, protože je to třeba
</HEADING>
<TEXT>
"Mám narozeniny a určitě se v tom nebudu hrabat. Mě to nezajímá," říká žena mířící s taškou nákupu do vchodu. Další z mužů na ulici je ještě přímější: "Uklízet? Ty budeš dělat!" osopí se na pracovnici humanitární organizace. Konflikt se pomalu urovnává a část nových příchozích se noří do zatuchlých sklepů. "Natahali si tam spoustu krámů, nadělali bordel a teď ho za ně musejí uklízet jiní. Přitom by mohli jít pomáhat tam, kde jsou na tom lidi hůř přišli o celé byty," myslí si Lacko a sám jde s pár kamarády taky přiložit ruku k dílu. Nemusel by. Jeho dům to není. Jeho obyvatelé živě debatují na ulici, několik žen se vyložilo s cigaretou do oken a se zájmem sledují, jak se cizinci lopotí se starými křesly, kusy nábytku, náhradními díly z aut a dalším nepořádkem, pokrytým páchnoucích bahnem. Ani ne za hodinku je větší část sklepů alespoň z nejhoršího vyklizená. Ušpinění pomocníci vychutnávají cigaretu. "Proč jsme tady? No protože pomoc je třeba. Vy pomáháte nám, my vám," prohodí rusko-česky Mustafa, Kurd z Turecka, a jeho kolegové přikyvují. Jan Mikoň alespoň organizuje přísun horké kávy. "Dejte si," nabízí pohostinně. Uprchlíci z Bělé chtějí v Ústí zůstat, dokud bude třeba. Spací pytle si vzali s sebou, nocovat budou v komunitním centru. "Je to skvělé, že přijeli, je to jedna z pozitivních zpráv v té spoušti. Vztah k běžencům není dobrý, takové akce ho mohou napravit," domnívá se Kučera. "Jsme moc rádi, že jsou tady," potvrzuje o chvíli později Josef Lacko.
"Mám narozeniny a určitě se v tom nebudu hrabat. Mě to nezajímá," říká žena mířící s taškou nákupu do vchodu. Další z mužů na ulici je ještě přímější: "Uklízet? Ty budeš dělat!" osopí se na pracovnici humanitární organizace. Konflikt se pomalu urovnává a část nových příchozích se noří do zatuchlých sklepů. "Natahali si tam spoustu krámů, nadělali bordel a teď ho za ně musejí uklízet jiní. Přitom by mohli jít pomáhat tam, kde jsou na tom lidi hůř přišli o celé byty," myslí si Lacko a sám jde s pár kamarády taky přiložit ruku k dílu. Nemusel by. Jeho dům to není. Jeho obyvatelé živě debatují na ulici, několik žen se vyložilo s cigaretou do oken a se zájmem sledují, jak se cizinci lopotí se starými křesly, kusy nábytku, náhradními díly z aut a dalším nepořádkem, pokrytým páchnoucích bahnem. Ani ne za hodinku je větší část sklepů alespoň z nejhoršího vyklizená. Ušpinění pomocníci vychutnávají cigaretu. "Proč jsme tady? No protože pomoc je třeba. Vy pomáháte nám, my vám," prohodí rusko-česky Mustafa, Kurd z Turecka, a jeho kolegové přikyvují. Jan Mikoň alespoň organizuje přísun horké kávy. "Dejte si," nabízí pohostinně. Uprchlíci z Bělé chtějí v Ústí zůstat, dokud bude třeba. Spací pytle si vzali s sebou, nocovat budou v komunitním centru. "Je to skvělé, že přijeli, je to jedna z pozitivních zpráv v té spoušti. Vztah k běžencům není dobrý, takové akce ho mohou napravit," domnívá se Kučera. "Jsme moc rádi, že jsou tady," potvrzuje o chvíli později Josef Lacko.
</TEXT>
</DOC>
<DOC>
<DOCID>LN-20020826021</DOCID>
<DOCNO>LN-20020826021</DOCNO>
<DATE>08/26/02</DATE>
<TITLE>
Tisíce a tisíce lidí minulý týden při ničivých povodních přišly o velkou část svých majetků, životních standardů, živností i třeba plánů do budoucna. Pražský povltavský patriot Karel Doubrava v tomto výčtu ovšem na první místo klade vlastní minulost.
</TITLE>
<GEOGRAPHY>PRAHA</GEOGRAPHY>
<TEXT>
"Tak se mi Vltava odvděčila za moji věrnost," hořekuje Karel Doubrava (54), když vyklízí svůj velkou vodou totálně zdevastovaný družstevní byt v přízemí panelového domu na nejstarším českém sídlišti Invalidovna v Praze-Karlíně. Narodil se ještě ve staré porodnici na Štvanici. To je nedaleko. Vyrůstal a chodil do školy v Libni. To je odsud ještě blíž. Později žil s manželkou a dvěma dcerami ve starém Karlíně, po rozvodu před čtrnácti lety se přestěhoval sem do třípokojového bytu na Invalidovně. Ve starém Karlíně má (resp. měl) hodinářství a také garáž. Zde odpočívala letitá, avšak s láskou dobře opečovávaná Škoda Spartak... "Ano, Karlín a Libeň jsem měl hrozně rád," říká Doubrava. "Na nahodilé návštěvníky můžou obě čtvrti působit odpudivě, nebo dokonce nebezpečně. Chápu to, ale já tu mám dětství a mládí." Suterénní byt v Libni, kde se naučil chodit a mluvit, a oblíbená hospůdka, kterou dosud navštěvoval, se ostatně také octly pod vodou. "Až do předminulého týdne jsem chodil na ryby nejraději do míst mezi Štvanici a Libeňský most, což je pro mnohé rybáře rovněž nepochopitelné, ale opakuji - já to tu všude kolem měl rád," zdůrazňuje s pohnutím v hlase muž, jenž je teď pevně rozhodnut udělat za svou celoživotní věrností zdejší lokalitě rozhodující tečku.
</TEXT>
<HEADING>
Uklidit spartaka do bezpečí nebyl čas
</HEADING>
<TEXT>
Proč tak rozhodně? "Tak podívejte, spartaka uklidit včas do bezpečí - např. k rodičům na venkov - neměl kdo. Byl jsem totiž právě minulý týden se svou družkou na dovolené v Chorvatsku," začíná vypočítávat pan Doubrava. "To auto je na odpis, to je jasné. Dílna s hodinami zrovna tak. Aspoň že tu jsem měl pojištěnou. Přece jen tam byla spousta cizích věcí, to jinak nešlo." Pojištění domácnosti proti živelním pohromám v přízemí na Invalidovně ovšem Doubrava nemá. "Jen proti vykradení. Koho by napadlo, že se něco tak velkého může přivalit?!" Přivalilo! A panu Doubravovi zcela zničilo vše, co doma měl. Jako každému, kdo v okolí bydlel v přízemí. Karel Doubrava v tomto směru opravdu není žádnou výjimkou. A nad ztrátou veškerého domácího majetku vůbec nebrečí. "Dost mě mrzí ten spartak, ale s ním se možná přece jen bude dát něco udělat," říká Doubrava ještě chlapsky. Jenže záhy mu vytrysknou slzy: "Měl jsem tu několik svazků naší rodinné kroniky, kterou jsem zdědil po dědečkovi, rovněž Karlíňákovi," ukazuje na nevzhlednou zablácenou hromadu beztvaré kdysi snad papírové hmoty.
</TEXT>
<HEADING>
"Tady mě už nikdo neuvidí"
</HEADING>
<TEXT>
"Tamhle, to byly sešity historických poznámek o Libni a Karlíně, které si od sedmnácti vedl můj táta, a já, když před deseti lety umřel, jsem v tom pokračoval," směřuje Doubravův ukazováček na snad ještě méně identifikovatelnou hromádku. "Jestli se mi podaří zachránit aspoň třetinu našich asi sedmdesát let pečlivě vedených fotoalb, budu rád, ale asi to všechno vyhodím," utírá si zvlhlé oči pan Doubrava. Rezignovaně ukazuje na několik rozmočených balíků novin: "To nebylo do sběru! To jsou, chci říct byly, noviny vždy z nějakého historicky přelomového období - roky 1918, 1938, 1945, únor 1948, srpen 1968, listopad 1989... Jenže to je historie, na kterou snad nikdo nezapomene a záznamů o ní lépe uchovaných určitě zůstalo víc než dost," mávne rukou Doubrava lakonicky. "Ale tu mou, osobní a rodinnou historii mi celou vzala velká voda. Takže byt prodám a co nejdřív se stěhuju. V Karlíně a Libni už mě v životě nikdo neuvidí!!!"
(jméno na přání hrdiny příběhu pozměněno)
</TEXT>
</DOC>
<DOC>
<DOCID>LN-20020826022</DOCID>
<DOCNO>LN-20020826022</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Zhruba 200 až 250 odsouzených pomáhá při likvidaci škod v záplavami postižených oblastech. "Jde o vězně, kteří nejsou nebezpeční, odpykávají si většinou pouze nízké tresty za nedbalostní skutky," řekl včera LN první náměstek generální ředitelky Vězeňské služby ČR Bohuslav Burkiewicz. "Stáhli jsme odsouzené prakticky ze všech věznic do zařízení ve Stráži pod Ralskem, Příbrami, Vinařicích a v Praze," uvedl náměstek. Odsouzení čistí vodou a bahnem zanesená místa, stěhují zařízení poničených objektů. "Pomáhají jak firmám, tak jednotlivcům," sdělil Burkiewicz. Například trestanci z Opavy byli nasazeni na pomoc v pražském Karlíně. Náměstek odmítl, že by si na jejich pomoc někdo stěžoval nebo že by se jich občané báli. "Osobně jsem navštívil některé domácnosti, kde pracovali. Byli s nimi naprosto spokojeni," podotkl. "Musím si pochválit, že zatím nikdo z odsouzených nevyužil situace a nepokusil se utéct," poznamenal náměstek. Vězni totiž nejsou pod přímým střežením. Vězni ve vodou postižených oblastech pomáhají již od prvních dnů povodní. "Nejprve to bylo několik desítek odsouzených, postupně jsme jejich počet zvýšili," sdělil Burkiewicz. Nasazení odsouzených na pomoc v zátopových lokalitách si pochvaluje dlouholetá vězeňská psycholožka, současná generální ředitelka věznic Kamila Meclová: "Rozhodně to lze považovat za součást výchovného zacházení. Někteří z nich možná úplně poprvé v životě někomu pomáhají. Domnívám se, že je to pro ně velice užitečné."
</TEXT>
</DOC>
<DOC>
<DOCID>LN-20020826023</DOCID>
<DOCNO>LN-20020826023</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
V Praze má opět elektřinu jich více než polovina ze 7000 zatopených domů. Energetici za deset dní po povodních obnovili dodávky téměř dvěma třetinám firem a domácností z více než 60 tisíc zákazníků Pražské energetiky odpojených kvůli záplavám. Energetici včera začali pracovat i v nejvíce postižených oblastech Prahy v Holešovicích a v Karlíně.
</TEXT>
</DOC>
<DOC>
<DOCID>LN-20020826024</DOCID>
<DOCNO>LN-20020826024</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Karlínští obyvatelé a podnikatelé mohou do oblasti od Švábek po Florenc od včerejška svými auty přijíždět o hodinu dříve, tedy od 17.00 do 21.00. Pro další automobilový provoz ale čtvrť zůstává uzavřena. Vjezd je povolen pouze záchranářským jednotkám a mechanizaci, která likviduje následky povodní. Místní lidé a živnostníci mají do těchto míst pěšky vstup volný. Od soboty platí v Karlíně stejný dopravní režim pro zónu A i B, kam soukromá auta mohla původně jezdit volně. Do dříve uzavřené zóny A mají místní lidé a podnikatelé přístup pěšky prakticky volný, bez zvláštních karet.
</TEXT>
</DOC>
<DOC>
<DOCID>LN-20020826025</DOCID>
<DOCNO>LN-20020826025</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
"Potřebuju se dostat dovnitř, musím nakrmit hady," říká policistovi čtyřiadvacetiletá Eva Matějovská. Muž zákona střežící prostor před zříceným domem v Křižíkově ulici odolává jejímu ráznému přemlouvání. Žena to po chvíli vzdává. Do vysokého domu stojícího naproti troskám se zatím nedostane. Náhodní kolemjdoucí určitě netuší, že před nimi stojí jedna z "mediálních tváří", kterou vytvořily ničivé záplavy. Eva Matějovská patří mezi asi deset lidí, které museli pražští hasiči násilím evakuovat. Jejich šéf Dalibor Gosman na ní chce podat trestní oznámení kvůli zanedbání povinné péče. Podle právníků jí hrozí také žaloba na náhradu škody. Hasiči ji evakuovali i s dvouapůlletým dítětem ve čtvrtek 15. srpna krátce po zřícení protějšího domu. Horečnatě se dožadovala záchrany, zní verze hasičů. To žena popírá. "Nevolala jsem o pomoc. V domě bych vydržela. Měla jsem zásoby na několik dní, vanu plnou vody a svítila bych petrolejkou." "Hasiči mi řekli, že můžu v domě zůstat," se zápalem vysvětluje, proč byt neopustila, i když ho už dávno omývala voda. V ruce přitom drží desítky fotek. Paní Matějovská má povodeň i její vliv na okolí domu pečlivě zdokumentovanou. Na snímcích je dům naproti, který voda proměnila v ruiny, i zatopená Křižíkova ulice. Z případných právních postihů si hlavu nedělá. "Je mi to jedno, ať si mě zažalují," tvrdí rozhodně. K tomuto kroku se hasiči zřejmě odhodlají. Čekají na právní rozbor. "Ještě měla jedovaté poznámky, že jsme jí nedovolili vzít dost zavazadel," rozhorlil se Gosman minulý týden v rozhovoru pro LN. O pár metrů dál postává několik lidí. Skupinku spojuje stejný osud - bydlí v domě jako Eva Matějovská. Dovnitř teď nemohou. "Ve středu, ve čtvrtek i v pátek nás tam pustili. Dnes už ne," říká Petr Holič. "Jeden ze sousedů volal na hasiče, že je v domě plíseň a praskliny. Přitom je to tu asi sedm let. Dostala bych se tam zezadu, je tam ale bahno a já nemám gumovky," popisuje svou nepříznivou situaci Matějovská. Hadi v teráriích si zřejmě na krmení ještě nějakou dobu počkají.
</TEXT>
</DOC>
<DOC>
<DOCID>LN-20020826026</DOCID>
<DOCNO>LN-20020826026</DOCNO>
<DATE>08/26/02</DATE>
<TEXT>
ČESKÁ LÍPA - Smrtí sedmnáctiletého mladíka skončila včera oprava stropu rodinného domu v českolipské Mariánské ulici. Při stavebních pracích se na něj zřítil opravovaný strop a zavalil jej. Nehoda ani oprava domu nijak nesouvisely s nedávnými povodněmi v České republice. Na rekonstrukci domu společně s mladíkem pracovali jeho další dva známí - jednačtyřicetiletý a šedesátiletý. Oba byli při nehodě také zraněni, ale přežili. S četnými pohmožděninami jsou v současné době v nemocnici v péči lékařů. Podle hasičů, kteří se podíleli na vyprošťování zavalených, se v domě zřítil klenutý strop v prvním patře. Probořil podlahu a muži i s lešením spadli do přízemí. "Nešlo o žádnou firmu, nebyli to ani žádní profesionálové na stavební práce," uvedla policejní mluvčí. Nyní policie zjišťuje, zda za nehodu nenese někdo trestní odpovědnost. "Mohlo by jít o ublížení na zdraví z nedbalosti," vysvětlila policejní mluvčí.
</TEXT>
</DOC>
<DOC>
<DOCID>LN-20020826027</DOCID>
<DOCNO>LN-20020826027</DOCNO>
<DATE>08/26/02</DATE>
<GEOGRAPHY>KRÁLÍKY</GEOGRAPHY>
<TEXT>
Mimořádnou příležitost vidět za jeden den všechny zpřístupněné objekty předválečného opevnění králické oblasti si nenechaly v sobotu ujít stovky lidí. Bunkry byly otevřeny jako náhrada za Den územní obrany "Cihelna", který byl kvůli záplavám zrušen. Rekonstruovaná hala kromě jiného nabídla i ukázky pěchotních zbraní, polních a protiletadlových děl, pěchotní a dělostřelecké munice a výstroje vojáků. Součástí pátého ročníku měl být fiktivní boj o státní hranici z roku 1938 mezi československou armádou a wehrmachtem. "Snažili jsme se zachovat alespoň nějaký program pro ty, kteří se sem dlouhodobě chystali a o zrušení akce se třeba ani nedozvěděli," uvedl Martin Ráboň ze Spolku přátel československého opevnění. Akci pořádají Králíky, vojenskohistorické kluby, armáda a složky integrovaného záchranného systému. Vojáci a záchranáři se však nyní soustředí na pomoc zaplaveným oblastem.
</TEXT>
</DOC>
<DOC>
<DOCID>LN-20020826028</DOCID>
<DOCNO>LN-20020826028</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Demoliční četa o víkendu v Praze 9 srovnala se zemí dva komíny bývalé spalovny. Pro nálože do nich bylo třeba vyvrtat celkem 596 otvorů. Na stodvacetimetrový železobetonový komín střelmistři spotřebovali 22 kilogramů semtexu. Cihlový komín s vodojemem, který měřil o 15 metrů méně, "naládovali" výbušninou ve 126 náložích. Odstřelu komínu přihlíželo mnoho lidí, někteří s videokamerami. Několik obyvatel okolních domů a podniků vylezlo až na střechu, aby na odstřel lépe viděli. "Krásně to spadlo," zaznělo po výbuchu z hloučku přítomných pracovníků.
</TEXT>
</DOC>
<DOC>
<DOCID>LN-20020826029</DOCID>
<DOCNO>LN-20020826029</DOCNO>
<DATE>08/26/02</DATE>
<GEOGRAPHY>LIBEREC</GEOGRAPHY>
<TEXT>
Téměř 5000 lidí přilákaly v sobotu do zoologické zahrady v Liberci křtiny trojčat bílého tygra. Samičky dostaly jméno Afrodita a Artemis, samec se jmenuje Achilles. "Mláďata jsou zdravá, aktivní, rychle přibývají na váze, mají již kolem 15 kilogramů," řekl ředitel zahrady Josef Janeček. Podle něj jde o mimořádný chovatelský úspěch. Ve volné přírodě se totiž bílý tygr nevyskytuje a v zajetí jich je na celém světě asi stovka. Liberecká zahrada čekala na mláďata osm let.
</TEXT>
</DOC>
<DOC>
<DOCID>LN-20020826030</DOCID>
<DOCNO>LN-20020826030</DOCNO>
<DATE>08/26/02</DATE>
<TITLE>
Bývalý Kavanův generální sekretář má sebevražedné sklony a trpí klaustrofobií
</TITLE>
<TEXT>
Zemřít chtěl Karel Srba obviněný z přípravy vraždy novinářky Sabiny Slonkové v plzeňské věznici. Proto bude z depresí léčen na psychiatrickém oddělení brněnské věznice.
PRAHA - Bývalý vysoce postavený úředník Kavanova ministerstva zahraničních věcí Karel Srba bude převezen z plzeňské věznice na Borech na psychiatrické oddělení věznice v Brně-Bohunicích. "Je na tom stále psychicky velice špatně," řekl včera Srbův obhájce Vít Široký. "Zřejmě se vězeňským lékařům svěřil s úvahami o smrti, a proto rozhodli o jeho přemístění na psychiatrii," uvedl. "Inženýr Srba trpí klaustrofobií a kvůli tomu se u něj vyvinul určitý depresivní syndrom," upřesnil jeho druhý právní zástupce Miroslav Kříženecký. Podle něj jeho klient nyní užívá 13 různých léků. Srba by měl být do Brna eskortován začátkem tohoto týdne, zřejmě v úterý. "Kdy bude převezen, zatím přesně nevíme, musí o tom rozhodnout státní zástupce," sdělil obhájce Široký. Srba je ve vězení od 19. července, kdy byl obviněn z přípravy vraždy novinářky Sabiny Slonkové. Pro tento trestný čin jsou společně s ním stíháni také Eva Tomšovicová, Michal Novotný a Petr Volf. Všem hrozí až 12leté vězení. Bývalý Kavanův sekretář držel v první polovině srpna 46 hodin hladovku. Souvisela s jeho izolací ve věznici poté, co byl obviněn z korupce. Svým právníkům někdejší sekretář řekl, že již nechce žít. O nesmyslnosti skoncování se životem jej přesvědčili obhájci a jeho manželka Markéta. V současné době podle advokáta žádnou hladovku nedrží.
</TEXT>
<HEADING>
Policie vyslechne svědky
</HEADING>
<TEXT>
Záplavy zbrzdily vyšetřování Srbovy kauzy. V příštím týdnu by měl vyšetřovatel opět pokračovat ve výsleších svědků. "Mají to být lidé, kteří budou vypovídat k přípravě vraždy," sdělil obhájce Široký. V kauze přijímání úplatků byl prozatím vyslechnut Srbův nástupce ve funkci generálního sekretáře Pavel Jaroš. Stíhán je stejně jako Srba pro přijímání úplatků. Jak řekl, obvinění odmítá, ničeho se nedopustil. Podle obvinění měl Pavel Jaroš přijmout pětimilionový úplatek za zvýhodnění firmy z Valašského Meziříčí při výběrovém řízení o zakázku na rekonstrukci velvyslanectví v chorvatském Záhřebu. Stíháni jsou rovněž bývalý pracovník zmíněné firmy Jiří Sitár, který zakázku zprostředkoval, a Tomáš Pfeffer ze společnosti Certos. Ta na ministerstvu zahraničních věcí organizovala výběrová řízení. Na korupci zákon pamatuje odnětím svobody až na osm let. Srba společně s Tomšovicovou, Novotným a Volfem jsou stíháni ještě za nedovolené ozbrojování. Bývalý vysoce postavený úředník za nelegální držení pistole a střílecích tužek, ostatní za to, že si na likvidaci novinářky obstarali trhavinu semtex.
Vývoj kauzy Karla Srby
19. července - vyšetřovatel Srbu obvinil z přípravy vraždy novinářky Sabiny Slonkové a soud jej vzal do vazby
29. července - policie proti Srbovi zahájila trestní stíhání pro nedovolené ozbrojování a pro vývoj, výrobu a držení zakázaných bojových prostředků
9. srpna - Srbovo obvinění bylo na základě výpovědi spoluobviněných rozšířeno o trestný čin přijímání úplatků
9. - 11. srpna - Srba ve věznici v Plzni na Borech držel hladovku a tvrdil, že chce zemřít
? - kvůli depresím a úvahám o smrti bude převezen na psychiatrické oddělení věznice v Brně-Bohunicích
</TEXT>
</DOC>
<DOC>
<DOCID>LN-20020826031</DOCID>
<DOCNO>LN-20020826031</DOCNO>
<DATE>08/26/02</DATE>
<TITLE>
Kvůli výpadku čerpadel je od soboty opakovaně odstaven první blok temelínské jaderné elektrárny. Naposledy na něm byla závada před týdnem.
</TITLE>
<GEOGRAPHY>TEMELÍN</GEOGRAPHY>
<TEXT>
První blok jaderné elektrárny Temelín řeší od sobotního rána závadu, která přiměla operátora k tomu, aby odstavil blok. Provozní závadu měl první blok jaderné elektrárny rovněž před týdnem, a to v sobotu v neděli.
</TEXT>
<HEADING>
Mohla vypadnout turbonapácejí čerpadla
</HEADING>
<TEXT>
Mluvčí elektrárny Milan Nebesář upřesnil, že tentokrát operátor odstavil reaktor po výpadku kondenzátních čerpadel, v jehož důsledku se začala snižovat hladina v napájecí nádrži. "Nešlo o havarijní stav, ale technologickou událost, která se odehrála v nejaderné části bloku. Hrozilo však nebezpečí, že vypadnou turbonapájecí čerpadla, která již dodávají vodu do parogenerátorů. Operátor se proto správně rozhodl odstavit blok. Po vyšetření příčiny výpadku kondenzátních čerpadel, jímž mohla být chyba v komunikaci na sběrnici dat, se reaktor vrátí na 100 procent a bude pokračovat zkušební provoz," uvedl mluvčí Milan Nebesář.
</TEXT>
<HEADING>
Zkoušky na druhém bloku nepokračují
</HEADING>
<TEXT>
V parogenerátoru vzniká neradioaktivní pára, která pohání turbínu s generátorem a vyrábí elektrický proud. Pára po předání své energie v turbíně kondenzuje v kondenzátoru zpět na vodu a vrací se turbonapájecími čerpadly do parogenerátoru, kde opět slouží k výrobě páry. Ve druhém temelínském bloku dokončují pracovníci elektrárny a dodavatelů testy etapy s výkonem reaktoru do 30 procent. Zkoušky turbogenerátoru ale neprovádějí, protože jeho rotor bude nutné znovu opravit. Právě zkrat na jedné z částí stotunového rotoru přerušil 5. července energetické spouštění druhého bloku, které začalo 24. června. V současné době musí zahraniční dodavatel rotor znovu opravit.
V parogenerátoru vzniká neradioaktivní pára, která pohání turbínu s generátorem a vyrábí elektrický proud. Pára po předání své energie v turbíně kondenzuje v kondenzátoru zpět na vodu a vrací se turbonapájecími čerpadly do parogenerátoru, kde opět slouží k výrobě páry. Ve druhém temelínském bloku dokončují pracovníci elektrárny a dodavatelů testy etapy s výkonem reaktoru do 30 procent. Zkoušky turbogenerátoru ale neprovádějí, protože jeho rotor bude nutné znovu opravit. Právě zkrat na jedné z částí stotunového rotoru přerušil 5. července energetické spouštění druhého bloku, které začalo 24. června. V současné době musí zahraniční dodavatel rotor znovu opravit.
</TEXT>
</DOC>
<DOC>
<DOCID>LN-20020826032</DOCID>
<DOCNO>LN-20020826032</DOCNO>
<DATE>08/26/02</DATE>
<GEOGRAPHY>OSTRAVA</GEOGRAPHY>
<TEXT>
První česko-slovenský hudební festival s názvem Není co řešit se uskutečnil o víkendu na ostravském výstavišti Černá louka. Mezi největší hvězdy patřily Anna K. z České republiky a Jana Kirschner ze Slovenska. Festival, kterého se zúčastnilo asi tisíc lidí, spolupořádala Zlata Holušová. Ta se také podílela na červencovém třídenním festivalu Colors of Ostrava, který navštívilo okolo deseti tisíc hudebních fanoušků. Akce se tehdy konala v srdci města - kolem Stodolní ulice, proslavené desítkami nejrůznějších klubů. Přestože se o festivalu dlouho před jeho konáním psalo v místním tisku a kulturních publikacích, dostali jeho pořadatelé třicetitisícovou pokutu od hygieniků kvůli nadměrnému hluku. Hygienici zároveň potvrdili, že hluk na festivalu nebyl větší, než naměřili na běžných pátečních či sobotních nočních akcích ve Stodolní ulici. Zatímco v těchto případech se pachatel nedá přesně určit, protože hluk se ozývá z desítek klubů, v případě festivalu je viník známý - jeho pořadatelé. Legislativní řešení je podle hygieniků jediné - Stodolní a přilehlé ulice by se musely stát jakousi zónou zvláštního režimu. Podobně to funguje v zábavních centrech v zahraničí. "Už jsme kvůli tomu začali jednat s hlavním městským architektem. Problémem je, že představitelé města zatím nevědí, zda se mají Stodolní ulicí chlubit, nebo se za ni stydět," dodala Holušová. Paradoxem je, že na podobné akce získali pořadatelé grant z Evropské unie. "Získat grant zní dobře, ale je to ďábelská záležitost," uvedla Zlata Holušová. První slíbené peníze dorazí totiž do Ostravy podle ní snad až kolem Vánoc. Evropská unie tak dotuje akce, za které jsou jejich pořadatelé v Česku pokutováni. Podle Holušové se mladí lidé z Ostravska stále více zajímají o pořádání hudebních festivalů. "Brání nám v tom mimo jiné Ochranný svaz autorský (OSA). Například za nedávný koncert skupiny Tata Boys, na který přišlo pět set lidí, chce OSA poplatek ve výši 30 tisíc korun," uvedla Holušová. Slováci, kteří o víkendu v rámci festivalu Není co řešit do Ostravy přijeli, připustili, že na Slovensku je situace jednodušší. "SOZA (obdoba českého OSA) nám tak vysoké poplatky neúčtuje," prohlásil Michal Serbín, pořadatel hudebních festivalů ze Žiliny. "S hygieniky jsme zatím problémy neměli, vše u nás záleží na dohodě. Když akci povolí město, je všechno v pořádku," dodal. S úsměvem pak připustil, že když problém vznikne, dá se "jednoduše vyřešit při láhvi alkoholu".
</TEXT>
</DOC>
<DOC>
<DOCID>LN-20020826033</DOCID>
<DOCNO>LN-20020826033</DOCNO>
<DATE>08/26/02</DATE>
<TITLE>
Říká v rozhovoru pro Lidové noviny předsedkyně Českého statistického úřadu Marie Bohatá
</TITLE>
<TEXT>
Povodní zničené prostory Českého statistického úřadu způsobily komplikace v pravidelném zveřejňování statistických dat. Předsedkyně ČSÚ Marie Bohatá, však říká, že očekávaná data o HDP za 2. čtvrtletí budou oznámena včas.
LN: Došlo během povodňové vlny k poškození důležitých statistických údajů? Spekuluje se o tom, že vaše data byla nedostatečně zálohovaná...
Pro představu: ČSÚ sbírá ročně zhruba milion statistických výkazů, ze kterých pak zpracovává vývoj průmyslu, inflace, zahraničního obchodu i HDP. Výchozí data jsou paralelně uložena na našich pobočkách v dřívějších krajských městech a těch se povodeň nedotkla. Nedotkla se ani všech dat ze sčítání, která byla uložena mimo ustředí. V této chvíli však ještě nevíme, do jaké míry byla poškozena databázová forma všech dat uložených na největších serverech ČSÚ. Další naší prioritou je zpracování výsledků komunálních a senátních voleb. Operativně jsme zmapovali současnou situaci s tím, že příprava registrace kandidátů není ohrožena s možnou výjimkou přebíracích míst v zaplavených oblastech. Ani technické zpracování volebních výsledků online není zásadně ohroženo, pokud se podaří včas obnovit Centrální výpočetní středisko, které by mělo zahájit svou činnost 16. září 2002.
LN: Kdy bude obnoveno pravidelné dodávání aktuálních dat z ČSÚ? Absence informací může zkomplikovat práci nejen státním úřadům, ale i řadě soukromých firem.
První pravidelná statistická informace byla vydána podle zveřejněného kalendáře již ve čtvrtek 22. 8. Zveřejnili jsme výsledky zahraničního obchodu za červenec, které zpracováváme v úzké součinnosti s Generálním ředitelstvím cel. Statistické informace se budeme snažit zveřejňovat podle plánu. Přijali jsme řadu nouzových opatření, abychom i za velice obtížné situace svým závazkům dostáli. V tuto chvíli však již víme, že nemůžeme zpracovat informace o mzdách za minulé čtvrtletí. Při naší běžné statistické činnosti maximálně využíváme kapacitu zpracovatelských gescí umístěných v bývalých krajských městech. Někteří zaměstnanci z objektu v Karlíně zatím pracují se zachráněnou výpočetní technikou doma a někteří začnou dojíždět na pobočky.
</TEXT>
<HEADING>
LN: Kdy se ČSÚ vrátí do standardních podmínek?
</HEADING>
<TEXT>
Dnes už víme, že generální obnova zničeného objektu v Karlíně nepřichází v úvahu. Navíc koncem příštího roku má být dokončen nový objekt ve Strašnicích. Náklady na povodňovou obnovu proto zvažujeme velice obezřetně. Musím říci, že nyní intenzivně hledáme prostory pro zajištění běžné komunikace úřadu. Nabídky jsou a teď je vyhodnocujeme. Zatím největší položku představuje úplné obnovení centrálního výpočetního střediska v plném rozsahu, které si vyžádá náklady kolem 400 milionů korun. O pomoci včetně peněz jednáme i s Eurostatem.
LN: Absence statistických dat by mohla ohrozit vstup země do Evropské unie. Jsou takové obavy vzhledem k situaci na místě?
Musím odmítnout spekulace, které byly v tomto smyslu v tisku - respektive v Hospodářských novinách zveřejněny a vím, že je neposkytla tisková mluvčí úřadu. Úlohou Českého statistického úřadu je co nejvěrněji popsat ekonomický, demografický či sociální vývoj země a poskytovat tyto důležité statistické údaje vládě, státní správě, podnikatelům - prostě široké veřejnosti. Zásadně nespekulujeme a ani nemůžeme spekulovat o tom, jak mohou zjištěná data ovlivnit chování či jednání dalších institucí. Statistika je tu od toho, aby poskytovala informace a právě to děláme. Věřím, že veřejnost pochopí mimořádnou situaci a omluví současnou sníženou kvalitu a rozsah našich služeb.
LN: Médii proběhla zpráva o tom, že jste v souvislosti s "příliš přesnými informacemi" o poničených souborech odvolala svou tiskovou mluvčí Vladimíru Pavlíčkovou.
Neměla jsem a nemám důvod svou tiskovou mluvčí odvolávat.
LN: Dokážete zveřejnit údaje o HDP za první pololetí tohoto roku podle očekávání už 10. září?
Jak už jsem uvedla, zpracování a zveřejňování statistických informací jsou naší prioritou. Odhady HDP za druhé čtvrtletí budou zveřejněny v oznámeném termínu 10. září, přesně v 9 hodin, a proběhne i pravidelná tisková konference.
LN: Jak budete zpracovávat nové informace? Centrální výpočetní systém je poškozený.
Podařilo se zachránit značný rozsah datových pamětí a části centrálního výpočetního systému. Centrální výpočetní systém, který je zpracovatelským uzlem nebo chcete-li mozkem celého úřadu, stojí zhruba 550 milionů korun. V nouzovém režimu, s využitím našich pobočkových kapacit, můžeme jeho chod suplovat s výdajem kolem 50 milionů korun. Celá výpočetní technika prochází v současnosti technologickým procesem revize, provádí se repase a výměna vadných dílů v centrálních počítačích. Následně se bude ověřovat funkční způsobilost a spolehlivost celého počítačového vybavení.
LN: Zvládnete za současné situace vyčíslit povodňové škody? Bez přehledných informací se Česko zřejmě žádné finanční pomoci z Bruselu nedočká.
V tuto chvíli mohu říci, že se chceme pokusit o odhad výpadku ekonomické aktivity v důsledku povodní. Rádi bychom zmapovali i celkové škody, ale to prozatím nemohu slíbit.
</TEXT>
</DOC>
<DOC>
<DOCID>LN-20020826034</DOCID>
<DOCNO>LN-20020826034</DOCNO>
<DATE>08/26/02</DATE>
<TITLE>
Společnost Real Estate Karlín Group působí jako největší stavební investor v lokalitě Karlín a Libeň. Všechny tyto oblasti zalila voda, ale Serge Borenstein, společník společnosti, je optimista a hledá cesty, jak dalším záplavám už nedat šanci.
</TITLE>
<TEXT>
LN: Vaše společnost vlastní v oblasti Karlína a Libně na 300 tisíc m2 využitelných ploch připravených pro výstavbu, sídlili jste v nyní evakuovaném Paláci Karlín, vilu na Zbraslavi vám zatopila voda. Jak to snášíte?
Co se každodenního života týče, tak je to trochu chaotické. Nemáme telefonní spojení, elektřinu, připojení na internet. Zvolili jsme možná trochu netradiční řešení a rozhodli se, že se dočasně přestěhujeme na řeku, do botelu, který jsme koupili v rámci Českých loděnic. Tahle oblast byla samozřejmě úplně pod vodou a je zničená, ale botelu se nic nestalo, ten se zvedl spolu s hladinou.
LN: Jak vás záplavy skutečně ovlivnily, co se týče rozpracovaných projektů?
Karlín určitě už nikdy nebude týž. A přestože se najdou lidé, kteří nyní tuto čtvrť zatratí, my zůstaneme. Karlín má výbornou polohu blízko centra, už teď se nám podařilo vybudovat z něj oblast s největší kancelářskou kapacitou. Rádi bychom pokračovali, nejen s administrativními budovami, ale také ve výstavbě obchodních center a bytových jednotek. Uděláme z toho novou čtvrť. Nečekáme, že to bude jednoduché. Nikdy to nebylo úplně jednoduché. Když jsme v roce 1991 začínali, málokdo si dokázal představit, že by mohlo být pro někoho zajímavé mít kancelář tam, kde není nic, jen polorozpadlé tovární haly.
LN: Vznikly vám nějaké škody? Snížila se cena pozemků, které vlastníte?
Momentálně vlastníme pozemky nebo staré budovy, skladiště a tak podobně, jež jsou před demolicí. Takže tam žádná velká škoda nevznikla. Co se týče ceny pozemků, nemyslím si, že by se v důsledku příliš změnila cena za kancelářské prostory. (Pozn. redakce: Dnešní cena za kancelářské prostory v Karlíně je kolem 15 eur za m2, zhruba dvakrát méně než o 800 m dál - Na Poříčí.) Cena se sníží spíše u starších karlínských bytů.
LN: Takže vám voda s tou demolicí vlastně pomohla?
Nemyslím si, že by tahle voda mohla někomu pomoci. Jedině snad v tom, že nám možná úřady povolí demolici v kratším čase. Zatím se zdá, že nám developerské projekty záplavy ovlivnily minimálně a že budeme pokračovat podle plánu a časového harmonogramu.
LN: Odrazí se tyto úpravy na ceně kancelářských prostor?
Nemyslím si to. Tato opatření nejsou tak nákladná. Jedná se třeba o umístění technologií do vyšších pater a uspořádání těch nižších tak, aby dokázala bez škod přijmout vodu. Technicky vám to asi momentálně víc nepřiblížím, protože sám nejsem technik. Tyto úpravy se ale nebudou týkat pouze kancelářských projektů, ale také bytového centra v Šaldově ulici..
LN: Domníváte se, že samotná protipovodňová opatření přesvědčí klienty, aby se nebáli v této oblasti existovat? Co je vám platné, že máte v kanceláři elektřinu, když se ulicemi valí řeka?
Mysleli jsme na to. S ostatními významnými developery, kteří nechtějí oblast kolem řeky opustit, jsme vytvořili konsorcium a budeme se to snažit řešit.
</TEXT>
<HEADING>
LN: Můžete jít více do detailů?
</HEADING>
<TEXT>
Konsorcium vzniklo za krizových podmínek minulý týden, takže bude potřeba ještě spoustu věcí vyjasnit. Členy konsorcia jsme my, Real Estate Karlín Group, River City Group, Europolis Invest, IMMO Consult a AHI Group. Nejsme uzavřený spolek, další společnosti se samozřejmě mohou ještě připojit. Prakticky se budeme snažit spolu s Prahou 8 a magistrátem najít řešení pro protipovodňová opatření tak, aby se tato situace už neopakovala. Zatím jsme se shodli na tom, že necháme předními českými a zahraničními odborníky na povodně vypracovat studii, jak postupovat. Co se týče financování, jedná se o neziskový projekt, který bude hrazen z rozpočtu vytvořeného všemi členy konsorcia. Naším prvotním cílem je tuto oblast ochránit, ke zvýšení cen pozemků díky těmto opatřením pravděpodobně také dojde, ale není to naše priorita. A zatímco odborníci pracují na strategii, snažíme se zatím řešit úklid a hygienické problémy.
LN: Mluvil jste o rozpočtu, jak velký bude?
Na to je ještě příliš brzy. Počkejme, co řeknou odborníci, kteří pracují na studii.
LN: Nemyslíte si, že opatření zabraňující povodním měla být již dávno připravená?
Nemyslím, že bylo možné tomu v Česku zabránit. Nikdo si nedokázal představit, jak silné záplavy budou. Podívejte se do Německa. Mají mnohem lepší prostředky na obranu proti velké vodě než Česko, ale stejně tam jsou záplavy téměř každý rok.
LN: Ukazuje se ale, že kdyby nebylo lidských pochybení, tak by škody mohly být mnohem menší...
Názor si na to vytvořím teprve, až uvidím expertní posudky. Musím uznat, že bezprostředně po záplavách jsem byl hodně roztrpčený a hledal jsem toho, kdo za to může. Ale teď jsem už trochu vychladl, zvlášť když vidím skutečný rozsah záplav a situaci jinde v Evropě.
LN: Vraťme se k budoucnosti Karlína. Dokážete ji nějak odhadnout s nadhledem, z hlediska ekonomických dopadů?
Přes to všechno, co jsem říkal o našich projektech, není situace úplně bezproblémová. Bude co napravovat. Někteří menší developeři možná budou muset odejít, protože rekonstrukce Karlína bude stát nejen prostředky, ale i čas. A bude trvat měsíce, než se podaří obnovit důvěru nájemníků. Přesto, Karlín se změní. Celé město se změní.
</TEXT>
</DOC>
<DOC>
<DOCID>LN-20020826035</DOCID>
<DOCNO>LN-20020826035</DOCNO>
<DATE>08/26/02</DATE>
<GEOGRAPHY>TEREZÍN</GEOGRAPHY>
<TEXT>
Starostka Terezína Růžena Čechová se obává, že po nedávných ničivých záplavách město zažije další šok - hromadný odchod podnikatelů. Hodně firem sídlilo v někdejších vojenských domech, jejichž přízemí povodeň zničila. "Několik firem už nahlásilo, že končí, protože je velká voda téměř zruinovala," řekla Čechová. Do velkých obtíží se v Terezíně dostaly i základní služby pro obyvatele. Jeden praktický lékař ordinuje přechodně v jedné z kanceláří radnice, protože povodeň mu zničila původní ordinaci. "Jeden zubař z města odchází, druhý tady možná ještě zůstane," dodala starostka. Značné škody utrpěli i majitelé firem z okolí Terezína. Některé podniky měly sídlo pod historickými pevnostními valy a povodňová vlna je zatopila až po střechu. Jsou však i podnikatelé, kteří mohou na obnově po záplavách svoji živnost úspěšně rozvíjet, ačkoli byli sami poškozeni. "Získali jsme právě velkou zakázku v Lovosicích, jaká by dříve asi nepřišla," řekl majitel terezínského truhlářství. Kvůli stále nefungujícímu vodovodu mají ale podnikatelé s obnovou zaplavených provozů problémy. Vodu na čištění dílen a obchodů od bahna vozí mnohokrát za den v sudech z přistavěné cisterny nebo až z Litoměřic. Rozvodněné Labe koncem minulého týdne vytvořilo na Litoměřicku velké jezero, které zatopilo asi 40 obcí. V ulicích zcela zaplaveného Terezína dosahovala voda až do výšky 1,5 metru.
</TEXT>
</DOC>
<DOC>
<DOCID>LN-20020826036</DOCID>
<DOCNO>LN-20020826036</DOCNO>
<DATE>08/26/02</DATE>
<TEXT>
Se Sergem Borensteinem (53), podnikatelem belgického původu, který v České republice působí už od začátku devadesátých let, jsme původně měli domluvený rozhovor na Oběd s. Přestože se v minimalistické podobě oběd konal, v době, kdy část restaurací nefunguje, doprava kolabuje a lidé pracují v provizorních podmínkách, není nálada na popis krvavých biftečků, marinované zeleniny a lehkosti vína. Zvlášť když i Borensteinovi pronikla voda jak do podnikání, tak do života. Borenstein je původně zakladatelem skupiny East-West Group, která podniká v oblasti developmentu, obchodu s realitami a venkovní reklamy. Vedle této skupiny založil v roce 1996 Real Estate Karlín. Se svojí ženou Marií, jež vybudovala (a posléze prodala, pozn. red.) řetězec s bytovými doplňky Le Patio a v současnosti se věnuje distribuci kávy Illy, žijí v Ottově vile na Zbraslavi. Než byla tato památka obyvatelná, strávili tři roky rekonstrukcemi. Teď, když voda zaplavila dům do výše pěti metrů a i po opadnutí vzlíná do zdí, mohou Borensteinovi začít s opravami nanovo. Do České republiky jsem přišel víceméně náhodou, říká Serge Borenstein. "Česká vláda hledala místo pro ambasádu a měla zájem o objekt, který vlastnila moje realitka. Přijel jsem sem na obchodní jednání, a když jsem tu za českou ambasádu v Bruselu získal nějaké pozemky, bylo rozhodnuto," vysvětluje. V té době ostatně belgický trh nemovitostí stagnoval a tady se otevírala spousta příležitostí.
</TEXT>
</DOC>
<DOC>
<DOCID>LN-20020826037</DOCID>
<DOCNO>LN-20020826037</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Japonská společnost Futuba Industrial Co. plánuje postavit nový výrobní závod v Havlíčkově Brodě. Investice má dosáhnout 45 milionů eur ( 1,397 miliardy korun) a vytvořit nejméně 225 nových pracovních míst. Svým rozsahem je to čtvrtá největší investice, která byla letos oznámena. "Továrna na výrobu automobilových komponentů v Havlíčkově Brodě bude prvním výrobním závodem Futaby v kontinentální Evropě," řekl Martin Jahn, generální ředitel agentury CzechInvest. Futuba dodává na světový trh mimo jiné elektronické displeje pro palubní desky a rádiové řídicí jednotky. V novém závodě by se však měly produkovat lisované díly a výfukové systémy pro automobilový průmysl. Futuba si podle svého prezidenta Itsuo Kozuky vybrala Havlíčkův Brod díky "kvalitnímu podnikatelskému prostředí v České republice, nevelké vzdálenosti významných evropských automobilek jako hlavních odběratelů a dobře připravené průmyslové zóně". Výstavba nového závodu na ploše 10,6 hektaru začne v příštím roce, zahájení vlastní výroby je pak plánováno na začátek roku 2005.
</TEXT>
</DOC>
<DOC>
<DOCID>LN-20020826038</DOCID>
<DOCNO>LN-20020826038</DOCNO>
<DATE>08/26/02</DATE>
<TITLE>
Nemáme kde bydlet. Říká mnoho lidí, kterým stoletá voda zničila nebo poškodila dům či byt. Řešení jim nabízejí jednak tuzemské banky a spořitelny, ale i stát. Od něj si totiž budou moci půjčit peníze na dvouprocentní úvěr nejen na výstavbu nové nemovitosti, ale i na pořízení již existujícího domu či bytu.
</TITLE>
<GEOGRAPHY>PRAHA</GEOGRAPHY>
<TEXT>
Lidé, kterým povodeň vzala střechu nad hlavou a chtějí si pořídit nové bydlení, se budou moci rozhodnout mezi několika způsoby, jak je získat. Například Státní fond rozvoje bydlení bude moci poskytovat úvěr do 850 tisíc korun úročený dvěma procenty na dvacet let nejen na výstavbu, ale i na koupi hotových domů či bytů. Žadatelé o tuto půjčku tak již nemusejí být sami stavebníci. "Dosavadní znění zákona bylo omezující. Novelou se rozšiřují možnosti, jak vyřešit bytovou situaci lidí postižených povodněmi," uvedl Josef Wagner, ředitel Státního fondu rozvoje bydlení. Navíc pořízení již hotové nemovitosti je podle něj bezpečnější, protože odpadají podnikatelská rizika toho, že nebude dostavěna. Lidé, které zasáhly záplavy, však většinou budou mít problémy s prokázáním, že mohou splácet úvěr na dvacet let. Povodeň totiž mnohde smetla či poničila domky a byty starých lidí. "Obecně bude těžké prokazovat bonitu žadatelů o půjčku. A přece jen musíme mít jistotu, že se nám peníze vrátí," dodal Wagner s tím, že takové případy se budou individuálně řešit, až nastanou. Podle Wagnera má fond zatím dostatek peněz na to, s vyplácením úvěrů začít, ale již teď je třeba myslet na budoucnost. "Potřebujeme urychlit převod financí z Fondu národního majetku," řekl s tím, že v dohledné době by bylo třeba takto získat asi pět miliard korun.
</TEXT>
<HEADING>
Rychlejší půjčky
</HEADING>
<TEXT>
Peníze na obnovu nebo pořízení nového bydlení však nabízejí i komerční ústavy. Banky a stavební spořitelny budou nyní mobilizovat své finanční zdroje, aby mohly poskytovat úvěry lidem a firmám postižených povodněmi. V minulém týdnu totiž nabídly půjčky za výhodnějších podmínek než obvykle. Například překlenovací úvěr bude možné sehnat za úrok od čtyř do šesti procent. Mírnějšího posuzování by se mohli povodní postižení klienti bank dočkat také u hypotečních úvěrů. Úroky by se pro ně mohly pohybovat od pěti procent. Banky počítají s tím, že se na ně budou obracet jednotlivci s požadavky nejen na hypoteční úvěry, ale i osobní půjčky, které půjdou na znovuvybavení domácnosti od vysavače po sedací soupravu. U některých stavebních spořitelen se jejich klienti, jejichž majetek zasáhla stoletá voda, budou moci dostat rychleji a bez sankcí k naspořeným penězům. Zájem o úvěry však budou mít také firmy na obnovu svého podnikání. Úroky půjček pro podniky postižené záplavami se budou pohybovat od dvou procent výše. Některé banky však mají základní limit nastaven na sedmi procentech.
Peníze na obnovu nebo pořízení nového bydlení však nabízejí i komerční ústavy. Banky a stavební spořitelny budou nyní mobilizovat své finanční zdroje, aby mohly poskytovat úvěry lidem a firmám postižených povodněmi. V minulém týdnu totiž nabídly půjčky za výhodnějších podmínek než obvykle. Například překlenovací úvěr bude možné sehnat za úrok od čtyř do šesti procent. Mírnějšího posuzování by se mohli povodní postižení klienti bank dočkat také u hypotečních úvěrů. Úroky by se pro ně mohly pohybovat od pěti procent. Banky počítají s tím, že se na ně budou obracet jednotlivci s požadavky nejen na hypoteční úvěry, ale i osobní půjčky, které půjdou na znovuvybavení domácnosti od vysavače po sedací soupravu. U některých stavebních spořitelen se jejich klienti, jejichž majetek zasáhla stoletá voda, budou moci dostat rychleji a bez sankcí k naspořeným penězům. Zájem o úvěry však budou mít také firmy na obnovu svého podnikání. Úroky půjček pro podniky postižené záplavami se budou pohybovat od dvou procent výše. Některé banky však mají základní limit nastaven na sedmi procentech.
</TEXT>
</DOC>
<DOC>
<DOCID>LN-20020826039</DOCID>
<DOCNO>LN-20020826039</DOCNO>
<DATE>08/26/02</DATE>
<TITLE>
V přímém televizním přenosu se včera poprvé v dějinách Německa střetli kandidáti na kancléře
</TITLE>
<TEXT>
VOLBY V NĚMECKU
Jako boxerský zápas byl zinscenován televizní střet mezi současným kancléřem Schröderem a jeho vyzyvatelem Stoiberem.
BERLÍN - Německo naplno zasáhla předvolební horečka. Před miliony televizních diváků se včera večer střetli dva hlavní kandidáti na post kancléře po žáříjových parlamentních volbách - šéf sociálních demokratů (SPD) Gerhard Schröder a kandidát opoziční koalice CDU/CSU Edmund Stoiber. Televizní duel uchazečů o křeslo spolkového kancléře mohli diváci sledovat vůbec poprvé. Němci se inspirovali v USA, kde mají televizní souboje prezidentských kandidátů dlouhou tradici. Největším překvapením duelu byl výkon Stoibera. Mediální experti předpovídali, že řečnickému umění současného kancléře se jen stěží vyrovná. Stoiber je ale překvapil velmi sebevědomým vystupováním. Duel byl celkově vyrovnaný, Stoiber ovšem působil útočnějším dojmem. Diskusi neustále stáčel k otázce vysoké nezaměstnanosti, se kterou si Schröder nedokázal poradit. Stoiber dokonce neváhal označit situaci v zemi za "národní katastrofu". Současný kancléř podle něj Německo hospodářsky ruinuje a to především svou daňovou politikou, která zatěžuje "malé lidi", tedy střední třídu. Stoiber svému politickému sokovi rovněž vytkl, že svou zodpovědnost za špatný stav německého hospodářství svádí na někoho jiného. "Jiní jsou vinni, tvrdí neustále kancléř," útočil Stoiber. Zároveň prohlásil, že ho takové jednání kancléře nepřekvapuje. "Takový jste byl už jako premiér Dolního Saska," řekl bavorský politik, který se během duelu stále usmíval. Stoiber napadl i Schröderovu zahraniční politiku, která se podle kancléřova vyzyvatele vyznačuje příliš malou angažovaností ve světě. Bavorský premiér volal hlavně po silných politických a hospodářských vazbách na USA. Ty prý Schröder zanedbává. Schröderovu zahraniční politiku označil Stoiber za nezodpovědnou i vůči Iráku. Napadl Schrödera za to, že odmítá účast německých jednotek v plánovaném americkém útoku na Irák. Sám ovšem jednoznačně neřekl, jestli by německé vojáky na žádost Západu do této oblasti poslal. Stoiber zároveň kancléře obvinil, že jeho sociální demokraté se na úrovni zemských vlád paktují s německými postkomunisty (PDS), což prý v budoucnosti mohou zopakovat i ve spolkové vládě. Možnost velké koalice se Schröderovou SPD pak Stoiber zcela vyloučil. Schröder během projevu nejčastěji mluvil o povodních a o atmosféře solidarity, kterou záplavy v Německu vyvolaly. Ta je prý "pokladem", na kterém chce jako kancléř dále stavět. Včerejší duel, který vysílaly soukromé televize Sat.1 a RTL, nebyl ovšem posledním kláním obou politiků před zářijovými volbami. Další televizní střet je čeká 8. září.
</TEXT>
</DOC>
<DOC>
<DOCID>LN-20020826040</DOCID>
<DOCNO>LN-20020826040</DOCNO>
<DATE>08/26/02</DATE>
<GEOGRAPHY>GAZA</GEOGRAPHY>
<TEXT>
Tělo palestinské ženy obviněné ze spolupráce s izraelskými silami objevili lidé ve městě Tulkarm na západním břehu Jordánu. Pětatřicetiletá Ichlas Chúlíová byla pravděpodobně popravena - jako první palestinská žena - pro podezření ze spolupráce s Izraelem. Člen militantních Brigád mučedníků od Al-Aksá, citovaný britskou BBC, prohlásil, že ji tato organizace unesla z domova, natočila její přiznání na videokameru a pak ženu zastřelila pro výstrahu ostatním. Už ve čtvrtek extremisté unesli syna Ichlas Chúlíové Bakera, kterého viní z toho, že s matkou spolupracoval a předával jí informace o pohybu Zijáda Dáse, místního velitele Brigád mučedníků od Al-Aksá.
</TEXT>
</DOC>
<DOC>
<DOCID>LN-20020826041</DOCID>
<DOCNO>LN-20020826041</DOCNO>
<DATE>08/26/02</DATE>
<GEOGRAPHY>JOHANNESBURG</GEOGRAPHY>
<TEXT>
Už tři příbuzní bývalého jihoafrického prezidenta Nelsona Mandely zemřeli na onemocnění AIDS. Ve včerejším vydání The Sunday Times to přiznal sám exprezident, který současně vyzval nakažené virem HIV, aby zapomněli na stud a navštívili lékaře. Mandela řekl, že na AIDS zemřela jeho neteř a dva synovci, kteří žili v provincii Východní Kapsko. "O nemoci neteře jsem věděl. To, že byli nemocní i dva synové mých sourozenců, jsem se dověděl až poté, co zemřeli," vysvětlil. Zdůraznil, že jedinou možností, jak porazit vražednou nemoc, je podchytit případy nákazy a postižené lidi léčit. "Musíme povzbudit obyvatele a naše rodiny, aby vyhledali pomoc. Přihlásit se k smrtelné nemoci není žádná ostuda," řekl bývalý prezident.
</TEXT>
</DOC>
<DOC>
<DOCID>LN-20020826042</DOCID>
<DOCNO>LN-20020826042</DOCNO>
<DATE>08/26/02</DATE>
<TITLE>
Slovenský prezident byl opět převezen do nemocnice * Lékaři zkoumají příčinu jeho potíží
</TITLE>
<TEXT>
Trestní oznámení na neznámého pachatele podal Schusterův syn Peter kvůli podezření, že slovenského prezidenta chtěl někdo otrávit.
BRATISLAVA - Slovenský prezident Rudolf Schuster pobyl v domácím ošetření jen pár hodin. V sobotu dopoledne ho sice z nemocnice propustili, ještě tentýž den večer ale musel být s vysokými teplotami opět hospitalizován. Horečka totiž přesáhla 39 stupňů a lékaři dokonce začali zvažovat převezení hlavy státu do rakouského Innsbrucku, kde se již slovenský prezident léčil. Zatím pouze na radu tamních lékařů ztrojnásobili dávku antibiotik. Kromě kolísajícího stavu Rudolfa Schustera dělá slovenským lékařům starost i skutečnost, že stále neznají přesnou příčinu jeho potíží. Včera se hovořilo především o dvou možných příčinách - bakterii zlatého stafylokoka (Staphylococcus aureus) či otravě nějakým jedem, který se mu mohl dostat do těla ve vodě. O druhé variantě se na Slovensku spekuluje už od čtvrtka, kdy byl Schuster poprvé hospitalizován. Prezidentův syn Peter se dokonce rozhodl podat trestní oznámení na neznámého pachatele, aby se vyšetřilo, zda někdo nechtěl hlavu státu otrávit. Objevila se také spekulace, že se jedná o otravu houbami. Ty slovenský prezident dostal podle deníku SME od obyvatel obce Ĺubietová, kterým přivezl padesátitisícový dar na odstraňování škod po záplavách. Prezidentův mluvčí Ján Füle ale tuto možnost vyloučil. Podle jiných spekulací se mohl Rudolf Schuster nakazit za návštěvy v polském Krakově. Během noci už teploty slovenskému prezidentovi poklesly. Podle agentury TASR se vzbudil ráno před šestou hodinou a poté mu byl proveden rentgen plic. Lékaři také nyní čekají na podrobnější výsledky dalších testů. "Existuje kolem pěti tisíc látek, které by mohly vyvolat podobný stav. Neexistuje žádná specializovaná laboratoř, která by je dokázala prozkoumat naráz," vysvětloval už před pár dny průtahy se stanovením diagnózy prezidentův mluvčí Füle. O propuštění slovenského prezidenta z bratislavské Vojenské nemocnice do domácího ošetřování se zatím neuvažuje. Další v řadě zdravotních potíží prezidenta Rudolfa Schustera přicházejí v době pro Slovensko politicky napjaté. Koncem příštího měsíce čekají zemi parlamentní volby, jejichž favoritem je Hnutí za demokratické Slovensko (HZDS) někdejšího premiéra Vladimíra Mečiara. Pokud by se Mečiarovi podařilo vyhrát a vrátit se do čela vlády - k čemuž mu ale nemusí stačit ani nejvyšší počet odevzdaných hlasů -, hrozí Slovensku, že mu unikne členství v Severoatlantické alianci i v Evropské unii.
</TEXT>
</DOC>
<DOC>
<DOCID>LN-20020826043</DOCID>
<DOCNO>LN-20020826043</DOCNO>
<DATE>08/26/02</DATE>
<GEOGRAPHY>DUBAJ</GEOGRAPHY>
<TEXT>
K pokračování svaté války džihádu - proti americkým jednotkám údajně vyzval Afghánce Usáma bin Ládin, nejhledanější terorista světa. Informovala o tom anglicky psaná arabská internetová stránka www.islamonline.net, která citovala z údajného dopisu Usámy bin Ládina, jenž obdržela od nejmenovaného afghánského zdroje. Provozovatelé internetové stránky prohlásili, že ručně psaný dopis získali od Afghánce, který je ujistil, že jde o "nejnovější dopis napsaný hlavou Al Kajdy". Podle téhož zdroje byl dopis napsán před "několika týdny", což prý dokazuje, že Usáma bin Ládin "je pořád naživu". V dokumentu se šéf Al Kajdy obrací přímo na Afghánce a vyzývá je, aby pokračovali ve svaté válce proti americkým vojákům v Afghánistánu.
</TEXT>
</DOC>
<DOC>
<DOCID>LN-20020826044</DOCID>
<DOCNO>LN-20020826044</DOCNO>
<DATE>08/26/02</DATE>
<GEOGRAPHY>LONDÝN</GEOGRAPHY>
<TEXT>
Celosvětově hledaný palestinský terorista abú Nidal, jehož tělo bylo nalezeno minulý týden v Bagdádu, byl možná zastřelen na příkaz iráckého diktátora Saddáma Husajna. Napsal o tom včera britský týdeník Sunday Telegraph. List cituje nejmenovaného amerického činitele, který o příkazu k zabití abú Nidala vůbec nepochybuje. Terorista prý zaplatil životem za to, že odmítl spolupracovat s iráckým režimem na výcviku bojovníků Al Kajdy, kteří do Iráku uprchli z Afghánistánu po pádu režimu Talibanu. Údajně se také nechtěl zapojit do teroristických útoků proti Spojeným státům, Británii a dalším západním zemím.
</TEXT>
</DOC>
<DOC>
<DOCID>LN-20020826045</DOCID>
<DOCNO>LN-20020826045</DOCNO>
<DATE>08/26/02</DATE>
<GEOGRAPHY>BERLÍN</GEOGRAPHY>
<TEXT>
Povodňová vlna dorazila v noci na sobotu do Hamburku a k ústí Labe do Severního moře. Hanzovní město je proti záplavám dobře chráněno a nehrozily mu proto žádné větší potíže. Situace v Německu je však podle místních úřadů na mnoha místech nadále "napjatá až kritická". Především v Dolním Sasku a Meklenbursku-Předním Pomořansku klesá hladina jen velmi pomalu a nepatrně. Přetížené hráze jsou již tak podmáčené, že jsou podle očitých svědků "měkké jako pudink". V Dolním Sasku je situace nejvážnější u Schnackenburgu a v oblasti Amt Neuhaus, kde bylo v noci na sobotu evakuováno dalších 400 lidí. Přes horečné úsilí 7500 pomocníků prosakovalo hrázemi stále více vody.
</TEXT>
</DOC>
<DOC>
<DOCID>LN-20020826046</DOCID>
<DOCNO>LN-20020826046</DOCNO>
<DATE>08/26/02</DATE>
<GEOGRAPHY>PEKING</GEOGRAPHY>
<TEXT>
Hladina vody v čínském jezeře Tung-tching, které svou rozlohou odpovídá Lucembursku, začala v noci na včerejšek klesat. Kulminovala již v sobotu večer, kdy dosáhla výšky 34,91 metrů. "Když nezačne během následujích tří dnů pršet, voda v jezeře bude klesat i nadále," řekl Čang Chuaj-čchiou, zaměstnanec stanice monitorující situaci na jezeře pro britskou BBC. Přehradu a břehy jezera zpevňovali za použití pytlů s pískem farmáři, kterým pomáhalo na 800 tisíc vojáků a dobrovolníků. Desítky tisíc Číňanů musely být v obavě z velké vody evakuovány. Ačkoliv záplavová vlna postupující po řece Jang C-ťiang nevylila z břehů jezero Tung-tching, byla vyhlášena další povodňová pohotovost ve městě Wu-chan, které leží dále po proudu řeky. Úroveň hladiny dosáhla v sobotu uvnitř sedmimilionového města hodnoty o 15 centimetrů vyšší, než je její kritická hodnota. "Ve srovnání se záplavami v roce 1998 by očekávaná povodeň ve Wu-changu neměla být ničím velkým," řekl BBC pracovník místního zastupitelstva. V roce 1998 při povodních v Číně zahynuly čtyři tisíce lidí. Očekává se, že po Wu-chanu postoupí záplavová vlna k jezeru Pcho-jang, které není o mnoho menší než jezero Tung-tching. Již včera zde hladina vody převyšovala svou kritickou úroveň o 1,10 metru.
</TEXT>
</DOC>
<DOC>
<DOCID>LN-20020826047</DOCID>
<DOCNO>LN-20020826047</DOCNO>
<DATE>08/26/02</DATE>
<TITLE>
Konference v Johannesburgu hledá lék na chudobu * Do města zamířilo 120 státníků a 65 tisíc delegátů
</TITLE>
<TEXT>
Největší ranou pro summit je neúčast amerického prezidenta George W. Bushe. Na Spojených státech totiž do značné míry závisí úspěch jednání.
JOHANNESBURG (od spolupracovníka LN v Jihoafrické republice) - Světový summit OSN o trvale udržitelném rozvoji (WSSD) začíná dnes v Sandton City, finančním centru Johannesburgu. Jeho účastníci si stanovili velmi ambiciózní cíle: během deseti dnů chtějí najít recept na pomoc třem miliardám chudých obyvatel této planety a na záchranu jejího životního prostředí. Summit, kterého se účastní 120 premiérů, prezidentů a monarchů spolu s 65 tisíci delegáty z nevládních organizací, charit a lobbistických skupin, má být pokračováním podobné konference, která se před 10 lety konala v brazilském Rio de Janeiru. Účastníci budou také bilancovat - především nad závěrečným dokumentem z Ria, takzvanou Agendou 21, která do roku 2015 předpokládala snížení chudoby na polovinu její úrovně z počátku 90. let. "Rozdíl mezi Riem a Johannesburgem je ten, že dnes nám zbývá podstatně méně času," řekl zmocněnec OSN pro organizaci summitu Nitin Desai.
</TEXT>
<HEADING>
Problém konkrétních závazků
</HEADING>
<TEXT>
Text závěrečného dokumentu, jenž se 4. září stane závazným pro všech 174 signatářů, byl ze 75 procent napsán v předstihu. Problémem je ale zbývajících 25 procent, kde se má mluvit o konkrétních závazcích a termínech. Ty se většinou týkají omezení používání látek, které ohrožují životní prostředí, a peněz, jež třetí svět žádá od Západu. Když se státy nezavážou k ničemu konkrétnímu, může se konference změnit v pouhé diskusní fórum. Uspořádání summitu přitom stálo 50 milionů dolarů. Jiným zásadním rozdílem mezi summity v Riu a Johannesburgu je změna situace v nejchudších oblastech světa. "Na počátku 90. let byl třetí svět pouze hladový," řekl v pátek jihoafrický prezident Thabo Mbeki, "dnes je nejen hladový, ale také rozzlobený." S tím úzce souvisí řádění anarchistů, které provází podobné summity v posledních letech. Proti demonstrantům už policie musela použít slzný plyn. Stalo se to poté, co se v sobotu několik set anarchistů pokusilo dostat do centra města - přes zákaz jihoafrických úřadů. Zdaleka největší ranou pro pořadatele konference je neúčast amerického prezidenta George W. Bushe. Právě na Spojených státech, jakožto nejmocnějším státu světa, totiž záleží, do jaké míry budou cíle jihoafrického summitu realizovány.
Témata a cíle summitu v Johannesburgu
TÉMATA
</TEXT>
<HEADING>
1. Chudoba
</HEADING>
<TEXT>
Asi 1,2 miliardy lidí žijí s denním příjmem nižším než 1 USD. Často jim chybí přístup k potravinám, nezávadné pitné vodě, hygieně, vzdělání atd.
</TEXT>
<HEADING>
2. Spotřeba a výroba
</HEADING>
<TEXT>
Zatímco většina světové populace má rostoucí spotřebu, spotřeba v průměrné africké domácnosti je dnes o 20 % nižší než před 25 lety. Celosvětová úroveň spotřeby a výroby však dnes převyšuje ekologickou kapacitu Země již o 25 %.
</TEXT>
<HEADING>
3. Globalizace
</HEADING>
<TEXT>
Přínosů globalizace, jako je rychlejší růst a vyšší životní úroveň nemohou využít všichni ve stejné míře. Země bez technického zázemí, infrastruktury a potřebných institucí rychle zaostávají. Celkový podíl Afriky na světovém obchodu například klesl z 2,7 % v roce 1990 na 2,1 % v roce 2000.
</TEXT>
<HEADING>
4. Ochrana přírodních zdrojů
</HEADING>
<TEXT>
Nadužívání přírodního bohatství má za následek, že mnohé z ekosystémů přestávají fungovat. To je jedna z příčin chudoby, přírodních katastrof, hladu a nemocí na světě.
</TEXT>
<HEADING>
CÍL
</HEADING>
<TEXT>
Prohlášení v podobě johannesburské deklarace. Tou by se mělo 174 zemí zavázat k dodržování opatření, která povedou k trvale udržitelnému rozvoji.
Prohlášení v podobě johannesburské deklarace. Tou by se mělo 174 zemí zavázat k dodržování opatření, která povedou k trvale udržitelnému rozvoji.
</TEXT>
</DOC>
<DOC>
<DOCID>LN-20020826048</DOCID>
<DOCNO>LN-20020826048</DOCNO>
<DATE>08/26/02</DATE>
<TITLE>
Hluboká propast mezi bohatými a chudými je v Johannesburgu vidět na každém kroku. Dnes toto město hostí Světový summit OSN.
</TITLE>
<TEXT>
JOHANNESBURG (od spolupracovníka LN v Jihoafrické republice) - Jihoafrický Johannesburg nebyl zvolen náhodou jako dějiště Světového summitu OSN o trvale udržitelném rozvoji (WSSD). Z nejvyšších pater mrakodrapu Sandton Convention Centre, kde se od 26. srpna do 4. září uskuteční většina jeho neoficiálních diskusí a oficiálních jednání, je vidět jedno z nejhustěji zalidněných jihoafrických černošských ghet, Alexandra Township. Na ploše patnácti čtverečních kilometrů žijí zhruba dva miliony černochů, kteří se sem přistěhovali z venkova po pádu apartheidu za prací a "lepšími" životními podmínkami. Právě zde lze najít konkrétní jména za depresivními statistikami OSN: Jimmy Ramothibe (35) je jedním ze tří miliard lidí, kteří dnes ve světě žijí z méně než dvou dolarů na den. Edmund Rikhotsi (28) je jedním z 2,4 miliardy lidí, jimž v zemích třetího světa schází přístup k hygienicky nezávadné vodě. A Andries Nsikelelo (42) je jedním ze šesti milionů černých Jihoafričanů, kteří živí své početné rodiny recyklací odpadků z bělošských předměstí. Ani ne pět minut jízdy autem je od gheta Alexandra Township vzdáleno jiohafrické finanční centrum Sandton City. Masivní obchodní centra, luxusní hotely a restaurace a opulentní sídla jihoafrických i zahraničních firem ze všech stran ohraničují exkluzivní bělošské oázy se zdaleka nejvyššími cenami nemovitostí v Jižní Africe. "Sandton a Alexandra jsou v této zemi klasickou ilustrací tvrzení, že Jižní Afrika má ve světě jednu z nejhlubších propastí mezi chudými a bohatými," říká Maggie McDowellová z jihoafrické pobočky charitativní organizace Oxfam. S McDowellovou se v tom ochotně shodnou i lobbisté, kteří do Johannesburgu přijeli zchladit nadšení svých vlád. Neshodnou se s ní pouze v interpretaci těchto skutečností. Johannesburg poskytne diskusní fórum pro oba tábory. Jimmy Ramothibe, Edmund Rikhotsi a Andries Nsikelelo z Alexandra Township zatím doufají, že přítomnost 65 tisíc delegátů jim nepřinese jenom větší hromadu odpadků ze Sandton City.
</TEXT>
</DOC>
<DOC>
<DOCID>LN-20020826049</DOCID>
<DOCNO>LN-20020826049</DOCNO>
<DATE>08/26/02</DATE>
<TITLE>
Regulace nájemného dělá statisícům mladých lidí ze života peklo
</TITLE>
<TEXT>
Bezmoc a zoufalství prožívají lidé, kterým povodeň zničila domovy. Přes veškeré neštěstí však mají alespoň naději. Vláda ani obce je nenechají bez pomoci, banky a stavební spořitelny slibují zvýhodněné úvěry. Existují lidé, kteří jsou na tom mnohem hůře, kterým nikdo nepomůže a kteří jsou nuceni žít dlouhá léta bez naděje na zlepšení své situace. Jejich zoufalství je o to horší, že neexistuje žádná síla, která by se jich zastala. Vypovídá o něm otevřený dopis, který se nedávno objevil v jedné internetové diskusi. Zde je jeho zkrácené znění: "Vážený pane Špidlo, je mi 24 let, pracuji na MěÚ v N. jako technik počítačové sítě, vydělám si tu 11 200 čistého měsíčně, partnerka pracuje jako sekretářka za 5700 hrubého. Bydleli jsme v garsonce, za kterou její 'majitel' platil regulované nájemné a my jsme mu platili 6000 měsíčně. Teď bydlíme v 1+1 za 7000. Oba dva platíme daně. Snažíme se žít tak, jak se má, chtěli bychom mít vlastní byt, potom založit rodinu - nemůžeme. Žijeme hůř než na hranici životního minima. Na sociální dávky nárok nemáme. Proč? Protože je tu regulované nájemné, které zvyšuje cenu tržního nájemného, protože stát pro mladé lidi nedělá skoro nic - raději preferuje každodenní frontu občanů, kteří čekají na svoji sociální dávku, o kterou se ve většině případů ani nezasloužili. Kolikrát ji vyžadují tak hrubým způsobem, že je potřeba povolat policii. Nároky bank na hypotéky jsou pro nás nesplnitelné. Za tři a půl roku budu mít naspořených 120 000 ze stavebního spoření, ale byty, které nyní stojí 850 000, už budou stát přes milion. Možná, že až nám bude 40, se k nějakému bytu dopracujeme, to už ale asi nebudeme mít náladu na založení rodiny. Připadá Vám spravedlivý rozdíl mezi tím, co platí občané, kteří měli to štěstí, že bydlí ve státním bytě, a tím, co platí mladí lidé za pronajatý byt a přitom ještě ze svých daní platí těm šťastnějším? Jsem přesvědčen, že deregulace nájemného je jediná spravedlivá možnost, jak toto vyřešit. Také je strašné a nepochopitelné, jakým způsobem probíhají převody těchto bytů do osobního vlastnictví. Jak je možné, že byt v hodnotě milionu korun stát přenechá za pouhých 80 000? Vždyť to jsou i moje peníze, které odvádím ve formě nemalých daní a o které tímto 'obchodem' přijdu. Po dnešku už opravdu nevidím žádné východisko. Vidím, že to moje snažení opravdu nemá cenu. Možná, že kdybych se vykašlal na práci, spal ve stanu před úřadem, rozešel se s partnerkou a pobíral sociální dávky, možná že by mi bylo líp. Taky bych se mohl uchlastat k smrti, protože v tomhle státě mne nic jiného asi nečeká. Nebo mi snad poradíte něco jiného? Pevně doufám, že mi odpovíte a dáte alespoň malou naději. S pozdravem ..." Pisatel dopisu (jehož jméno má autor článku k dispozici) očividně není hlupák, je mu jasná příčina drahoty bytů v neregulované části trhu. Není ani budižkničemu, který by čekal na milosrdenství ze strany sociálního státu. Nechce nic víc než fungování trhu s byty.
</TEXT>
<HEADING>
Rovnováha nabídky a poptávky
</HEADING>
<TEXT>
Jak by tento trh vypadal, kdyby v České republice byla odstraněna regulace nájemného? Nájmy kolem 7000 Kč za byt 1+1 okresním městě by nepřicházely v úvahu. Rovnováha mezi nabídkou a poptávkou vždy vede k cenám, které jsou únosné pro nájemníky i majitele domů. Počet boháčů a cizinců, kteří jsou ochotni platit za byt i desítky tisíc měsíčně, je velmi omezen. Po deregulaci by ceny v dosavadních "regulovaných" bytech rostly jen mírně, zato by však prudce poklesly nájmy a ceny ve srovnání s nynějším "volným trhem". Rovnováha nabídky a poptávky je sociálnější než státní podpory. Podle dlouhodobých zahraničních zkušeností se střední hodnota ceny bytu standardní rozlohy, kvality a lokality na rovnovážném (neregulovaném) trhu pohybuje kolem 1,8násobku ročního disponibilního příjmu průměrné zaměstnanecké rodiny. To odpovídá ceně kolem 300 tisíc Kč. Výše nájemného či hypotéky z menšího bytu v průměrně atraktivní lokalitě by rozhodně neměla přesáhnout 2000 Kč. "Tržní" nájemné ve výši 7000 Kč měsíčně je důsledkem asociální deformace trhu. Regulace nájemného dělá statisícům mladých lidí ze života peklo. Pane Špidlo, je na čase vypracovat pravidla pro sociálně únosnou (tedy rychlou) deregulaci nájemného.
Jak by tento trh vypadal, kdyby v České republice byla odstraněna regulace nájemného? Nájmy kolem 7000 Kč za byt 1+1 okresním městě by nepřicházely v úvahu. Rovnováha mezi nabídkou a poptávkou vždy vede k cenám, které jsou únosné pro nájemníky i majitele domů. Počet boháčů a cizinců, kteří jsou ochotni platit za byt i desítky tisíc měsíčně, je velmi omezen. Po deregulaci by ceny v dosavadních "regulovaných" bytech rostly jen mírně, zato by však prudce poklesly nájmy a ceny ve srovnání s nynějším "volným trhem". Rovnováha nabídky a poptávky je sociálnější než státní podpory. Podle dlouhodobých zahraničních zkušeností se střední hodnota ceny bytu standardní rozlohy, kvality a lokality na rovnovážném (neregulovaném) trhu pohybuje kolem 1,8násobku ročního disponibilního příjmu průměrné zaměstnanecké rodiny. To odpovídá ceně kolem 300 tisíc Kč. Výše nájemného či hypotéky z menšího bytu v průměrně atraktivní lokalitě by rozhodně neměla přesáhnout 2000 Kč. "Tržní" nájemné ve výši 7000 Kč měsíčně je důsledkem asociální deformace trhu. Regulace nájemného dělá statisícům mladých lidí ze života peklo. Pane Špidlo, je na čase vypracovat pravidla pro sociálně únosnou (tedy rychlou) deregulaci nájemného.
</TEXT>
</DOC>
<DOC>
<DOCID>LN-20020826050</DOCID>
<DOCNO>LN-20020826050</DOCNO>
<DATE>08/26/02</DATE>
<TITLE>
Televizní duel rozhodnou novináři
</TITLE>
<TEXT>
Včera večer došlo k okamžiku, na který celé Německo dlouho čekalo - před televizními kamerami se střetli kancléř Gerhard Schröder a jeho bavorský vyzyvatel Edmund Stoiber. Média duel označovala za absolutní vrchol kampaně před zářijovými volbami v Německu. Navíc je to vůbec poprvé v dějinách země, co se kancléřští kandidáti před televizními obrazovkami utkávají. Vše v duchu: kdo zvítězí, bude vládnout Němcům další čtyři roky. A v tom je právě ten problém - jak se pozná, kdo je vítězem a kdo poraženým? Politologové se přitom dosud přeli hlavně o to, zda o vítězi rozhodnou Stoiberovy věcné argumenty, či osobní šarm kancléře. Ani jedno, ani druhé! poznamenal nedávno německý týdeník Der Spiegel. O vítězi duelu rozhodnou německá média a zejména novináři, kteří ho v následujících dnech budou neustále rozebírat. Oni určí vítěze a čtenář jejich názor převezme, napsal známý časopis. Dějiny tento názor potvrzují - právě tak totiž proběhly slavné televizní střety mezi kandidáty na amerického prezidenta Robertem Nixonem a Johnem F. Kennedym v roce 1960. Volební analytici jsou dnes zajedno: Kennedy se nestal prezidentem proto, že by tehdy vypadal v televizi lépe než Nixon, natož aby ho dokonce převálcoval svými argumenty. Rozhodlo to, že za ním stála média a hlavně novináři. Ti prohlašovali, že Kennedy byl v soubojích jasně lepší. Američané tomu uvěřili a dali mu své hlasy. Za koho se letos postaví němečtí žurnalisté?
</TEXT>
</DOC>
<DOC>
<DOCID>LN-20020826051</DOCID>
<DOCNO>LN-20020826051</DOCNO>
<DATE>08/26/02</DATE>
<TITLE>
Premiér v Senátu vzýval sociální stát
</TITLE>
<TEXT>
Premiér včera prohlásil, že Česká republika při povodních obstála. S tím nelze než souhlasit. Dále pak pravil, že Česko obstálo jako sociální stát. To je však přinejmenším problematické. Co je totiž sociálního na záchranném systému? To, že hasiči, jejichž statečnost a obětavost musíme pochopitelně ocenit, zachraňovali lidi bez ohledu na výši majetku, lze snad mít za samozřejmé. Jaký by to byl záchranný systém a proč bychom za něj státu platili, kdyby tohle nedělal? V dobách katastrof přece funguje stát bez ohledu na to, jestli je sociální, či asociální. Funguje, pokud za něco stojí. S tím naším je to zaplaťbůh, zdá se, rok od roku lepší. Vladimír Špidla si nejspíš včera v Senátu vzpomněl na tlusté fascikly návrhů reforem, sociálních programů, podpor a dotací, jež čekají v šuplících vlády. A do hodnocení fungování státu "jen" přidal svou sociální mantru. Tahle rétorika se mu osvědčila před volbami. Dnes jejím prostřednictvím v lidech vyvolává dojem, že se nemusejí nijak starat. Že rozmočená obydlí vysuší a opraví sociální stát. Opak je pravda, bez vlastní iniciativy člověk nic nezíská, to platilo i za nejsociálnějšího socialismu před rokem 1989. Vladimír Špidla si svým vystupováním při povodních nasadil laťku velmi vysoko. Chce-li funkční a věcné vyjadřování nahradit ideologickou rétorikou, bude za chvíli připomínat Václava Klause.
</TEXT>
</DOC>
<DOC>
<DOCID>LN-20020826052</DOCID>
<DOCNO>LN-20020826052</DOCNO>
<DATE>08/26/02</DATE>
<TITLE>
Církevní charity zareagovaly první
</TITLE>
<TEXT>
Povodně napáchaly strašné škody, o tom nemůže nikdo pochybovat. Přinesly však přece jen i něco pozitivního: názorně nám ukázaly, jak prospěšná a nezbytná je činnost takzvaného třetího sektoru, neziskových organizací. Právě ony to totiž byly, kdo se neprodleně chopil své úlohy. V jejich čele stály církevní organizace, které byly dlouhou dobu u vládních úřadů v jisté nemilosti. Ty začaly okamžitě organizovat pomoc poškozeným lidem i obcím. Nakonec kardinál Vlk přerušil dovolenou jako první z významných osobností a neprodleně chvátal do Česka. Samozřejmě nelze přehlížet pomoc vlády, která uvolnila obrovské částky a povolala na pomoc armádu, stejně jako nelze přehlížet ani rozhodnou aktivitu obcí a krajů. To jsou ovšem instituce, které všichni platíme z daní a jejichž představitelům při volbách dáváme důvěru - a tím na ně vkládáme odpovědnost, aby pomohly zvládnout případnou katastrofu. Neziskové organizace jsou v jiném postavení: vytvářejí je lidé, kteří cítí odpovědnost za chod společnosti, ale přitom o politickou moc neusilují. Řada "neziskovek" okamžitě vytvořila povodňová konta a začala shromažďovat a vysílat dobrovolníky a hmotnou i lidskou pomoc. Částky, které během několika dnů shromáždily, jsou úctyhodné a svědčí o tom, že čeští občané těmto institucím důvěřují. Snad jsme tedy ke skutečně normální, nebo chcete-li občanské společnosti blíž, než si v černých chvílích myslíváme.
</TEXT>
</DOC>
<DOC>
<DOCID>LN-20020826053</DOCID>
<DOCNO>LN-20020826053</DOCNO>
<DATE>08/26/02</DATE>
<TEXT>
Zdá se, že případ exředitele slovenské tajné služby Ivana Lexy nebude nikdy dořešený nezávisle na politické moci. Na jakékoli. Kauza byla od začátku politická. Politicky rozhodl nejprve Mečiar svými dvěma amnestiemi, jimiž nechránil ani tak Lexu, jako sám sebe. Po něm převzal žezlo Dzurinda. Rozhodl, že jedna z amnestií bývalého zastupujícího prezidenta neplatí. Spravedlnost v tomto státě znásilňuje už bezmála každý. Za chvíli se budou muset před tou dámou se zavázanýma očima stavět do fronty. S nejnovější iniciativou přišla Generální prokuratura, téměř po čtyřech letech. Oprášila starou myšlenku a postavila věc na rozhodnutí Ústavního soudu. Ten rozhodl, že žádnou amnestii nelze ani zrušit, ani změnit. Prokuratura z toho vydedukovala, že jestliže jednou platí, že amnestie se nemá opravovat, platí to pro všechny udělené amnestie. Jelikož na toto řešení přišla prokuratura až teď, zavání to opět politickým rozhodnutím. Pokud se Slovensko chce stát součástí demokratického světa, nemohou si politici přisvojovat právo zasahovat do procesu výkonu spravedlnosti. (Bratislava 24. 8. 2002)
</TEXT>
</DOC>
<DOC>
<DOCID>LN-20020826054</DOCID>
<DOCNO>LN-20020826054</DOCNO>
<DATE>08/26/02</DATE>
<TITLE>
Ad LN 21. 8.: Zoo: Opravdu podivná atrakce; Konec lachtanovy cesty za svobodou
</TITLE>
<TEXT>
Jsem také naprostý laik, co se přírodních věd týká, jako vy, pánové (to usuzuji z míry "sofistikovanosti", s jakou mapujete problém pražské zoo). Rušení zoo jako takové je v době, kdy síť zoologických zahrad pomáhá po celém světě zachraňovat ohrožené druhy, naprostý nonsens. Každému je asi jasné, že lachtan africký "prohánějící se" v divokém proudu vody kontaminované množstvím chemikálií a ohrožován předměty strženými povodní, bez potravy a navíc mířící do Severního moře, nemá šanci na přežití. V kritice pražské zoo dokazujete, že o této instituci nemáte ani základní informace. V posledních letech se pražská zoo velmi změnila a je to zásluha právě těch lidí, které s takovou lehkostí zatracujete. I kritika by podle mého názoru měla obsahovat určitou míru zasvěcenosti. Jinak totiž zavání "tlučhubovstvím".
</TEXT>
</DOC>
<DOC>
<DOCID>LN-20020826055</DOCID>
<DOCNO>LN-20020826055</DOCNO>
<DATE>08/26/02</DATE>
<TEXT>
Policie prý podezírá starostu zničených Zálezlic z obecného ohrožení. Osobně jsem měl možnost se přesvědčit, jak to nyní v Zálezlicích vypadá. Byl jsem tam společně se starostou naší obce předat naturální i finanční humanitární pomoc. Nabyl jsem dojmu, že se v tom doslova plácají sami, a to i přesto, že je tam pár vojáků, nějací hasiči i záchranáři a před vesnicí dva policajti zabraňující vstupu do obce. Hovořil jsem i s řadou lidí přímo ze Zálezlic. Zcela jim chybí psychická pomoc a hlavně nevědí, co jim přinese nejbližší budoucnost. Co myslíte, nebylo by lepší těmto lidem nejdřív pomoct?
</TEXT>
</DOC>
<DOC>
<DOCID>LN-20020826056</DOCID>
<DOCNO>LN-20020826056</DOCNO>
<DATE>08/26/02</DATE>
<TITLE>
Ad LN 20. 8.: Zoo: Opravdu podivná atrakce
</TITLE>
<TEXT>
Pane Švehlo, dovedu si představit, s jakou nelibostí si váš článek četli mnozí ředitelé a pracovníci všech těch zařízení, o nichž se velmi kriticky vyjadřujete. Jistě máte v něčem pravdu. Na celý problém se ale díváte velmi emocionálně. V Čechách existuje 15 zoologických zahrad, což je podle mě na tak malou republiku celkem dost. Jde totiž o produkt minulosti, kdy zoo vznikaly z různých důvodů, jen výjimečně však proto, aby pomáhaly zachraňovat ohrožené druhy. Co s nimi dál? Musíme velmi kriticky sledovat to, co se děje se zvířaty, jaké mají podmínky, jak se ředitelé snaží zlepšovat a rekonstruovat zařízení, v kterých zvířata žijí. Zoologické zahrady nevznikly během krátké doby, a proto by také bylo obtížné chtít je za krátký čas zredukovat. Velmi bych se přimlouval za objektivní pohled na celou problematiku. Bez emocí a zbytečného zjednodušování.
</TEXT>
</DOC>
<DOC>
<DOCID>LN-20020826057</DOCID>
<DOCNO>LN-20020826057</DOCNO>
<DATE>08/26/02</DATE>
<TITLE>
Ad LN 20. 8.: Doprava v Praze kolabuje
</TITLE>
<TEXT>
V Praze nastal dopravní kolaps. Nestalo se tak ale proto, že by si neukáznění řidiči jen tak jezdili po hlavním městě sem a tam. Ještě stále jsou uzavřeny mosty a důležité komunikace. Dvě či tři otevřené cesty Prahou prostě nemohou stačit ani pro zásobování. Samozřejmě je potřeba vysvětlit lidem, že pokud nemusejí do města jezdit, neměli by. Těch, kteří bezdůvodně v těchto dnech jezdí po Praze, je však podle mne minimum. Zácpy jsou a budou, dokud se ulice města opět nezprovozní. Budeme si tedy muset na čekání v nekonečných zácpách jednoduše zvyknout. Město musí pozvolna začít normálně fungovat. Firmy musejí mít možnost převážet zboží, obyvatelé vracející se do zaplavených oblastí budou muset použít auta, aby si přivezli evakuované věci zpět. Auta jsou potřeba i při odklízení po povodních, dopravě dobrovolníků a vysoušecích zařízení. Připadá mi nehorázné peskovat řidiče a ještě jim vyhrožovat celkovým uzavřením všech tahů. To by mohlo situaci pouze zhoršit.
</TEXT>
</DOC>
<DOC>
<DOCID>LN-20020826058</DOCID>
<DOCNO>LN-20020826058</DOCNO>
<DATE>08/26/02</DATE>
<TITLE>
Ad LN 20. 8.: Podstatná chyba
</TITLE>
<TEXT>
Pan Čepelák má pravdu ohledně matematické chyby. Ale podstatná chyba je zcela jinde. Kovová rtuť je ve vodě zcela nerozpustná. Při specifické váze rtuti, která je 13,6krát vyšší než je váha vody, by oněch 20 tun zůstalo na dně řeky v nejbližší blízkosti závodu. Rtuť tvoří rozpustné soli jen s několika koncentrovanými kyselinami, např. s kyselinou dusičnou. Taková koncentrace v říční vodě je ale nepředstavitelná. Neměli bychom mít z neratovické rtuti žádné obavy.
</TEXT>
</DOC>
<DOC>
<DOCID>LN-20020826059</DOCID>
<DOCNO>LN-20020826059</DOCNO>
<DATE>08/26/02</DATE>
<TITLE>
Ad LN 20. 8.: Pocit viny je hloupost
</TITLE>
<TEXT>
Nevím, zda jde u potřeby pomoci o určitý pocit viny (dle pana Čermáka). Pokud tento pocit přejde u člověka v pomoc skutečnou, pak je zcela jistě pozitivní vzhledem ke společnosti i jedinci samému. Pan Čermák vidí rozdíl v kvalitě práce profesionálů záchranářů a dobrovolníků. Není mi jasné, v čem umí profesionál lépe napytlovat písek, nebo jaký rozdíl může být ve vynášení zničených věcí do kontejneru, dezinfikování a umývání zasažených věcí profesionálem či dobrovolníkem. V jedné věci s panem Čermákem přece jen souhlasím. Pomoc dobrovolníků je obvykle mnohonásobně méně efektivní, protože je nesystematická a špatně koordinovaná. Dobrovolníků bylo ale pohříchu málo! A tam, kde byli v dostatečném počtu, pak pro ně mnohdy nebyla práce! Já se tedy na rozdíl od pana Čermáka ptám: Kde byli ti, kteří měli práce koordinovat? Tito lidé byli schovaní za vlastní nerozhodností, nepřijatelným pocitem předem prohraného boje či zbabělostí vzít na sebe jakoukoli odpovědnost podle hesla Kdo nic nedělá, nic nezkazí.
</TEXT>
</DOC>
<DOC>
<DOCID>LN-20020826060</DOCID>
<DOCNO>LN-20020826060</DOCNO>
<DATE>08/26/02</DATE>
<TITLE>
Ad LN 21. 8.: Spořitelna očekává rekordní zisk pět miliard
</TITLE>
<TEXT>
Cena, za kterou banka tento zisk realizovala a kterou zaplatili její klienti, je nehorázná. Řádové zvýšení všech poplatků, propuštění poloviny zaměstnanců, zkrácení provozní doby, zavedení polední přestávky - to jsou jen některá "zlepšení", kterými nový majitel "zpříjemňuje" svým klientům život. To, co by si v Rakousku nikdy nedovolili, bez mrknutí oka zavedou v chudé české provincii.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020826061</DOCID>
<DOCNO>LN-20020826061</DOCNO>
<DATE>08/26/02</DATE>
<TITLE>
V neděli v poledne vypadala pražská Kampa jako v rozkvětu průmyslové revoluce. Před každým druhým nebo třetím domem řve generátor a některé přitom čoudí z komínů ne nepodobné starobylým lokomotivám. Do toho zvoní z kostelů zvony a na jinak téměř liduprázdné dlažbě posedávají sem tam malé skupinky zcela vyčerpaných lidí. Projížděla jsem mezi tím vším na starém skládacím kole, co jsme ostříkali od bahna, a sháněla pro muže nějakou náplast na rozedřenou nohu. Ne že bychom někde náplasti neměli, přátelé už nám poslali, ale nenašly se. Jsou nejspíš v jedné z desítek igelitových tašek, co visí a leží všude kolem domu. Ale v které? Nejméně šest jich patří našim pomocníkům. Čtyři rusky mluvící platíme, další dva (česky mluvící) ne. To jsou pořád ještě dobrovolníci, které dosud nepřešel elán. Včera jsme získali generátor a oni pomáhali vyvážet dlaždičkové podlahy. Nějakou dobu jsme si namlouvali, že je bude možné zachovat. Strhla se kvůli tomu dokonce hádka. Ukázalo se ale, že bylo dobře dát je pryč. Pod dlažbou se drželo ještě jezírko blátivé vody. Našim pomocníkům jsme tentokrát mohli nabídnout kromě rohlíku a sýrů taky pizzu. V sobotu večer se totiž objevila u našeho potopou zdevastovaného domu Štěpánka, s níž jsem kdysi pracovala. Přinesla tři veliké pizzy a přidala v obálce tisícikorunu. Neviděla jsem ji od osmdesátého devátého. Mezi tím si pořídila čtyři děti a nového partnera. Tisícikoruně jsem se bránila jen krátce. Je to první vyslovený milodar, který jsem v životě dostala. Vlastně možná druhý. Před týdnem mi přítelkyně, která se sama topí v dluzích, přinesla v obálce pět tisíc, které jsem asi před dvěma lety, když na tom byla nejhůř, věnovala já jí. Jenomže pokud se nemýlím, polovinu mi později vrátila. Musím to taky tak udělat. Nejchudší z mých přítelkyň přinesla alespoň hadry na umývání, starou noční košili a pár triček a kalhot ze sekáče. Je to neuvěřitelné, ale mám pocit, že se přitom perfektně strefila do mého vkusu.
</TITLE>
<HEADING>
Stará sázka
</HEADING>
<TEXT>
Před několika dny se objevila jiná návštěva. Já u toho nebyla, ale přišel prý fotograf z jednoho známého časopisu a vyptával se muže, jestli doma máme nějaký hodně zablácený perský koberec, že by to chtěli na titulní stranu. Muž neměl na takové prosby čas a poslal ho pryč. Když se o tom pak zmínil, musela jsem se smát. Skutečně jsme měli perský koberec po babičce. Asi před čtyřmi lety jsem takhle jedno nedělní odpoledne potkala na Kampě mladého kolegu z Lidových novin. Bloumal sám, svobodný, maminka daleko, tak jsem ho pozvala domů na zbytek svíčkové od oběda. Jinak mě znal jen z horší stránky. Je totiž silný kuřák a já kuřáky v redakci vždycky pronásledovala, ba dokonce pohlavkovala. Když odcházel od té svíčkové, prozradil mi v návalu upřímnosti tajemství: "Víš, že byla v redakci mezi kuřáky vyhlášena prémie pět tisíc korun pro toho, kdo se vloudí k tobě domů a propálí ti peršan?" "Mám nápad," řekla jsem mu. "Já fakt mám peršan a podívej se, má docela slušnou díru. Řeknem, žes ji udělal ty, vyfasuj peníze a šábnem se." Tehdy z toho sešlo, ale teď je ten někdejší kolega šéfredaktorem toho časopisu, co poslal zmíněného fotografa. Na jisto. Dlouho mě nic tak nepobavilo. Ale abych se vrátila k vážným věcem. Náplasti měli ve stanu červeného kříže, ale řekli, že se na tu nohu přijde radši rovnou podívat zdravotnice. Vážně šla a ošetřila ji. V minulých dnech jsme se taky dali u vyplavené paní doktorky Reinochové očkovat proti žloutence. Když nás viděla zablácené od hlavy k patě, řekla, ať přijdeme, že se jí snad podaří sehnat trochu séra. Podařilo. Jenže nejsme záchranáři ani vojáci, na bezplatné očkování asi nemáme nárok. Zatím jsme ho dostali jaksi na dluh, ale jestli to paní doktorce nikdo neproplatí, musíme jí těch asi patnáct set na osobu dodatečně dát. Ona sama dokázala zázrak: vytopenou ordinaci přestěhovala během dvou dnů z přízemí do patra a tu starou už suší. Přitom měla až do stropu zaplavený taky vlastní byt.
Před několika dny se objevila jiná návštěva. Já u toho nebyla, ale přišel prý fotograf z jednoho známého časopisu a vyptával se muže, jestli doma máme nějaký hodně zablácený perský koberec, že by to chtěli na titulní stranu. Muž neměl na takové prosby čas a poslal ho pryč. Když se o tom pak zmínil, musela jsem se smát. Skutečně jsme měli perský koberec po babičce. Asi před čtyřmi lety jsem takhle jedno nedělní odpoledne potkala na Kampě mladého kolegu z Lidových novin. Bloumal sám, svobodný, maminka daleko, tak jsem ho pozvala domů na zbytek svíčkové od oběda. Jinak mě znal jen z horší stránky. Je totiž silný kuřák a já kuřáky v redakci vždycky pronásledovala, ba dokonce pohlavkovala. Když odcházel od té svíčkové, prozradil mi v návalu upřímnosti tajemství: "Víš, že byla v redakci mezi kuřáky vyhlášena prémie pět tisíc korun pro toho, kdo se vloudí k tobě domů a propálí ti peršan?" "Mám nápad," řekla jsem mu. "Já fakt mám peršan a podívej se, má docela slušnou díru. Řeknem, žes ji udělal ty, vyfasuj peníze a šábnem se." Tehdy z toho sešlo, ale teď je ten někdejší kolega šéfredaktorem toho časopisu, co poslal zmíněného fotografa. Na jisto. Dlouho mě nic tak nepobavilo. Ale abych se vrátila k vážným věcem. Náplasti měli ve stanu červeného kříže, ale řekli, že se na tu nohu přijde radši rovnou podívat zdravotnice. Vážně šla a ošetřila ji. V minulých dnech jsme se taky dali u vyplavené paní doktorky Reinochové očkovat proti žloutence. Když nás viděla zablácené od hlavy k patě, řekla, ať přijdeme, že se jí snad podaří sehnat trochu séra. Podařilo. Jenže nejsme záchranáři ani vojáci, na bezplatné očkování asi nemáme nárok. Zatím jsme ho dostali jaksi na dluh, ale jestli to paní doktorce nikdo neproplatí, musíme jí těch asi patnáct set na osobu dodatečně dát. Ona sama dokázala zázrak: vytopenou ordinaci přestěhovala během dvou dnů z přízemí do patra a tu starou už suší. Přitom měla až do stropu zaplavený taky vlastní byt.
</TEXT>
</DOC>
<DOC>
<DOCID>LN-20020826062</DOCID>
<DOCNO>LN-20020826062</DOCNO>
<DATE>08/26/02</DATE>
<TITLE>
Ne každý, kdo se dívá, je jen zevloun. A pomáhat jiným za peníze není nemravné
</TITLE>
<TEXT>
Donedávna jsme mohli sledovat mohutnou, mnohdy až hysterickou kampaň České televize i některých dalších sdělovacích prostředků proti takzvané povodňové turistice. Každý, kdo se jen objevil na břehu Vltavy v Praze v době povodní, byl okamžitě označen minimálně za nemorálního zvědavce. Pokud dokonce zvedl fotoaparát nebo videokameru a zachytil plavající kůlnu nebo rozpadlý dům, byl reportéry označen za hyenu kochající se lidským neštěstím. Někteří redaktoři ČT se při lovu na hyeny doslova vyžívali. Nejvíc mě šokovalo, když okamžitě po podobné reportáži následovala další, ve které kamera zabírala zatopenou Kampu a reportér při tom s pompou oznamoval, že jde o unikátní záběry, natočené v oblasti, kterou policie uzavřela. Televizní štáb se do oblasti dostal, a tak vzniklo exkluzivní zpravodajství. Obyčejný občan fotící Vltavu z povolených míst je tedy nemorální zvědavec riskující nezodpovědně svůj život, zatímco příslušný redaktor je hrdina informující veřejnost o důležité události.
</TEXT>
<HEADING>
Kde leží hranice
</HEADING>
<TEXT>
Kdo má tedy právo sledovat a zaznamenávat lidské neštěstí? Kdo je hyena a kdo hrdina? Existuje mez, za kterou by jít člověk neměl, nebo je pro různé lidi tato hranice jinde? Fotoreportér Jan Šibík tvrdí, že taková hranice neexistuje. Pokud chce být profesionálem, musí zobrazovat všechno, aby seznámil lidstvo i s těmi nejděsivějšími zvěrstvy. Nefotí jen lidi, kteří si to výslovně nepřejí. A snaží se, aby fotografie člověka v těžké životní situaci nesnižovala jeho základní lidskou důstojnost. Může redaktor ČT natáčet utrpení slona v pražské zoo, ale turista fotit rozbouřenou Vltavu nesmí? Kde je ostatně hranice mezi amatérem a profesionálem? Publicistou se může stát téměř každý občan tohoto státu. Pokud vám otisknou několik článků (třeba o povodních), velice rychle se můžete z povodňového turisty stát hrdinným novinářem popisujícím dramatické povodně.
</TEXT>
<HEADING>
Ochota pomáhat
</HEADING>
<TEXT>
A jak je to s rozdílem mezi profesionály a amatéry? Nedávno Česká televize vysílala pořady o různých historických událostech, ke kterým sháněla všechny dokumentární záběry, včetně amatérských. Některému laikovi se mohl podařit záběr, který žádný profesionál nepořídil! Možná přijdou po letech na řadu i amatérské záběry z povodně roku 2002. Nechci tvrdit, že každá kritika "povodňových turistů" je neoprávněná. Ti, co lezli v honbě za senzací přes zátarasy nebo se pletli pod kola vozů záchranné služby, si jistě zasluhují odsouzení. Také chápu, že záchranáře pracujícího v bezedném bahně rozčilují lidé, projíždějící se kolem na lodích jenom pro zábavu. Plošná a hysterická kritika však nebyla na místě. Pro mnoho lidí znamenal přímý pohled na rozbouřený živel a lidské neštěstí právě ten zlom, po kterém byli ochotni pomáhat. Záběry v televizi jsou působivé, ale pro někoho přece jenom zůstávají pouze virtuální realitou. Něčím, co je daleko, co se mě netýká.
</TEXT>
<HEADING>
Hyenismus, nebo obživa?
</HEADING>
<TEXT>
V jedné z následujících reportáží zavolala redaktorka ČT jisté firmě a předstírala, že má vyplavený sklep. Zeptala se, co bude stát vyčerpání vody. Když příslušný pracovník sdělil částku, rozhovor přerušila a svůj příspěvek zakončila poznámkami o nemorálnosti dané firmy. Velmi si vážím všech dobrovolníků, kteří teď nezištně pomáhají obětem povodní. Pranýřovat firmu, která pracuje za úplatu, je však podle mě neúnosné. Žádná soukromá společnost, obzvláště malá, si nemůže trvale dovolit pracovat bezplatně. V tvrdém tržním prostředí by zkrachovala. Může nejvýš několik dní pracovat zadarmo a tuto práci darovat obětem povodní. Nechci onu konkrétní napadenou firmu obhajovat. Redaktorka se však nenamáhala cokoli podstatného zjišťovat a automaticky zařadila majitele firmy mezi hyeny. Od začátku povodní pomáhají dobrovolníci i profesionálové. Policisté, dobrovolní i profesionální hasiči a záchranáři. Nikdo by se například neodvážil kritizovat policistu, který však za svou práci také bere peníze. Ostatně i ona redaktorka je profesionálka a je za svou práci placena. Jistě stráví v redakci i v terénu spoustu hodin denně, mnoho toho nenaspí, všechna čest. Při své kritice by však měla být opatrnější. Mohla by postiženým udělat medvědí službu. Není také pro všechny stejně snadné stát se dobrovolníkem. Zaměstnanec, který má nepřístupné pracoviště, je doma a dostává aspoň část mzdy, si může dovolit jít pomáhat bezplatně. Soukromníkovi nikdo žádné peníze nedá. S postupem času bude dobrovolníků ubývat, studenti půjdou do školy, ostatní dobrovolníci do své obvyklé práce. Tíha záchranných akcí přejde hlavně na profesionální firmy. Poté, co jsme ničivou sílu povodní spatřili na vlastní oči a viděli v reportážích České televize, jsme s manželkou poslali část společných úspor na konto nadace Člověk v tísni při České televizi. Vůbec by mi nevadilo, kdyby správce nadace za tyto peníze najal profesionální firmu, která by třeba někomu vysušila sklep.
</TEXT>
<HEADING>
Hrdinové obrazovek
</HEADING>
<TEXT>
Chtěl bych také varovat redaktory České televize před tím, aby teď natáčeli oslavné reportáže o svém vlastním nasazení během povodní. Jistě jejich činnost zasluhuje ocenění, v řadě případů to byla kvalitně provedená práce znamenající velké úsilí. Nic míň, ale také nic víc. Heroizování sebe samých by reportérům mohlo velmi uškodit. Jeden takový pokus už ve večerním vysílání proběhl. Redaktoři si musejí uvědomit, že oni sami na povodni spíše vydělali. Jejich tvář byla dlouhou dobu na obrazovce v době, kdy ji sledoval téměř celý národ. Jejich hodnota na trhu práce v mediální oblasti vzrostla. Redaktoři nejsou hyeny točící lidské neštěstí, ale ani hrdinové.
Chtěl bych také varovat redaktory České televize před tím, aby teď natáčeli oslavné reportáže o svém vlastním nasazení během povodní. Jistě jejich činnost zasluhuje ocenění, v řadě případů to byla kvalitně provedená práce znamenající velké úsilí. Nic míň, ale také nic víc. Heroizování sebe samých by reportérům mohlo velmi uškodit. Jeden takový pokus už ve večerním vysílání proběhl. Redaktoři si musejí uvědomit, že oni sami na povodni spíše vydělali. Jejich tvář byla dlouhou dobu na obrazovce v době, kdy ji sledoval téměř celý národ. Jejich hodnota na trhu práce v mediální oblasti vzrostla. Redaktoři nejsou hyeny točící lidské neštěstí, ale ani hrdinové.
</TEXT>
</DOC>
<DOC>
<DOCID>LN-20020826063</DOCID>
<DOCNO>LN-20020826063</DOCNO>
<DATE>08/26/02</DATE>
<TITLE>
Nejstarší obyvatelka USA Adelina Dominguesová přežila svého manžela a všechny čtyři děti
</TITLE>
<TEXT>
Víra v Boha a skutečnost, že nikdy nepila, nekouřila, nehrála karty a nebyla v obchodě s kosmetikou, byla Adelinina tajemství dlouhověkosti.
SAN DIEGO, Kalifornie - Adelina Dominguesová, považovaná za nejstarší Američanku a druhou nejstarší osobu na světě, zemřela ve středu odpoledne ve věku 114 let. Podle jejích opatrovníků z domu s pečovatelskou službou Brighton Place nedaleko kalifornského San Diega, kde žila od roku 1995, zesnula klidně ve spánku. I když se stařenka dlouho těšila dobrému zdraví a byla velmi aktivní, její zdravotní stav se poslední měsíc začal zhoršovat. "Myslím si, že ve 114 byl již její čas," prohlásila pro agenturu AP její vnučka Deborah Murphyová. Adelina, která žila ve třech stoletích, trvala na tom, že se narodila na Kapverdských ostrovech v roce 1887, byla by tak nejstarší žijící osobou na světě. Pátrání však prokázalo, že byla pokřtěna až v roce 1888. V Guinnessově knize rekordů je tedy oficiálně zapsáno její datum narození jako 19. únor roku 1888. Adelinina matka pocházela z Kapverdských ostrovů, její otec byl italský námořní kapitán. Když jí bylo osmnáct - osm let před začátkem první světové války - provdala se za Joseho Dominguese a spolu se přestěhovali do města New Bedford v americkém státě Massachusetts. Adelina se živila jako švadlena a s manželem vychovali čtyři děti. Poté co její muž v roce 1950 zemřel, přestěhovala se do Jižní Kalifornie, aby byla nablízku svému synovi Frankovi, který zesnul v roce 1998. Podle Adelininy vnučky Deborah Murphyové, Frankovy dcery, byla jeho ztráta pro Adelinu zničující. Její první syn totiž zemřel ve věku dvou let a ani další syn s dcerou se nedožili dvaceti let věku. "Ptala se mě, jak to, že je stále naživu, když již pochovala své poslední dítě," uvedla Murphyová. "To byla pro ni ta nejtěžší věc, být naživu, a přitom přijít o své čtyři děti, manžela i své bratry a sestry." Nejstarší Američanku přežilo jejích šest vnoučat a devět pravnoučat. Do svých 107 let žila Adelina sama, chodila pravidelně volit a často psala dopisy Ronaldu Reaganovi, ve kterých vyjadřovala svůj obdiv k němu. Adelina neměla žádné specifické tajemství dlouhověkosti. Snažila se jen, aby její strava obsahovala mnoho ovoce a zeleniny. Nejstarším žijícím člověkem na světě je nyní Japonka Kamato Hongo, která se narodila 16. září 1887. Nejstarším obyvatelem USA je podle organizace Gerontology Research Group, která se stará o lidi ve vysokém věku, stotřináctiletý John McMorran, který se narodil 19. června 1889.
Důležitá data v životě nejstarší Američanky
1888 - 19. února se Adelina Dominguesová narodila na Kapverdských ostrovech
1906 - v osmnácti letech se provdala za Joseho Dominguese
1907 - spolu s manželem se přestěhovali do Spojených států
1910 - Adelině se narodila její první dcera Ruth
1950 - zemřel její muž Jose Domingues
1995 - přestěhovala se do domu s pečovatelskou službou nedaleko San Diega
1998 - ve věku sedmdesáti let zemřel Adelinin poslední syn Frank
2002 - Adelina Dominguesová zesnula 21. srpna klidně ve spánku ve věku 114 let
</TEXT>
</DOC>
<DOC>
<DOCID>LN-20020826064</DOCID>
<DOCNO>LN-20020826064</DOCNO>
<DATE>08/26/02</DATE>
<GEOGRAPHY>BERN</GEOGRAPHY>
<TEXT>
Švýcarští vědci zjistili ideální rozměry nosu Evropana. Podle jejich výzkumu má ve věku třiceti let průměrný Evropan nos dlouhý 5,8 centimetru a vyčnívá 2,6 centimetru od obličeje. Žena stejného věku se může pochlubit nosem dlouhým 5,2 centimetru, který od obličeje vyčnívá ve vzdálenosti 2,2 centimetru. Cílem celého výzkumu, který byl první svého druhu na světě, je pomoci lékařům při odhalování některých nemocí, u nichž je velikost nosu počátečním příznakem, píše britský deník Independent. Tým složený z vědců a lékařů zkoumal více než 2500 nosů obyvatel z téměř všech evropských států. Výzkum také prokázal, že ve věku 97 let by měla být velikost nosu průměrného Evropana 6,6 centimetru, zatímco stejně stará Evropanka by měla nos dlouhý jen 6,1 centimetru.
</TEXT>
</DOC>
<DOC>
<DOCID>LN-20020826065</DOCID>
<DOCNO>LN-20020826065</DOCNO>
<DATE>08/26/02</DATE>
<TEXT>
Sledovala jsem díky perfektnímu a přitom citlivému zpravodajství České televize téměř nepřetržitě tu spoušť, která se doslova ve vlnách valila naší republikou. Byla jsem postižená povodní naštěstí jen v podobě tísně. Mámu mi z chalupy u řeky Blanice, která se přes noc - a jako jedna z prvních ze zátopového řetězce - nečekaně změnila v ničící smršť, vysvobodili vrtulníkem záchranáři. Proletěla se do bezpečí zavěšená na laně, a tak se v týdnu svých sedmdesátých narozenin možná narodila podruhé. Dívala jsem se na živel, ve který se spojily snad všechny kapky vody, co jich kde bylo, a chtěla se vypsat ze svých pocitů. Jenže to nešlo. Slova vázla v krku a ještě horší to s nimi bylo na papíře. Stejně se mi chtělo pořád jenom brečet, když jsem hleděla na zdrcené obyvatele vesnic, kde se ta hrůza ani nečekala. Nestačili si vzít nic, jen holé životy. Utíkali do kopce. Ohlédli se na svůj dům, který vlastnili možná po generace a kde zanechali úplně všechno. Uslyšeli jen takové nepatrné zašustění a dům se propadl do vody. Lidem se zadrhl zoufalstvím hlas. Omluvili se a odvrátili od reportéra s kamerou, který všechen ten zmar zaznamenával v přímém přenosu. Pro nás, co bydlíme na kopci, v suchu. A pak slzy štěstí. To když se po dvou dnech vrátili na člunech podívat se na domov v troskách a na suti našli... svého pejska, jako zázrakem živého! Viděla jsem hasiče, policisty, vojáky, záchranáře, jak byli úžasní. Brodili se po prsa kalnou vodou, aby zachránili osmdesátiletou stařenku, která svůj byt nechtěla opustit kvůli papouškovi. Složitě vymýšleli, jak ji ze zcela zatopeného domu dostat a přitom na ni byli tak laskaví. Chytali klády z oblouků mostů, odřezávali v šíleném proudu vody zábradlí, nosili v náručí nebo na zádech do bezpečí opozdilce, co se nechtěli nechat včas zachránit, byli tam, kde měli být, byli to muži! Jen voda opadla, obhlížela jsem, co z potopy zbylo. Bláto. Hniloba. Smrad z výkalů ze zaplavených čističek a zkaženého jídla. To už jsem se nedívala na televizi, ale šla jsem Berounem, místy zatopeným až nad člověčí hlavu. Ráda bych pomohla, ale rukou tam bylo mnohem víc než možností. Tak dobře, řekla jsem si. Půjdu domů a napíšu to. Jak všichni dřou. Vynášejí promáčené haldy ze svých zničených obchodů a bytů. Myjí, čistí. Statečně začínají znovu tvořit, co v několika hodinách ztratili. Možná teď udělají všechno jinak, líp. A třeba taky ne. Mohou se rozhodnout. Jsou zase na začátku. Svým způsobem je to ohromná šance. Jde jen o to, hned zase nezapomenout, že svět je složen ze čtyř pralátek. Jsou to země, vzduch, oheň a... voda. Říká se jim živly. Už víme proč.
</TEXT>
</DOC>
<DOC>
<DOCID>LN-20020826066</DOCID>
<DOCNO>LN-20020826066</DOCNO>
<DATE>08/26/02</DATE>
<TEXT>
Luděk. Je to vlastně česká domácí podoba Ludvíka, což znamená "slavný válečník". Obdobou jména Luděk je slovenské Ludevít. V církevním kalendáři je dnes připomenuta památka Terezie od Ježíše a Martina Středy.
</TEXT>
</DOC>
<DOC>
<DOCID>LN-20020826067</DOCID>
<DOCNO>LN-20020826067</DOCNO>
<DATE>08/26/02</DATE>
<TITLE>
V rychlém sledu událostí posledních dvou týdnů, kdy ČR čelila nejrozsáhlejším záplavám ve své historii, si asi všichni lidé v Česku začali klást mnoho otázek. Na jejich zodpovězení však dosud nebylo dost času ani klidu. Na následujících dvou stranách jsme se pokusili na osm základních otázek odpovědět. U některých problémů a "záhad", na jejichž vyřešení a vysvětlení budeme ještě dlouho čekat, jsme se pokusili alespoň shrnout v tuto chvíli dostupná fakta.
</TITLE>
<HEADING>
1. Mohli experti včas předpovědět katastrofu?
</HEADING>
<TEXT>
Po katastrofálních záplavách, které v létě roku 1997 pustošily Moravu, začali hydrometeorologové vylepšovat své technické vybavení. Počítačové matematické modely pro předpověď počasí jsou nyní dokonalejší. Odborníci dokážou také lépe spočítat, kolik vody kudy poteče, když dlouho a hodně prší. Všechno má však své meze. Voda mnoho přístrojů zničila, rozsah záplav navíc postavil na hlavu zkušenosti z minulých povodní.
</TEXT>
<HEADING>
2. Jaké množství chemikálií uniklo?
</HEADING>
<TEXT>
V uplynulých dvou týdnech se pod vodou ocitlo hned několik chemických závodů. Zástupci Spolany Neratovice tvrdili, že jsou připraveni na stoletou vodu. Přišla větší. Když odešla, vzala s sebou desítky tun chloru a dosud přesně nespočítaná množství dalších chemických látek. Firma však zpočátku nebyla ochotná rychle zveřejňovat pravý stav problému. Spolana ale nebyla jedinou firmou, ze které unikly nebezpečné chemikálie.
</TEXT>
<HEADING>
3. Proč byly Metly zničeny?
</HEADING>
<TEXT>
Metly a Předmíř - dvě malé obce na Strakonicku. Té první se začalo přezdívat jihočeské Troubky. Voda z rybníků smetla ve vsích mnoho domů, v Metlech zahynul jeden člověk. Dalo se takové katastrofě předejít? Někteří starousedlíci se domnívají, že ano. Stačilo prý včas prokopat hráz jednoho z rybníků.
</TEXT>
<HEADING>
4. Proč přehrady včas nevypouštěly vodu?
</HEADING>
<TEXT>
Přehrady na Vltavě mnozí pokládali za dostatečnou pojistku proti jakkoliv silným záplavám. Ukázalo se však, že vltavská kaskáda takovou schopnost nemá. Spory se v současné době vedou především o to, zda nebylo možné začít přehrady vypouštět dříve a alespoň trochu zmírnit dopad velké vody na města a vesnice. Možným porušením zákona se v této souvislosti zabývá i česká policie.
</TEXT>
<HEADING>
5. Mohlo se pražské metro ubránit?
</HEADING>
<TEXT>
Některé části pražské podzemní dráhy prý byly stavěny tak, aby odolaly i důsledkům zničení vltavské kaskády. Ta zůstala stát, metro však mělo třetinu stanic pod vodou. Hlavní diskuse se nyní točí kolem toho, zda mohly být škody menší, či kdo a kdy měl zavřít jaká vrata a nezavřel.
</TEXT>
<HEADING>
6. Co vlastně věděl pražský primátor?
</HEADING>
<TEXT>
První muž Prahy - Igor Němec. Některé jeho výroky během pár dní zlidověly. Například pozvánka do metra, jemuž zbývalo do zatopení a kolapsu několik hodin. Němec říká, že neměl včas dobré informace, a proto je prý kritika jeho výroků a činů v době povodní neoprávněná. Něco však asi špatně bylo. Vedení jeho strany totiž začíná nahlas mluvit o tom, že není dostatečně silným primátorem. Je tedy zřejmé, že pro Igora Němce budou povodně znamenat mocenský ústup.
</TEXT>
<HEADING>
7. Bylo možné zachránit zvířata v zoo?
</HEADING>
<TEXT>
V pražské zoologické zahradě uhynuly kvůli povodním desítky zvířat. Příběhy smutných konců několika z nich zná dnes téměř každý. Zaměstnanci zahrady dělali podle svého šéfa, co mohli. Kdyby prý bylo včas zřejmé, jak velká voda přiteče, podařilo by se evakuovat všechna zvířata.
</TEXT>
<HEADING>
8. Mohly bariéry ochránit Kampu?
</HEADING>
<TEXT>
Pražská Kampa téměř celá zmizela pod vodou. Magistrát, památkáři a vodohospodáři se teď hádají, zda tomu šlo předejít. Hovoří se hlavně o zátarasech, díky kterým zůstalo "v suchu" Staroměstské náměstí na pravém břehu Vltavy.
Pražská Kampa téměř celá zmizela pod vodou. Magistrát, památkáři a vodohospodáři se teď hádají, zda tomu šlo předejít. Hovoří se hlavně o zátarasech, díky kterým zůstalo "v suchu" Staroměstské náměstí na pravém břehu Vltavy.
</TEXT>
</DOC>
<DOC>
<DOCID>LN-20020826068</DOCID>
<DOCNO>LN-20020826068</DOCNO>
<DATE>08/26/02</DATE>
<TITLE>
Mohli experti včas předpovědět katastrofu?
</TITLE>
<TEXT>
Dozvěděli jsme se včas o deštích, které naplnily (a přeplnily) koryta potoků i řek a vyvolaly katastrofální povodeň? Dá se živelní pohroma předpovědět s předstihem?
</TEXT>
<HEADING>
Problém 1: předpovědět déšť
</HEADING>
<TEXT>
Pro předpovědi počasí jsou v Českém hydrometeorologickém ústavu (ČHMÚ) využívány matematické modely. Pro střední Evropu jde zejména o model ALADIN. Ten dokáže s poměrně velkou rozlišovací schopností předpovídat počasí a především srážky na dva dny dopředu. Pro střednědobé předpovědi jsou od srpna 2001 využívány rovněž informace z Evropského centra v Readingu. Údaje slouží prognostikům hlavně pro potvrzení vývoje meteorologické situace a také srážek na devět až deset dní dopředu. Používají se i další matematické modely z evropských i světových center. Někdy se výsledky jednotlivých modelů rozcházejí. Meteorologové pak musejí zejména při výhledu na delší dobu využívat zkušenost a erudici. Pro další zpřesnění předpovědí se připravuje model ALADIN s preciznější rozlišovací schopností, než má jeho současný jmenovec.
</TEXT>
<HEADING>
Problém 2: předpovědět povodeň
</HEADING>
<TEXT>
Voda v Praze stoupala rychleji a déle, než uváděly předpovědi, které se dostávaly k občanům. Katastrofu v celé její šíři nikdo včas neodhadl. Proč, když se větší část záplavy už valila koryty řek a jejich okolím? Hydrologové z ČHMÚ tvrdí, že jejich vina to není. Modely, jimiž disponují, prý předvídaly stoupání hladin víceméně správně. Otázkou zůstává, zda jsou tyto modely dostatečně moderní a jaké další vybavení mají hydrologové k dispozici. Po katastrofálních povodních v roce 1997 se situace sice změnila k lepšímu programy, které umožňují předpovídat průběh povodně, nevycházejí už pouze z informací o tom, jak voda postupuje koryty řek. Roli hrají i srážky, které spadly či teprve spadnou na celém území povodí či například to, jak je půda nasáklá, a jakou má tedy schopnost "vstřebávat" přívaly řinoucí se z nebes. Matematické modely se kvůli tomu stávají neobyčejně složité. Uhodnout, jaké budou výšky hladin ve chvíli, kdy řeky už opustily svá koryta, je problém, s nímž těžce zápasí i moderní výpočetní technika. Do počítačů navíc musejí neustále proudit informace ze sítě automatických stanic, které měří srážky, průtoky v řekách a další údaje. Během letošní povodně však vodní masy část těchto stanic vyřadily z provozu. To však není jediný problém. V povodí Vltavy a Labe není síť měřicích stanovišť dostatečně hustá. Další potíž je v tom, že počítačové modely často vycházejí ze zkušeností z minulých povodní. Těch ale nebylo zase tak mnoho. Navíc dochází ke globálnímu oteplování, současné povodně mohou proto být větší a probíhat jinak. Co platilo dříve, nemusí fungovat dnes. Například předpovědi počítačového systému Povodí Vltavy se začaly hned v prvních hodinách katastrofy dramaticky rozcházet se skutečností. Program za 15 000 marek dispečeři proto vůbec nemohli použít. Některé moderní počítačové programy pro předpovědi (včetně toho na Povodí Vltavy) disponují umělou inteligencí. Po svém "zrození" připomínají dítě s prázdným mozkem, které se teprve musí učit. Existují návrhy, aby se "počítačová dítka" učila nejen na průběhu minulých povodní, ale na obrovském množství fiktivních, uměle modelovaných záplav. Mohla by to být jednodušší a levnější cesta přinejmenším do doby, než se podaří vybudovat dostatečně kvalitní systém i jinde než na Odře.
</TEXT>
<HEADING>
Problém 3: kdo dostal informace
</HEADING>
<TEXT>
První předpověď o vydatných déletrvajících srážkách vydal ČHMÚ 4. srpna. V ranní všeobecné předpovědi se poprvé objevuje upozornění, že v konkrétních krajích lze očekávat intenzivní bouřky a přívalové deště. O dva dny později, 6. srpna, v devět hodin ráno již meteorologové upozorňují na výskyt vydatných srážek v noci a během dalšího dne na jihu a jihozápadě České republiky. Výstrahu, že v konkrétních okresech jižních a jihozápadních Čech nastanou silné srážky, vydal ČHMÚ tentýž den v deset večer. Výstražné zprávy byly před povodněmi i v jejich průběhu zasílány mj. vždy na Operační informační službu generálního ředitelství Hasičského záchranného sboru ČR, povodňovou službu ministerstva životního prostředí, technicko-bezpečnostnímu dohledu vodních děl. Informace dostávaly průběžně také vodohospodářské dispečinky Povodí Vltava a Povodí Labe, Zemědělská vodohospodářská správa, ČTK, Český rozhlas a Česká televize. Spolehlivost krátkodobých předpovědí na 12 až 24 hodin dopředu se pohybuje v průměru okolo 90 procent. Střednědobé předpovědi na období do tří dnů jsou spolehlivé v průměru na 80 až 85 procent.
První předpověď o vydatných déletrvajících srážkách vydal ČHMÚ 4. srpna. V ranní všeobecné předpovědi se poprvé objevuje upozornění, že v konkrétních krajích lze očekávat intenzivní bouřky a přívalové deště. O dva dny později, 6. srpna, v devět hodin ráno již meteorologové upozorňují na výskyt vydatných srážek v noci a během dalšího dne na jihu a jihozápadě České republiky. Výstrahu, že v konkrétních okresech jižních a jihozápadních Čech nastanou silné srážky, vydal ČHMÚ tentýž den v deset večer. Výstražné zprávy byly před povodněmi i v jejich průběhu zasílány mj. vždy na Operační informační službu generálního ředitelství Hasičského záchranného sboru ČR, povodňovou službu ministerstva životního prostředí, technicko-bezpečnostnímu dohledu vodních děl. Informace dostávaly průběžně také vodohospodářské dispečinky Povodí Vltava a Povodí Labe, Zemědělská vodohospodářská správa, ČTK, Český rozhlas a Česká televize. Spolehlivost krátkodobých předpovědí na 12 až 24 hodin dopředu se pohybuje v průměru okolo 90 procent. Střednědobé předpovědi na období do tří dnů jsou spolehlivé v průměru na 80 až 85 procent.
</TEXT>
</DOC>
<DOC>
<DOCID>LN-20020826069</DOCID>
<DOCNO>LN-20020826069</DOCNO>
<DATE>08/26/02</DATE>
<TITLE>
Proč byly Metly zničeny?
</TITLE>
<TEXT>
Jihočeské Troubky. Tak začali lidé přezdívat obci Metly na Strakonicku, kde velká voda pobořila polovinu domů a připravila o život jednoho člověka.
V úterý 13. srpna krátce po čtvrté hodině ráno se protrhla hráz nedalekého Metelského rybníka a záplavová vlna doslova srovnala se zemí některé domy. Sedmdesátiletého muže, který jako jediný obyvatel obcí Metly a Předmíř odmítl evakuaci, odplavila voda i s rodinným domkem. Tělo našli záchranáři až po několika dnech ve větvích stromu sedm kilometrů od místa neštěstí. Podobně jako v jiných českých obcích také v Metlách nyní policie prošetřuje, zda některé konkrétní osoby mohly tak rozsáhlé tragédii zabránit. Někteří ze šedesáti obyvatel obce Metly viní z katastrofy vedení společnosti Rybářství Lnáře, která obhospodařuje zdejší rybniční soustavu. Část metelských starousedlíků chtěla při záplavách sama s pomocí bagru probourat hráz rybníka a zabránit tak samovolnému protržení hráze. Voda by sice obec stejně zaplavila, proud by však údajně nebyl tak silný, aby zbořil domy.
</TEXT>
<HEADING>
Chyběl čas
</HEADING>
<TEXT>
Jednatel Rybářství Lnáře Petr Vávra vinu za katastrofu odmítá. Potvrzuje sice, že zakázal prokopání hráze napravo od bezpečnostní propusti. Tvrdí však, že ho k tomu nevedla snaha zachránit kapry v rybníce, ale naopak snaha zachránit lidské životy. Řešení navrhované místními lidmi, by totiž podle Vávry vzhledem k přírodním podmínkách pod hrází neuvolnilo vodě cestu. Vávra chtěl údajně naopak kopat nalevo od bezpečnostní propusti, kde průrva zachránila Metly od povodně už v devatenáctém století. Dokončit Vávrou navrhovaný záměr však záchranáři nestihli. Protrhl se totiž hořejší rybník Melín a záplavová vlna strhla i hráz Metelského rybníka. Řadu domů v obcích Předmíř a Metly odnesla voda. Starosta Předmíře Karel Palivec dává rybářům za pravdu v tom, že samotné protržení hráze už nemohlo tragédii zabránit. Zároveň ale podle něj zůstává otázkou technické zajištění celé rybniční soustavy. Starosta se domnívá, že kdyby byly rybníky a jejich okolí lépe udržované, povodeň by takovou zkázu nezpůsobila. Policie nyní prošetřuje všechny možné příčiny katastrofy v Metlách, včetně viny konkrétních osob. Zatím však vyšetřovatelé nikoho neobvinili.
Jednatel Rybářství Lnáře Petr Vávra vinu za katastrofu odmítá. Potvrzuje sice, že zakázal prokopání hráze napravo od bezpečnostní propusti. Tvrdí však, že ho k tomu nevedla snaha zachránit kapry v rybníce, ale naopak snaha zachránit lidské životy. Řešení navrhované místními lidmi, by totiž podle Vávry vzhledem k přírodním podmínkách pod hrází neuvolnilo vodě cestu. Vávra chtěl údajně naopak kopat nalevo od bezpečnostní propusti, kde průrva zachránila Metly od povodně už v devatenáctém století. Dokončit Vávrou navrhovaný záměr však záchranáři nestihli. Protrhl se totiž hořejší rybník Melín a záplavová vlna strhla i hráz Metelského rybníka. Řadu domů v obcích Předmíř a Metly odnesla voda. Starosta Předmíře Karel Palivec dává rybářům za pravdu v tom, že samotné protržení hráze už nemohlo tragédii zabránit. Zároveň ale podle něj zůstává otázkou technické zajištění celé rybniční soustavy. Starosta se domnívá, že kdyby byly rybníky a jejich okolí lépe udržované, povodeň by takovou zkázu nezpůsobila. Policie nyní prošetřuje všechny možné příčiny katastrofy v Metlách, včetně viny konkrétních osob. Zatím však vyšetřovatelé nikoho neobvinili.
</TEXT>
</DOC>
<DOC>
<DOCID>LN-20020826070</DOCID>
<DOCNO>LN-20020826070</DOCNO>
<DATE>08/26/02</DATE>
<TITLE>
Jaké množství chemikálií uniklo?
</TITLE>
<TEXT>
Chlor, oleje, sodík, rtuť, dioxiny a další chemické látky se dostaly do vody při nedávných povodních. Může ale trvat dlouhou dobu, než se následky zcela projeví.
"Česká chemie je pod kontrolou," prohlásil nedávno premiér Vladimír Špidla při setkání premiérů zemí zasažených povodněmi. Všechno však pod kontrolou nebylo. K největšímu úniku chemikálií došlo v neratovické Spolaně, jejíž vedení dlouhou dobu tvrdilo, že Spolana je proti povodním důkladně zabezpečena. Stačilo však jen několik dnů a chemička se ocitla pod vodou. Během několika hodin pak z potrubí uniklo několik desítek tun jedovatého chloru. Zatím nezjištěné množství se dostalo i do ovzduší a bezprostředně ohrozilo zdraví tisíců obyvatel Mělnicka. Dvakrát došlo k vyhlášení třetího, nejvyššího stupně chemického poplachu a obyvatelům Neratovic dokonce hrozila evakuace. Chlor ve vodě i v ovzduší způsobil rozsáhlé škody na zemědělských plodinách a spálil listí tisíců stromů. Voda ale vnikla i do skladů, kde byly uloženy sudy obsahující vysoce nebezpečné dioxiny a rtuť. Je prokázáno, že se jich určité množství do vody i do půdy dostalo. Měření České inspekce životního prostředí sice neprokázala jejich vysokou koncentraci, ale v malém množství byl jejich výskyt potvrzen.
</TEXT>
<HEADING>
Hexen-1 nebo uhlovodík?
</HEADING>
<TEXT>
Ze Spolany uplavalo také sedm kontejnerů označených jako Hexen-1, což je vysoce nebezpečná hořlavina poškozující nervový systém. Vedení Spolany ale tvrdí, že v sudech je neškodný uhlovodík. Pravda vyjde najevo až po jejich vyzvednutí, které může trvat týdny. Další látkou, kterou voda spláchla, jsou i dusičnany, jejichž nezjištěné množství uniklo z Lovochemie v Lovosicích. Pro LN to potvrdil ředitel závodu Luděk Peleška: "Nateklo nám do skladu a spláchlo to dusičnany. Přesné množství ale budeme vědět až za 14 dnů." Další chemičkou, ze které unikly chemikálie, je roztocká ICN vyrábějící léčiva. Její představitelé ale přiznali pouze únik nezjištěného množství butylacelátu. "Nepopírám, že látka unikla, ale rozhodně neohrozila zdraví obyvatel," uvedl ředitel podniku Stanislav Růžička. Obyvatelé Roztok si ale stěžovali na silný zápach a sami si dali zhotovit chemické analýzy. Při úklidových pracích v Roztokách se také udělalo špatně 12 hasičům a dvěma policistům, kteří se nadýchali neznámých chemických látek a museli být ošetřeni. V Roztokách také do vody uniklo pět krychlových metrů topného oleje. Tuto menší ekologickou havárii má na svědomí jeden z místních občanů. Obyvatele hlavního města zase ohrožoval nebezpečný sodík. 15 plechovek s jeho obsahem totiž vyplavalo ze zatopeného skladu civilní ochrany v Holešovicích. Pokud by se sodík dostal z plechovek do vody, následoval by výbuch, který by mohl z povrchu zemského smést blízkou budovu bývalé Tesly. Jak se však plechovky dostaly do skladu civilní ochrany, nikdo netuší. Podivný nález překvapil i policisty v Ústí nad Labem, kteří v zásilce humanitární pomoci objevili deset kilových plechovek s nebezpečným pesticidem DDT. Tato jedovatá látka slouží k hubení škůdců a její používání je zakázáno již od roku 1974. O tom, jak se dostala do auta s humanitární pomocí, opět nikdo neví. Úniky chemických látek při srpnových povodních v Česku jsou provázeny mnoha nejasnostmi a teprve čas ukáže, jaké budou skutečné následky.
Úniky chemikálií při povodních
SPOLANA, NERATOVICE
* chlor - desítky tun * rtuť, dioxiny - malé, nezjištěné množství
LOVOCHEMIE, LOVOSICE
* dusičnany - zatím nezjištěné množství
ICN, ROZTOKY
* butylacelát - nezjištěné množství
</TEXT>
</DOC>
<DOC>
<DOCID>LN-20020826071</DOCID>
<DOCNO>LN-20020826071</DOCNO>
<DATE>08/26/02</DATE>
<TITLE>
Proč přehrady včas nevypouštěly vodu?
</TITLE>
<TEXT>
Jedním z úkolů přehradních nádrží bývá protipovodňová ochrana. Prostory nádrží jsou totiž částečně schopny zachytit vysokou vodu, a povodeň tak buď zcela zastavit, nebo ji alespoň omezit.
Tato důvěra v absolutní ochrannou funkci přehrad vltavské kaskády vzala za své letos. Ukázalo se, že přehrady jsou sice schopny ochránit Prahu a města po proudu Vltavy a Labe před běžnými povodněmi, ale masivní nápor vodního živlu nezachytí. I kdyby před dvěma týdny byly všechny přehrady na Vltavě zcela prázdné, povodeň, jaká přišla, by nezadržely. Objem nádrží je totiž zhruba jedna miliarda krychlových metrů, v jižních a západních Čechách však v několika dnech napršely tři miliardy kubíků vody. Pokud by ale skutečně vltavské přehrady byly zcela prázdné nebo alespoň prázdnější, nepochybně by následky povodně nebyly tak tragické. Problém je ovšem v tom, že nepříznivý vývoj počasí byl rychlejší než reálné možnosti vodohospodářů. Jednoduše řečeno: správci řek nedokázali tak rychle vytvořit na přehradách dostatečnou rezervu pro zachycení velké vody. I přesto ovšem existuje podezření, že hrázní na Vltavě situaci podcenili. Policie proto nyní prověřuje postup hrázných na Lipně a Římově. Protipovodňová ochrana však není jedinou funkcí přehrad. Ty zároveň plní funkci rekreační a především energetickou. Vodní elektrárny potřebují ke svému optimálnímu chodu hladinu co možná nejvyšší. Policie tedy nyní prověřuje, zda správci řek neustoupili tlaku energetiků a nepodcenili situaci. Tomuto podezření nahrává i věta, kterou pro MfD pronesla dispečerka Povodí Vltavy Markéta Bártová krátce před osudnou povodní: "Pro vypouštění kaskády je rozhodující, aby příliš neklesal zisk energetikům." Vodohospodáři se hájí argumentem, že povodeň zastavit nemohli. Tato obhajoba má ovšem trhliny. Celá vltavská kaskáda totiž dohromady mohla vytvořit větší rezervní prostory, než jaké před dvěma týdny aktuálně měla. Paradoxem je, že přehrady na Vltavě situaci dokonce ještě zhoršily. Velká voda totiž po rovných a rozlehlých hladinách nádrží rychle "sklouzla" a dospěla do Prahy ve chvíli, kdy kulminovala navíc i povodeň na Berounce. Následky záplav proto byly mnohem horší, než kdyby Vltava tekla svým původním členitým korytem, které by velkou vodu o několik dní přirozeným způsobem pozdrželo.
</TEXT>
</DOC>
<DOC>
<DOCID>LN-20020826072</DOCID>
<DOCNO>LN-20020826072</DOCNO>
<DATE>08/26/02</DATE>
<TITLE>
Co vlastně věděl pražský primátor?
</TITLE>
<TEXT>
Primátor z nouze. Tak o Igoru Němcovi (ODS) hovořili i jeho straničtí kolegové v době, kdy hledali osobu, která na pár měsíců vhodně "zalepí" místo po odstoupivším Janu Kaslovi.
"Němec je ideální kandidát. Během prázdnin je okurková sezona, v Praze se nic nestane a on má tu výhodu, že je tak nevýrazný. Nikomu totiž nevadí a nikdo proti němu nic nemá," říkal už před Němcovým zvolením jeden z členů zastupitelstva za občanské demokraty. S vysvětlením založeným na podobné logice pak Němce podpořili nejen koaliční sociální demokraté, ale i pražská opozice. ODS se však přepočítala. Letos v létě bylo v Praze všechno, jen ne okurková sezona. Igor Němec, jehož nejsilnějším politickým programem do té doby bylo zavírání "drogových dealerů v mercedesech číhajících před základními školami", musel čelit největší povodni za posledních sto let. A ze svého postu byl především on zodpovědný za to, jak Praha v době krize fungovala a jaké dostávali její obyvatelé informace. Němce v průběhu záplav média kritizovala. Jeho straničtí kolegové se ho dlouho zastávali, nakonec však i šéf ODS Václav Klaus a místopředseda Jan Zahradil opatrně připustili, že Němcovo působení v době povodní mohlo být lepší. Čím si Němec tuto "zaobalenou" kritiku zasloužil? Především mylnými informacemi, které Pražanům po celou dobu přírodní katastrofy dával. "Cestujte metrem, je to nejspolehlivější dopravní prostředek," radil Němec obyvatelům metropole i ve chvíli, kdy už byly některé stanice uzavřené. "Voda v Praze bude dvacetiletá, maximálně padesátiletá," říkal Němec s tím, že nebude třeba uzavírat mosty a evakuovat Staré Město. Později se přesně to stalo. "Jestliže jsem řekl, že situace je výtečná, měl jsem na mysli, že jsme výtečně připraveni," omlouval třeba primátor jeden ze svých sporných výroků pronesených jen několik desítek minut předtím, než se Vltava začala vylévat z pražských břehů a obyvatelé Starého Města museli být evakuováni. Podobných "omylů" se v primátorových projevech objevilo více. Čím to? Igor Němec má jasné vysvětlení: dostával jsem špatné informace od vodohospodářů z Povodí Vltavy. "On se snaží, ale je toho na něj moc a příliš to nezvládá," komentoval jeden z "ódéesáckých" členů vedení města v době nejhorších záplav. Člen pražského krizového štábu Pavel Uher z Povodí Vltavy Němcovo osočení odmítá. "On odjel z magistrátu a já jsem tam zůstal a plnil jsem vlastně funkci toho krizového štábu přímo na místě," reagoval například pro Radiožurnál Uher na dotaz, z jakého důvodu nebyli evakuováni obyvatelé Starého Města v úterý večer, ale až ve středečních ranních hodinách. Ať už lidé Němcově obhajobě uvěří, nebo ne, jedna věc je téměř jistá. V podzimních komunálních volbách se i kvůli Němcovu řízení v době povodní dostane na post pražského lídra ODS starosta Prahy 6 a Klausův oblíbenec Pavel Bém. A to i přesto, že Němec kandidovat hodlá a tvrdí, že "se svým týmem zvládl v Praze povodně na maximum".
</TEXT>
</DOC>
<DOC>
<DOCID>LN-20020826073</DOCID>
<DOCNO>LN-20020826073</DOCNO>
<DATE>08/26/02</DATE>
<TITLE>
Mohlo se pražské metro ubránit?
</TITLE>
<TEXT>
Pražské metro. Jedna z nejdůležitějších součástí pražské dopravy a v případě potřeby i protiatomový kryt, který má ochránit skoro čtvrt milionu Pražanů. Metro neobstálo ve střetu s velkou vodou.
Předimenzovaná stavba, pýcha stavebního úsilí komunistického režimu, měla podle názorů některých odborníků zůstat "téměř suchá" i v případě teroristického útoku na vltavskou kaskádu. Domnívá se to i geotechnik Vladislav Kulič, který tvrdí, že metru se nemělo nic stát, i kdyby Prahu zaplavila sedmnáctimetrová povodňová vlna. Nakonec si však voda našla cestu do čtrnácti stanic, tedy do třetiny zastávek metra. Nejhůře postižená byla trasa B. Hrozba zatopení se přitom měla vznášet jen nad nejstarší částí trasy C vedoucí z Florence na Kačerov, která byla postavena v sedmdesátých letech jako první. Při její stavbě se ještě nepočítalo s tím, že metro bude plnit funkci protiatomového krytu. Jako zcela vodotěsná však stavba metra nebyla projektována už od začátku. S mírnými průsaky vody do tunelů se počítalo. V metru jsou proto čerpadla, která si mají s touto vodou poradit. Zcela běžnou záležitostí bylo odčerpávání vody například z nejníže položené trasy B. Ta vede zhruba čtyřicet metrů pod povrchem hlavního města. Podzemní dráha měla disponovat promyšleným ochranným systémem s vlastními agregáty na výrobu energie, čerpadly a dalšími přístroji. Ty měly zajišťovat i vzduchotěsnost metra i jeho schopnost fungovat po nějakou dobu jako zcela uzavřený prostor. Ať už kvůli hrozbě radiace nebo otravných plynů. Dosud se nedá s jistotou říci, zda selhal tento ochranný systém, jeho obsluha, stavitelé, kteří stavbu prováděli, nebo to prostě není ničí vina.
</TEXT>
<HEADING>
Experti se nedokážou shodnout
</HEADING>
<TEXT>
Stále se objevují protichůdné názory jednotlivých odborníků. Dopravní podnik hlavního města tvrdí prostřednictvím svého ředitele Milana Houfka, že metro bylo projektováno pouze na stoletou vodu. To tvrdil i Josef Šusta, který se na projektu podzemní dráhy podílel. Stoleté vodě odpovídaly i metrové protipovodňové bariéry před stanicí metra Florenc, které chránily stanici před zatopením shora. Protože však byla hladina rozvodněné Vltavy vyšší, voda se přes bariéry přelila. Záruku, že se i přesto voda do podzemních staveb a tunelů nedostane, měly poskytovat dva typy tlakových uzávěrů. Jedny chránily stanice metra, druhé měly bránit vniknutí vody do železobetonových tunelů. Využít jejich služeb se úplně nepovedlo.
</TEXT>
<HEADING>
Vrata vyrvaná ze zdi
</HEADING>
<TEXT>
Dopravní podnik zastavil provoz metra v úterý 13. srpna ve 22 hodin, vlaky pak ještě asi další hodinu dojížděly do dep. Pracovníci podniku se zároveň pustili do uzavírání jednotlivých tlakových uzávěrů. Staniční "povodňová vrata" se jim podařilo zavřít všechna. Například na Palmovce je však voda dokázala vyrvat ze zdi. U tunelů to bylo horší. Tlakový uzávěr zůstal otevřený mezi Florencí a Křižíkovou a mezi Staroměstskou a Malostranskou. Na Florenci tak voda zaplavila dvě ruské vlakové soupravy. Ještě 15. srpna tvrdila mluvčí DP hl. m. Prahy Michaela Kuchařová, že uzavření tunelu zabere asi hodinu a půl. Vysvětlovala tak, proč se je ve dvou případech nepodařilo včas uzavřít. Podle deníku Právo to ale platí pouze v případě, že se s nimi manipuluje ručně. U dálkového ovládání pomocí elektroniky se jedná o několik minut. Voda se navíc do metra podle expertů mohla dostat i jinými způsoby, třeba skrz šachty eskalátorů. Klíčovou otázkou tak zřejmě není, zda mělo metro zcela odolat síle velké vody. Pokud bylo opravdu stavěno pouze na stoletou povodeň, nebylo to možné. Jako důležitější se v tuto chvíli ukazuje otázka, zda nemohly být škody výrazně menší. Zcela neobjasněným problémem tak zůstává komunikace mezi Povodím Vltavy, které přesně neodhadlo velikost povodně, pražským krizovým štábem, který ústy primátora Igora Němce předpovídal nejprve pouze dvacetiletou vodu, a dopravním podnikem, který dostatečně rychle "nezatáhl stavidla". Ředitel DP Milan Houfek pro MfD navíc připustil, že povodňový plán, kterým se měli řídit, byl špatný. Úplně všechna zabezpečovací zařízení se měla použít jen při jaderném výbuchu, a ne jako obrana před vodním živlem. Fakt, že se protiatomového krytu ještě nikdy nevyužilo, také mohl snížit jeho účinnost. Na závěr je možná zajímavý názor Jana Vintery z firmy Subterra, která má na starost odstranění vody právě z Florence. "Musíte si najít hranici bezpečnosti, na které se zastavíte. Nemůžete všechno dimenzovat na maximum," vysvětloval Vintera, proč současná opatření vodu nezadržela.
Dopravní podnik zastavil provoz metra v úterý 13. srpna ve 22 hodin, vlaky pak ještě asi další hodinu dojížděly do dep. Pracovníci podniku se zároveň pustili do uzavírání jednotlivých tlakových uzávěrů. Staniční "povodňová vrata" se jim podařilo zavřít všechna. Například na Palmovce je však voda dokázala vyrvat ze zdi. U tunelů to bylo horší. Tlakový uzávěr zůstal otevřený mezi Florencí a Křižíkovou a mezi Staroměstskou a Malostranskou. Na Florenci tak voda zaplavila dvě ruské vlakové soupravy. Ještě 15. srpna tvrdila mluvčí DP hl. m. Prahy Michaela Kuchařová, že uzavření tunelu zabere asi hodinu a půl. Vysvětlovala tak, proč se je ve dvou případech nepodařilo včas uzavřít. Podle deníku Právo to ale platí pouze v případě, že se s nimi manipuluje ručně. U dálkového ovládání pomocí elektroniky se jedná o několik minut. Voda se navíc do metra podle expertů mohla dostat i jinými způsoby, třeba skrz šachty eskalátorů. Klíčovou otázkou tak zřejmě není, zda mělo metro zcela odolat síle velké vody. Pokud bylo opravdu stavěno pouze na stoletou povodeň, nebylo to možné. Jako důležitější se v tuto chvíli ukazuje otázka, zda nemohly být škody výrazně menší. Zcela neobjasněným problémem tak zůstává komunikace mezi Povodím Vltavy, které přesně neodhadlo velikost povodně, pražským krizovým štábem, který ústy primátora Igora Němce předpovídal nejprve pouze dvacetiletou vodu, a dopravním podnikem, který dostatečně rychle "nezatáhl stavidla". Ředitel DP Milan Houfek pro MfD navíc připustil, že povodňový plán, kterým se měli řídit, byl špatný. Úplně všechna zabezpečovací zařízení se měla použít jen při jaderném výbuchu, a ne jako obrana před vodním živlem. Fakt, že se protiatomového krytu ještě nikdy nevyužilo, také mohl snížit jeho účinnost. Na závěr je možná zajímavý názor Jana Vintery z firmy Subterra, která má na starost odstranění vody právě z Florence. "Musíte si najít hranici bezpečnosti, na které se zastavíte. Nemůžete všechno dimenzovat na maximum," vysvětloval Vintera, proč současná opatření vodu nezadržela.
</TEXT>
</DOC>
<DOC>
<DOCID>LN-20020826074</DOCID>
<DOCNO>LN-20020826074</DOCNO>
<DATE>08/26/02</DATE>
<TITLE>
Bylo možné zachránit zvířata v zoo?
</TITLE>
<TEXT>
V pražské zoologické zahradě utopila rozvodněná Vltava desítky zvířat. Životem na velkou vodu doplatilo osmdesát ptáků a devět savců.
Utraceni museli být slon, hroch, lev, medvěd a poslední obětí se stal lachtan Gaston, který odplul po Vltavě a Labi až do Německa. Zemřel při transportu domů. "Kdyby varování přišlo včas, všechna zvířata mohla přežít," tvrdí stále ředitel zoologické zahrady Petr Fejk. Dolní část zahrady má zpracované povodňové plány pro různé varianty vysoké vody až po stoletou povodeň. S větší vodou nikdy nikdo nepočítal. Zahradu chrání val na břehu řeky před zhruba pětadvacetiletou povodní. Pokud Vltava tuto hranici překročí, je nutné zvířata evakuovat. I na to zdejší povodňové plány myslí. Varování však musí přijít včas. "Nikdo si nedokáže představit, co znamená evakuovat zoologickou zahradu. My jsme na to měli jen pár hodin a potřebovali jsme alespoň jeden den. Pak bychom to zvládli," říká Petr Fejk. Informace o blížící se povodni zoo čerpala z Povodí Vltavy, krizového štábu a sdělovacích prostředků. "Všichni se shodovali na dvacetileté, nejvýše padesátileté vodě. Tak jsme se připravili raději na tu padesátiletou. Nikdo nám ale včas neřekl, co sem ve skutečnosti přiteče," stěžuje si ředitel Fejk. S nesmírným nasazením všichni zaměstnanci museli zvířata několikrát evakuovat. Ptáky dokonce odnášeli z dosahu vody natřikrát. Naposledy v noci na středu 14. srpna, kdy se jich také utopilo nejvíce. Ani slon nemusel být utracen. Pavilon slonů je sice v dolní části zahrady, je však stavěný proti stoleté vodě. Do poslední chvíle nikdo v zoo netušil, že na Prahu přijde povodeň větší. Na záchranu agresivního a vyplašeného slona Kadíry pak už nebyl čas. Správci řeky z Povodí Vltavy ovšem kritiku (nejen ze strany zoo) odmítají a tvrdí, že o vývoji situace informovali správně a včas. "Odpovědnost za zoologickou zahradu nese město Praha, které je také jejím zřizovatelem," prohlásil ředitel Povodí Vltavy Petr Hudler. Jeho podřízený, zástupce šéfa dolního úseku řeky Jiří Friedl, vidí problém zahrady v tom, že leží nízko u řeky. Navrhl, aby napříště v dolní části zoo byli jen vodní ptáci, zebry a antilopy, protože "umějí utíkat". To však podle ředitele zoo není řešení. "Jen mimochodem, chytit antilopu je větší problém než přemístit hrocha. O to ale nejde. Zahrada u vody už stojí a umíme ji evakuovat. Nerozumím tomu, proč nikdo nepoznal předem, co se do Prahy žene."
</TEXT>
</DOC>
<DOC>
<DOCID>LN-20020826075</DOCID>
<DOCNO>LN-20020826075</DOCNO>
<DATE>08/26/02</DATE>
<TITLE>
Mohly bariéry ochránit Kampu?
</TITLE>
<TEXT>
Památkáři, magistrát, vodohospodáři. Mezi těmito lidmi se hledá viník potopy na Kampě. Zatímco pravý, staroměstský břeh Vltavy povodním unikl díky hliníkovým ochranným stěnám, na levém, malostranském břehu bariéry chyběly. Proč?
Viníky se poprvé pokusil označit Pavel Uher z Povodí Vltavy. On přivezl koncept protipovodňových stěn z Německa, kde před záplavami úspěšně bránily Kolín nad Rýnem. "Kampa a Malá Strana mohly být zčásti uchráněny před záplavami, kdyby památkáři povolili na této straně Vltavy instalovat zátarasy. Peníze na jejich vybudování měl magistrát již před dvěma lety," řekl Uher. Památkáři samozřejmě nesouhlasí. A dokonce tvrdí, že by bariéry na malostranském břehu v historickém centru napáchaly víc škody než užitku. "Byly navrženy pouze pro stoletou vodu. Kdyby byly instalovány i na levém břehu, mohly by se přelít nebo provalit na obou stranách řeky, a tím by voda zatopila jak Malou Stranu, tak Staré Město," tvrdí ředitel pražského památkového ústavu Ladislav Špaček. Pravdou ovšem zůstává, že stěny navržené na stoletou vodu na pravém břehu vydržely. Výrobci tvrdí, že mohou zastavit až třímetrový sloupec vody na třímetrovém úseku břehu. Následky povodní tak nemusely být na Malé Straně tak rozsáhlé. Podle památkářů ovšem při rozhodování o bariérách nešlo jen o Kampu a Malou Stranu. Jak tvrdí šéf památkářů Špaček, vyvinula by řeka v zúženém korytě mnohem větší tlak. Ten by mohl prolomit bariéry na Starém Městě i ohrozit Karlův most. Dravé vodě by totiž čelilo méně jeho oblouků, než tomu bylo před čtrnácti dny. Projekty počítaly s tím, že stěny povedou středem náměstí Na Kampě, zabrání vzedmutí hladiny v Čertovce a budou chránit park. Nakonec se ale nepostavila ani část z nich. Třeba v případě parku, za nímž leží většina zatopených paláců, se totiž památkáři obávali, že budování základů pro stěny zahubí tamní stromy. V době, kdy voda hrozila vždy oblastem vzdáleným nejméně 100 kilometrů od Prahy, nikoho Kampa příliš netrápila, podobně jako Karlín nebo Holešovice. O průtazích hovořil na BBC bývalý pražský primátor Jan Kasl. "Diskusi bych nenazval zatvrzelou. Památkáři, zelení, Praha 1, Povodí Vltavy a odbor městského investora se prostě nedokázali dohodnout na tom, jakým způsobem budou vypadat stěny kolem Kampy," řekl exprimátor.
</TEXT>
</DOC>
<DOC>
<DOCID>LN-20020826076</DOCID>
<DOCNO>LN-20020826076</DOCNO>
<DATE>08/26/02</DATE>
<TITLE>
Hitem letošního roku je cokoli s Harry Potterem, Spider-Manem a hrdiny Star Wars
</TITLE>
<TEXT>
Rodiče musí v současné době větší část školních pomůcek svým dětem kupovat. Kromě tohoto základního vybavení však utratí navíc nemalé peníze i za další "nezbytné školní pomůcky". Mobilní telefony, gameboye, penály s motivy Harryho Pottera, Pána prstenů či Star Wars - to je dnes vybavení takřka každého dítěte školou povinného.
"Do školy si děti s sebou nosí samozřejmě hlavně mobily. To je dnes takzvaně in," tvrdí ředitelka základní školy Lysolaje v Praze Věra Sklenářová. Podle jejích slov jsou mobilními telefony vybaveni žáci na druhém, ale dokonce už i na prvním stupni. "Telefony vlastní děti už od třetí třídy. Většina z nich je měla dřív než mnozí naši učitelé. Takže "in" jsou téměř všichni žáci," směje se ředitelka. "Často si s sebou nosí také hry gameboye," dodává Sklenářová.
</TEXT>
<HEADING>
Co letí mezi dětmi
</HEADING>
<TEXT>
Pořízení penálů, aktovek a sešitů dnes přijde rodiče na nemalé peníze. I školní pomůcky, tak jako všechno ostatní, ale podléhají módním trendům. Obyčejné sešity, obaly a desky na sešity nejsou pro děti tak atraktivní jako ty, které jsou ozdobeny obrázky z filmů a pohádek. Každý populární symbol a postavička na penále či školní tašce však znamenají přirážku k ceně. Pořízení i těch nejzákladnějších školních pomůcek se pak nemálo prodraží. Malí školáci dnes požadují pouzdra a desky na sešity s nesmrtelným Krtečkem, Mickey Mousem, populárním Pikaču či postavičkou z televizního seriálu TeleTubies. "Tohle pouzdro né. Mně se líbí tamto," vzteká se asi devítiletá holčička v obchodním domě v oddělení se školními potřebami, kde nakupuje s maminkou věci do školy. "Na to zapomeň. To už jsem ti řekla doma! Příští rok se ti přestane líbit a budeš chtít zase nové," pronese kategoricky maminka, když se děvčátko snaží vhodit do košíku penál s postavičkami animovaného seriálu TeleTubies. "Nechala jsem se přemluvit a koupila jsem dceři blok s postavičkou TeleTubies. Penál bych jí ale nekoupila. Je to nehorázně drahé a příští rok to už stejně nebude v módě," říká Lenka Vránová ze Zlína, matka osmileté Karolíny a dvanáctileté Adély.
</TEXT>
<HEADING>
Sběratelská vášeň trvá
</HEADING>
<TEXT>
Ve třídě mladší Karolíny prý okolo animovaného seriálu TeleTubies vypukla doslova mánie. "Sbírali všechno, co bylo ozdobeno postavičkami: tužky, propisky, penály a kalendáře," popisuje Lenka Vránová. V předešlých letech byli v módě Pokémoni. Děti nosily do tříd všechno, co s tímto animovaným seriálem souviselo. "Ve škole máme holčičku, která byla na Pokémonech totálně závislá. Dokonce se přestala učit, nedokázala se na nic soustředit. Byla úplně mimo," popisuje ředitelka Sklenářová. Mezi chlapci byly podle Sklenářové zase kartičky s hokejisty, které sbírali a vyměňovali si mezi sebou. Žáci z druhého stupně nosí do tříd hrací karty Magic nebo karty s obrázky Harryho Pottera. "O přestávce pak hrajeme karty," vypráví třináctiletá studentka gymnázia Tereza Ondřichová, která po prázdninách nastoupí do tercie. Kartičky hry Magic jsou v oblibě již několik let, ale Harry Potter je novinka letošního roku. Starší žáky už ale pomůcky s motivy filmových či pohádkových hrdinů neoslní. "Téměř každý má samozřejmě mobil. Kluci se zajímají hlavně o počítačové hry," říká Terezin o tři roky mladší bratr Honza, který půjde do páté třídy. V oblibě starších studentů jsou proto především časopisy, které se zabývají trendy v oblasti počítačových her. "Nejčastěji si kupujeme Level nebo Score," tvrdí desetiletý Honza. "Oblíbené jsou ale stále i časopisy ABC či Bravo," uvádí Věra Sklenářová. Pouze se podle ní posunula věková hranice čtenářů těchto periodik. "Bravo si dříve kupovali spíše žáci devátých tříd. Dnes se objevují i v sedmých a osmých třídách," doplňuje Sklenářová. Středoškoláci spíš než trendům v designu školních pomůcek podléhají vlivům módy v oblékání. "In" je ten, kdo přijde mezi prvními oblečený v tom, co je zrovna v módě. "Každou chvíli je to něco jinýho. Jednou kalhoty se sukní, pak odřený džíny. A samozřejmě se kouká i na to, jak se češete," vysvětluje sedmnáctiletá Martina ze soukromého gymnázia v Praze. A rodiče malých "sledovačů trendů" kupují stále nové a nové věci.
Ve třídě mladší Karolíny prý okolo animovaného seriálu TeleTubies vypukla doslova mánie. "Sbírali všechno, co bylo ozdobeno postavičkami: tužky, propisky, penály a kalendáře," popisuje Lenka Vránová. V předešlých letech byli v módě Pokémoni. Děti nosily do tříd všechno, co s tímto animovaným seriálem souviselo. "Ve škole máme holčičku, která byla na Pokémonech totálně závislá. Dokonce se přestala učit, nedokázala se na nic soustředit. Byla úplně mimo," popisuje ředitelka Sklenářová. Mezi chlapci byly podle Sklenářové zase kartičky s hokejisty, které sbírali a vyměňovali si mezi sebou. Žáci z druhého stupně nosí do tříd hrací karty Magic nebo karty s obrázky Harryho Pottera. "O přestávce pak hrajeme karty," vypráví třináctiletá studentka gymnázia Tereza Ondřichová, která po prázdninách nastoupí do tercie. Kartičky hry Magic jsou v oblibě již několik let, ale Harry Potter je novinka letošního roku. Starší žáky už ale pomůcky s motivy filmových či pohádkových hrdinů neoslní. "Téměř každý má samozřejmě mobil. Kluci se zajímají hlavně o počítačové hry," říká Terezin o tři roky mladší bratr Honza, který půjde do páté třídy. V oblibě starších studentů jsou proto především časopisy, které se zabývají trendy v oblasti počítačových her. "Nejčastěji si kupujeme Level nebo Score," tvrdí desetiletý Honza. "Oblíbené jsou ale stále i časopisy ABC či Bravo," uvádí Věra Sklenářová. Pouze se podle ní posunula věková hranice čtenářů těchto periodik. "Bravo si dříve kupovali spíše žáci devátých tříd. Dnes se objevují i v sedmých a osmých třídách," doplňuje Sklenářová. Středoškoláci spíš než trendům v designu školních pomůcek podléhají vlivům módy v oblékání. "In" je ten, kdo přijde mezi prvními oblečený v tom, co je zrovna v módě. "Každou chvíli je to něco jinýho. Jednou kalhoty se sukní, pak odřený džíny. A samozřejmě se kouká i na to, jak se češete," vysvětluje sedmnáctiletá Martina ze soukromého gymnázia v Praze. A rodiče malých "sledovačů trendů" kupují stále nové a nové věci.
</TEXT>
</DOC>
<DOC>
<DOCID>LN-20020826077</DOCID>
<DOCNO>LN-20020826077</DOCNO>
<DATE>08/26/02</DATE>
<TITLE>
Zvláštní kategorií školáků, která vyžaduje nadprůměrné náklady na koupi pomůcek, jsou prvňáčci. Školy sice prvňáčkům hradí některé základní pomůcky,ovšem jen do výše dvou set korun na žáka. Všechny ostatní základní pomůcky tak musí rodiče koupit. Nemalé položky zaplatí i za penály a aktovky.
</TITLE>
<TEXT>
CELKOVÉ NÁKLADY: každá škola vydává vlastní seznam povinných školních pomůcek. Námi zvolená sada stojí (podle typu a značky věcí) mezi 1500 až 4000 Kč. k tomu musejí rodiče ještě přičíst ceny pracovních sešitů (náš základní seznam je v ceně cca 175 Kč).
přezůvky - orientační cena od 90 Kč školní aktovka - orientační cena 400 až 1400 Kč taška na přezůvky - orientační cena 80 Kč box na sešity - orientační cena 40 až 65 Kč
1. třída základní školy
</TEXT>
<HEADING>
doporučené pomůcky orientační cena
</HEADING>
<TEXT>
sada 5 cvičebních sešitů 53 Kč sada 5 cvičebních písanek 54 Kč domácí úkoly 14 Kč početník 1 - 5 54 Kč
sada 5 cvičebních sešitů 53 Kč sada 5 cvičebních písanek 54 Kč domácí úkoly 14 Kč početník 1 - 5 54 Kč
</TEXT>
</DOC>
<DOC>
<DOCID>LN-20020826078</DOCID>
<DOCNO>LN-20020826078</DOCNO>
<DATE>08/26/02</DATE>
<TITLE>
Rodiče, kteří vypravují své děti do vyšších tříd, už většinou neutratí za školní pomůcky tolik peněz jako rodiče prvňáčků. Aktovky a penály z první třídy mohou totiž školáci používat i v dalších ročnících. Potřeba je dokoupit jen ty pomůcky, které dosud nepotřebovali k výuce (pravítka, kružítka, pera a podobně), nebo přikoupit čisté a pracovní sešity.
</TITLE>
<TEXT>
CELKOVÉ NÁKLADY: Pokud budete dokupovat pouze sešity a další potřebné pomůcky, připravte si pro první stupeň základní školy cca 500 až 600 Kč. Sešity a písanky se pohybují v ceně zhruba 200 až 400 Kč (podle požadavků školy). V případě školáků druhého stupně základní školy si připravte částku podobnou. Nákup nové školní brašny či batohu zvedne celkovou sumu o dalších cca 1000 Kč.
Poznámka: ceny jsou orientační a týkají se pouze základních potřeb
stravenky pro 1. stupeň okolo 420 Kč za měsíc stravenky pro 2. stupeň okolo 470 Kč za měsíc škola v přírodě zhruba 2000 Kč za deset dní lyžařský kurs od 2000 Kč za týden rodičovský fond přibližně 200 Kč za rok
</TEXT>
</DOC>
<DOC>
<DOCID>LN-20020826079</DOCID>
<DOCNO>LN-20020826079</DOCNO>
<DATE>08/26/02</DATE>
<TITLE>
Nabídka hypermarketů je srovnatelná. Ceny v malých obchodech jsou většinou vyšší
</TITLE>
<TEXT>
Každoročně vznikají v obchodech fronty a ceny věcí jsou pokaždé vyšší. Kolik stojí letos výbava pro dítě školou povinné, jsme zjišťovali v různých obchodech.
Chcete-li pořídit kompletní výbavu pro školáka, pro vaši peněženku je přirozeně nejlepší zamířit do hypermarketu. V jednotlivých hypermarketech jsou ceny školních potřeb podobné. Úskalím však mohou být rozdílné ceny různých druhů stejných školních pomůcek. Co nejvíce ovlivní, jak velký zásah do vašeho rozpočtu bude nákup znamenat? Především jestli vyrazíte sami, nebo s sebou do obchodu vezmete svého školáka. Například pastelky v obyčejné krabičce stojí i patnáct korun. Ale pastelky v krabičce s Pokémony kolem už stojí čtyřnásobek této ceny. Nejen Pokémoni, ale i Harry Potter nebo Tom a Jerry zvedají ceny pomůcek. Otázkou je, jestli dražší pomůcky budou i kvalitnější. Malý školák však více než rozdíl ve kvalitě ocení přítomnost svého oblíbeného hrdiny na obalu. V hypermarketu pořídíte kompletní výbavu školáka. V těchto dnech je možná relativně nejlépe vybavené Tesco na Národní. Seženete tu i písanky pro prvňáčky. V malých papírnictvích vás přirozeně čeká menší výběr a také o málo vyšší ceny. Nikde ovšem neočekávejte výrazné plošné slevy na školní pomůcky. Těch se nejspíše dočkáte až po začátku školního roku.
Tesco, Národní třída, Praha 1
Školní pomůcky jsou v přízemí při vchodu od metra. Výběr je široký, seženete tu i písanky pro prvňáčky
</TEXT>
<HEADING>
orientační ceny (v Kč)
</HEADING>
<TEXT>
Oddělení papíru je přehledné, možná trochu stísněné, a školní pomůcky jsou pohromadě. Výběr je bohatý, je zde například velký výběr školních aktovek. Jsou si však velmi podobné a některým rodičům budou připadat nevkusné.
Hypermarket Globus, Praha - Zličín
Pozor! Školní pomůcky jsou na dvou místech. Jednak těsně při hlavním vchodu, jednak o kousek dál hlouběji do obchodu
</TEXT>
<HEADING>
orientační ceny (v Kč)
</HEADING>
<TEXT>
Nepraktické je umístění školních pomůcek na dvě různá místa. Zákazník musí přecházet a pamatovat si jednotlivé ceny. V době naší návštěvy nebyl nablízku žádný pracovník, aby radil zákazníkům.
Carrefour Nový Smíchov, Praha 5
Školní pomůcky jsou v prvním patře v oddělení spotřebního zboží
</TEXT>
<HEADING>
orientační ceny (v Kč)
</HEADING>
<TEXT>
Školní pomůcky jsou na větším prostoru, takže občas chvíli trvá, než najdete, co potřebujete. Na některé zboží jsou slevy, ale nejsou příliš přehledně značeny. Je zde ale ochotný personál, který poradí kde co hledat.
Papírnictví Lazarská 7, Praha 2
Výběr je omezen, často je k dispozici jen dražší zboží
</TEXT>
<HEADING>
orientační ceny (v Kč)
</HEADING>
<TEXT>
školní aktovka 690,00 školní batoh - malý sešit 5,00 velký sešit 17,00 notový sešit 13,50 sada tří písanek - pravítko trojúhelník 13,00 kružítko 127,00 kovová pentilka 80,00 plnicí pero 9,00 větší penál 126,00 kelímek na tužky - sada fixů 30,00 pastelky 42,00 vodovky 89,00 tempery 140,00 sada štětců - plastelína 24,00 papírové hodiny 20,00 desky na sešity -
Papírnictví je poměrně velké, ale je málo přehledné. Některé zboží je v samoobslužných regálech, některé za pultem u prodavačů. U některých pomůcek není uvedena cena a prodavači ji často dlouze zjišťují.
Papírnictví na Petřinách, Praha 6
Papírnictví je v prvním patře. Výběr je dostatečný, je tu i levnější zboží.
</TEXT>
<HEADING>
orientační ceny (v Kč)
</HEADING>
<TEXT>
Obchod je malý, ale přehledný. Školní pomůcky jsou pohromadě a zákazník po nich nemusí dlouze pátrat. Ochotný prodavač poradí, takže školák může mít lepší pocit, než kdyby nakupoval v odosobněném hypermarketu.
Obchod je malý, ale přehledný. Školní pomůcky jsou pohromadě a zákazník po nich nemusí dlouze pátrat. Ochotný prodavač poradí, takže školák může mít lepší pocit, než kdyby nakupoval v odosobněném hypermarketu.
</TEXT>
</DOC>
<DOC>
<DOCID>LN-20020826080</DOCID>
<DOCNO>LN-20020826080</DOCNO>
<DATE>08/26/02</DATE>
<TITLE>
Výtvarník Vladimír Komárek podlehl v jilemnické nemocnici vleklým zdravotním potížím
</TITLE>
<TEXT>
Známý český malíř Vladimír Komárek zemřel v sobotu v Masarykově městské nemocnici v Jilemnici, kde prožil 10. srpna své čtyřiasedmdesáté narozeniny.
LIBEREC/JILEMNICE - "Jsou malíři bouřlivých orchestrů a malíři tiché písně na flétnu," řekl před časem Vladimír Komárek. Sám se počítal k těm druhým. Jeho obrazy vynikají snovostí, lyričností, poetičností, jednoduchou barevností, v níž dominují bledé barvy, často tiše se ztrácející někam do ztracena. Komárek byl rovněž jedním z nejvýznamnějších tvůrců drobné grafiky a exlibris. Grafická díla vytvářel převážně suchou jehlou a v černobílém provedení. Ilustroval kolem 80 knih, například Hrubínovu Romanci pro křídlovku, Máchův Máj či díla Jaroslava Seiferta a Ludvíka Kundery. Za ilustrace k Jeseninovu Slaměnému měsíci získal ocenění za nejkrásnější knihu roku, ve stejné soutěži uspěla již jeho první ilustrovaná kniha - Vlčí kůže od Jaroslava Havlíčka z roku 1967. Sám se také věnoval psaní - v roce 1989 mu vyšla kniha Pojednání o mé radostné cestě od kolébky ke krematoriu aneb Od puberty ke klimakteriu, na sklonku roku 2000 zveřejnil své úvahy o výtvarném umění s názvem Řeči s Pavlínou, kterou sestavil s Pavlínou Slancovou. Umělec byl v červenci hospitalizován v těžkém stavu, který se od té doby prakticky nezměnil. Podrobnější informace o okolnostech úmrtí si rodina nepřála zveřejnit. Komárek na tom podle svých přátel nebyl před hospitalizací zdravotně příliš dobře. Své problémy prý však bagatelizoval a obracel v žert.
</TEXT>
<HEADING>
V krajině duchařů a snílků
</HEADING>
<TEXT>
Komárek patří k nejznámějším českým malířům, grafikům a ilustrátorům. Jeho díla vlastní 25 tuzemských i zahraničních galerií a představila se na 150 samostatných výstavách po celém světě. Narodil se 10. srpna 1928. Krátce poté se jeho rodina přestěhovala na Slovensko do vesnice Hasprunka. Ve svém životopise Komárek vypráví: "Byl jsem dítě přehnaně sensitivní, čichal k trávě, stodolám i vodním tůňkám. Nikdy jsem se nenaučil pravopis, počty, ani chemii. V roce 1939 jsem se dozvěděl, že jsem Čech, to jest nepřítel slovenského lidu. Po Češích šli židi. Viděl jsem, co dovede udělat člověk člověku a začal se mi hnusit rasismus. Ztratil jsem kamarády a v Čechách jsem nové nehledal. Byl jsem stále sám a samota mě netížila. Rodina našla útočiště na Semilsku, "v kraji duchařů a mediánů". "Bylo mi 12 let, když mi sousedka prorokovala, že budu malířem medijních obrazů, že mě vidí stoupat po širokých schodech až nahoru, kde mně podávají ruku velcí zemřelí umělci."
</TEXT>
<HEADING>
Bez potvrzení není umění
</HEADING>
<TEXT>
Mezi výtvarníky se začal Komárek prosazovat v 50. letech. Po válce strávil rok na studiu v odborné sklářské škole v Železném Brodě na Jablonecku. Poté nastoupil na Akademii výtvarných umění, odkud byl v roce 1947 vyloučen. Po roce byl přijat na Vysokou školu umělecko-průmyslovou, kde studoval u profesora Karla Štipla. "Miloval jsem přednášky profesora Pečírky a Spurného, kamarádil s asistentem Arsenem Pohrlbným a hlavně byl vděčný profesoru Štiplovi, že mě tam nechal a já šest let modeloval panáky. Bez potvrzení, že jsem studovanej, se tenkrát umění dělat nemohlo." V roce 1954 po ukončení studia dělal promítače, šoféra i ředitele domu osvěty. Na volnou nohu odešel jako šedesátiletý. "Vždycky jsem se snažil, aby moje obrazy byly čitelné," napsal o svém díle Komárek. "Chci malovat kousek ticha v současném kultu ošklivosti. Nechci šokovat, abych na sebe upozornil, Maluju bezbranné lidi s citlivou duší. Nechci, rvát vášně na cucky a samé cáry, jak radí Hamlet hercům. Lidská tragédie je bílá, tichá, stojatá jak vody a bez konce. Uvědomuji si to dnes, když začínám odčítat čas, jak to dělají na raketových základnách."
Mezi výtvarníky se začal Komárek prosazovat v 50. letech. Po válce strávil rok na studiu v odborné sklářské škole v Železném Brodě na Jablonecku. Poté nastoupil na Akademii výtvarných umění, odkud byl v roce 1947 vyloučen. Po roce byl přijat na Vysokou školu umělecko-průmyslovou, kde studoval u profesora Karla Štipla. "Miloval jsem přednášky profesora Pečírky a Spurného, kamarádil s asistentem Arsenem Pohrlbným a hlavně byl vděčný profesoru Štiplovi, že mě tam nechal a já šest let modeloval panáky. Bez potvrzení, že jsem studovanej, se tenkrát umění dělat nemohlo." V roce 1954 po ukončení studia dělal promítače, šoféra i ředitele domu osvěty. Na volnou nohu odešel jako šedesátiletý. "Vždycky jsem se snažil, aby moje obrazy byly čitelné," napsal o svém díle Komárek. "Chci malovat kousek ticha v současném kultu ošklivosti. Nechci šokovat, abych na sebe upozornil, Maluju bezbranné lidi s citlivou duší. Nechci, rvát vášně na cucky a samé cáry, jak radí Hamlet hercům. Lidská tragédie je bílá, tichá, stojatá jak vody a bez konce. Uvědomuji si to dnes, když začínám odčítat čas, jak to dělají na raketových základnách."
</TEXT>
</DOC>
<DOC>
<DOCID>LN-20020826081</DOCID>
<DOCNO>LN-20020826081</DOCNO>
<DATE>08/26/02</DATE>
<TITLE>
V českém překladu vyšla pozoruhodná kniha Philippa Raymonda-Thimongy o smrti Boha
</TITLE>
<TEXT>
Útlý svazek s všeříkajícím názvem Podobenství, který teď v precizním překladu Jovanky Šotolové vydal Dauphin, je zajímavá alegorie. Jednačtyřicetiletý francouzský autor Phillipe RaymondThimonga v knížce zvíci osmdesáti stran načrtává obraz zmizení Boha z lidského života, lépe řečeno postupné mizení Boha a nástup nikoli Satana, nýbrž člověka. Thimonga se pouští na území dávno prozkoumané Beckettem; a doslova si říká o to, aby s tímto modernistickým velikánem byl poměřován - škrobené promluvy postav neustále balancují na samé hraně absurdity, jazyk je úsporný, až strohý. To je odvážné, leč nikoli nejšťastnější. Raymond-Thimonga neselhává, ale Beckettovy velikosti bohužel nedosahuje - navzdory malému rozsahu knihy říká totiž příliš. Přesto je Podobenství kniha literárně pozoruhodná - a i když patrně nevstoupí do kánonu západního písemnictví jako miniaturní mistrovské dílo, spoustu podnětů k zamyšlení dává. Začíná skoro klasickým westernovým motivem (do města přijíždí tajemný cizinec), záhy však přejde do režimu teologické disputace a občas i absurdně komické konverzační grotesky. Po chvíli je jasné, že tím cizincem je sám Bůh, civilním jménem Vincent Lauze. Jeho přítomnost ve městě je znepokojivá - a to natolik, že hned v okamžiku příjezdu jsou informovány policejní složky, jež mají za úkol "dohlížet". Lauze v městě nic nekoná, sedí v hotelovém pokoji a čeká. Nicméně už možnost, že by mohl něco udělat, způsobit metafyzický neklid, je pro represivní aparát natolik děsivá, že se policejní ředitel rozhoduje pro osobní intervenci. Nechává Boha sledovat, osobně se s ním sejde a s trapnou shovívavostí policejní mluvy mu domlouvá jako malému dítěti. Je rovněž ve spojení s ekumenickým kardinálem, jenž sdílí policistovy obavy - přítomnost Boha na zemi může vážně narušit status quo, a oni jsou zde přece proto, aby chránili etablované hierarchie. Lauze-Bůh si uvědomuje, že v tomto světě pro něho stejně již není místa, a rozhoduje se proto zmizet. Zajímavý moment přichází v okamžiku jeho setkání se Satanem, který nezapře miltonovské rysy a působí - v rámci knihy - osvěžujícím antihumanistickým dojmem. Nicméně ani věčný rebel nedokáže zabránit vývoji řízenému neúprosnou logikou: člověk se stává skorobohem, Bůh ničím. A tak Lauze mizí.
</TEXT>
<HEADING>
Příliš mnoho
</HEADING>
<TEXT>
Svůj největší problém Thimongovo Podobenství sdílí s mnoha jinými romány, které pracují s alegorií. S rozpadem jednotného středověkého rámce světa totiž autoři ztratili jistotu, že jejich alegorie bude náležitě pochopena, a tak je jejich vlastní jazyk nutí leckdy říkat víc, než je k dosažení kýženého výsledku potřeba. A výsledkem je často pleonasmus. Snad s výjimkou Becketta jsou všechny moderní alegorie a podobenství (pokud jim není vlastní ještě jiná rovina) dosti upovídané. To je případ i Raymonda-Thimongy, kniha nám to však vynahradí zajímavými metaforami i působivými obrazy.
Philippe Raymond-Thimonga: Podobenství
Přeložila Jovanka Šotolov
Dauphin, Praha 2002, 84 stran
</TEXT>
</DOC>
<DOC>
<DOCID>LN-20020826082</DOCID>
<DOCNO>LN-20020826082</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Divadlo pod Palmovkou patří mezi pražské scény, které byly silně poškozeny záplavami. Z těchto důvodů nemůže zahájit divadelní sezonu v obvyklém zářijovém termínu a pravděpodobně až do ledna 2003 nebude hrát na velké scéně. Provoz bude obnoven premiérou Rostandova Cyrana z Bergeraku v režii Petra Kracika. Do té doby bude část repertoáru (Edith a Marlene, Ubohý vrah, Kočka na rozpálené plechové střeše, O myších a lidech, Figarova svatba) převedena na nově zřízenou Malou scénu, která byla zrekonstruována jako studiový prostor. Malá scéna bude otevřena do konce měsíce října tohoto roku. V listopadu zde bude uvedena první premiéra - Pohled z mostu Arthura Millera v nastudování Petra Kracika. Mezitím bude umělecký soubor hostovat na mnoha zájezdech, které byly řádně smluveny ještě před začátkem sezony. V nadcházející sezoně je naplánováno minimálně padesát pohostinských vystoupení v divadlech v Čechách a na Moravě. "Shodou okolností plán zájezdů na měsíce září a říjen zahrnuje i města, která byla postižena povodní. Rozhodli jsme se tedy vyhlásit projekt, který jsme pracovně nazvali Povodeň solidarity," uvedl ředitel Divadla pod Palmovkou Petr Kracik. Vedení divadla si původně myslelo, že uměleckými zájezdy bude získávat prostředky pro vlastní zničenou scénu. "Připadlo nám však nesmyslné odvážet peníze z oblastí, které jsou na tom možná ještě hůř než my. Proto jsme se rozhodli uvést naše inscenace v těchto městech za symbolickou částku jednu korunu českou a výtěžek věnovat ve prospěch postižených občanů regionu," vysvětlil Kracik. Projekt Povodeň solidarity zahájí 17. září v Českém Krumlově představením inscenace Edith a Marlene. Následovat budou Klatovy (19. září 2002 - Výstřely na Broadwayi), České Budějovice (30. září 2002 - Ubohý vrah), Děčín (3. října 2002 - Oidipús vladař) a Ústí nad Labem (8. října 2002 - Výstřely na Broadwayi).
</TEXT>
</DOC>
<DOC>
<DOCID>LN-20020826083</DOCID>
<DOCNO>LN-20020826083</DOCNO>
<DATE>08/26/02</DATE>
<TITLE>
Na programu českých kin je drama z války ve Vietnamu Údolí stínů s Melem Gibsonem v hlavní roli
</TITLE>
<TEXT>
Režisér a scenárista Randall Wallace se nechal inspirovat vzpomínkovou knihou We Were Soldiers Once - And Young, kterou společně sepsali aktéři první velké bitvy vietnamské války: podplukovník Harold G. Moore a reportér Joseph L. Galloway.
Snímek Údolí stínů se zařadil jako další kámen do mozaiky skládající filmový obraz vietnamské války. V každém z dnes již proslulých titulů - Četa, Lovec jelenů, Narozen 4. července, Apokalypsa, Vlasy nebo Návrat domů - se na vietnamský konflikt nahlíží z jiného úhlu: obraz válečného pekla, problém dobrovolníků či veteránů, vliv války na lidskou psychiku, obtížný návrat do běžného života... Údolí stínů se na rozdíl od jmenovaných snímků příliš nedotýká příčin ani důsledků jednoho z nejbolavějších míst americké historie, ale soustřeďuje se na zevrubnou anatomii jedné bitvy.
</TEXT>
<HEADING>
Specifický život profesionálních vojáků
</HEADING>
<TEXT>
Randallův snímek má tak paradoxně blíže k současné "válečné filmové vlně" reprezentované především filmy Černý jestřáb sestřelen a Kód Navajo, které se zabývaly konfliktem v Bangladéši, respektive druhou světovou válkou. Podobně jako v těchto filmech jsou aktéry Údolí stínů profesionální vojáci, pro něž položit život v boji bylo skutečnou ctí a nikoli jen ošoupaným filmovým klišé. Jedna z režisérových snah směřovala právě k tomu, zachytit specifický způsob života vojenských profesionálů a alespoň nahlédnout pod slupku jejich mentality. Randall Wallace, který má o něco více zkušeností scenáristických než režisérských (je autorem scénáře k megaprojektu Pearl Harbor nebo k oscarovému Statečnému srdci, kdežto samostatně dosud režíroval jen Muže se železnou maskou), snímek pečlivě rozdělil na dvě části. V té první - zabere slabou třetinu filmu - podstoupíme spolu s vojáky výcvik na základně a poznáme jejich rodiny. Na zbytek filmu se pak přesuneme do údolí la Drang, kde na sklonku října 1965 začala první velká bitva v truchlivých dějinách vietnamské války. Je prostě nezbytné nejprve vědět, že je podplukovník Hall Moore (Mel Gibson) katolík, má pět dětí a milující ženu, abychom mohli náležitě docenit jeho odhodlání a statečnost v boji. Vše je navíc umocněno skutečností, že sledujeme osudy skutečných lidí, z nichž jsou mnozí stále na světě. Když se Mooreova pětiletá dceruška ptá otce, co je to vlastně válka, nebo když jeho mladý kolega rozjímá, zda může být současně otcem i vojákem, zavání film morální kýčovitostí.
</TEXT>
<HEADING>
Gibson nedokáže být patetický
</HEADING>
<TEXT>
Naštěstí ale hraje hlavní roli Mel Gibson a naštěstí je válečné jádro filmu velmi tvrdé a velmi silné. Gibson prostě nedokáže být patetický ani při modlitbě, ani v boji. Jeho hrdinové disponují spíše jakýmsi podmanivým a sympatickým druhem posedlosti, díky kterému i ty nejškrobenější repliky dostávají lidský rozměr - a že mu jich scénář předepisuje požehnaně. Samotnou drastickou bitvu, která zabere plochu takřka devadesáti filmových minut, lze považovat za poctivou rekonstrukci, v níž jde snaha o autenticitu poněkud ad absurdum: viz "krev" na objektivu kamery. Nicméně systematicky chaotické válečné peklo je samo o sobě natolik sugestivní, že z vyprávění mizí i patos tak nadužívaný v úvodu filmu. Hrůza vojáka, který stráví čtyřiadvacet hodin v obklíčení a nepřetržité palbě, je dostatečně výmluvná. Zrcadlí se v ní veškerá marnost, s níž dodnes hledají Američané opodstatnění pro svých takřka šedesát tisíc obětí vietnamského pekla. Potěšitelné je, že na "bitevním" poli filmu není Gibson sám. Zdatně mu sekunduje Barry Pepper ve vděčné roli válečného reportéra a spoluautora filmové předlohy Joea Gallowaye. (Původně chtěl válku jen pochopit prostřednictvím fotoaparátu, ale ke svému pochopení se musel prostřílet.) Jednou z nejsympatičtějších postav příběhu je pak pilot přezdívaný Hadiprd (Greg Kinnear), nenápadný kliďas, který jde vždy o krok dál, než se od něj chce. Škoda, že podobná lehkost a přesvědčivost chybí většině dalších postav a hlavně jednotlivým tématům. Nepříliš obratně se režisér například zachoval k protivníkovi: "udělejte něco s těma mrtvolama, ať nám to tu nesmrdí". Velmi šablonovitě se tu také předestírá problém zbabělý generál - statečné vojsko. Zkrátka: opět tu funguje nepopulární, leč časté americké schéma, v němž autenticita, emotivní věrohodnost a filmařská profesionalita svádí boj s klišé a kýčem.
Údolí stínů (We Were Soldiers)
USA 2002
Scénář a režie: Randall Wallace
Kamera: Dean Semier
Hudba: Nick Glennie-Smith
Hrají: Mel Gibson, Madeleine Stoweová, Greg Kinnear, Sam Elliot, Barry Pepper, Chris Klein a další
Distribuce v ČR: Bontonfilm
</TEXT>
</DOC>
<DOC>
<DOCID>LN-20020826084</DOCID>
<DOCNO>LN-20020826084</DOCNO>
<DATE>08/26/02</DATE>
<TITLE>
Mistrovství světa silničních motocyklů: Huleš ani Pešek Velkou cenu České republiky nedokončili
</TITLE>
<TEXT>
Premiérové vítězství v nové třídě MotoGP oslavil při Velké ceně České republiky Ital Max Biaggi. Dovršil tak triumf svých krajanů, kteří vyhráli i dvě nižší kubatury. Závody MS vidělo během víkendu 60 tisíc diváků.
BRNO - I přes pesimistické předpovědi měla Velká cena České republiky důstojnou atmosféru. Organizátoři se obávali, že kvůli ničivým záplavám diváků v ochozech výrazně ubude. Nakonec ale desátý podnik MS navštívily jen o čtyři tisíce fanoušků méně než před rokem.
</TEXT>
<HEADING>
Peškovy naděje zhatil bodyček soupeře
</HEADING>
<TEXT>
V nejslabší třídě do 125 ccm domácí příznivci čekali především na to, jak dopadne velká premiéra teprve 16letého Lukáše Peška, který je považován za velkou hvězdu budoucnosti. Do závodu odstartoval až na konci třetí desítky, ale postupně se zlepšoval až na 24. příčku. V patnáctém okruhu ale dostal "bodyček" od Itala Angeloniho a bylo po nadějích na dokončení prvního závodu MS. "Byl to normální souboj, Angeloti za nic nemůže," přiznal sportovně Pešek. "Mám naražený palec na pravé ruce. Na pořádné vyšetření teprve půjdu. Potřebuju se dát do pořádku, protože mě za týden čeká český mistrák a jde mi o titul," přemýšlel už do dopředu Pešek, který v soubojích se soupeři ztrácel především na rovinkách. Technické pasáže naopak projížděl dobře a prokázal tak svůj talent. Nejlepším Čechem v této kubatúře se tak stal Igor Kaláb, který dojel osmadvacátý. Matěj Smrž vyjel hned v 1. kole z dráhy, chtěl vzdát, ale pak do cíle dojel s velkou ztrátou poslední. Velmi vyrovnaný závod se nakonec stal kořistí veterána Cecchinelliho. V závěru Ital soupeřům o kousek odskočil, a ti ho už nemohli ohrozit. V Brně se radoval vůbec poprvé. "Měl jsem velmi dobře připravený motocykl, neměl jsem žádné problémy a vyšel mi také útok na vedoucí pozici v závěrečném kole," řekl.
</TEXT>
<HEADING>
Melandri zazářil letos posedmé
</HEADING>
<TEXT>
Třída do dvěstěpadesátek byla ostře sledována kvůli prvnímu startu Jaroslava Huleše v této společnosti. Jeho nejlepší pozicí během závodu bylo 20. místo, ale od 16. kola zmizel z výsledkové listiny úplně. "Jezdil jsem dobré časy, ale když jsem se snažil dojet skupinu před sebou, tak mi v zatáčce dvakrát vynechal motor, promáčkl jsem spojku a raději zajel do boxů," popsal situaci Huleš. Vedoucí závodník MS Melandri z Itálie číhal na třetím místě, v 17. okruhu na své soupeře zaútočil a v pohodě si dojel pro sedmé vítězství v sezoně. "Před startem jsem se přitom necítil v nejlepší kondici a po nemoci jsem byl dost unaven. I proto jsem se rozhodl, že budu čekat až na posledních pět okruhů a v nich se pokusím zaútočit," těšil se Melandri.
</TEXT>
<HEADING>
Rossi vzdal kolo před cílem
</HEADING>
<TEXT>
Premiérové galapředstavení třídy MotoGP začalo už v sobotu, kdy Biaggi jako první motocyklista zajel rekord brněnské dráhy na jedno kolo. Závod pak pro sebe rozhodl stylem start - cíl. Jeho krajan, největší soupeř a letošní suverén Valentino Rossi musel v 16. okruhu zabočit kvůli defektu pneumatiky z druhé pozice do boxů a dvě kola před koncem odstoupil. Biaggimu se tak otevřela cesta k sedmému brněnském vavřínu, třetímu v královské kubatuře. "Na mém oblíbeném okruhu mi všechno vycházelo. Povedl se mi start, pak to ale nebylo vůbec jednoduché, protože jsem měl Rossiho těsně za sebou. Situaci jsem ale zvládl a v závěru se na mě usmálo i štěstí," dodal Biaggi.
Premiérové galapředstavení třídy MotoGP začalo už v sobotu, kdy Biaggi jako první motocyklista zajel rekord brněnské dráhy na jedno kolo. Závod pak pro sebe rozhodl stylem start - cíl. Jeho krajan, největší soupeř a letošní suverén Valentino Rossi musel v 16. okruhu zabočit kvůli defektu pneumatiky z druhé pozice do boxů a dvě kola před koncem odstoupil. Biaggimu se tak otevřela cesta k sedmému brněnském vavřínu, třetímu v královské kubatuře. "Na mém oblíbeném okruhu mi všechno vycházelo. Povedl se mi start, pak to ale nebylo vůbec jednoduché, protože jsem měl Rossiho těsně za sebou. Situaci jsem ale zvládl a v závěru se na mě usmálo i štěstí," dodal Biaggi.
</TEXT>
</DOC>
<DOC>
<DOCID>LN-20020826085</DOCID>
<DOCNO>LN-20020826085</DOCNO>
<DATE>08/26/02</DATE>
<TITLE>
Za hranici mezi dospíváním a dospělostí je považována maturita. V případě hokejisty Jaromíra Jágra to ale tak úplně neplatí. Studium na střední škole dokončuje v tomto týdnu v docela neobvyklé situaci: je nejslavnějším a zároveň nejlépe placeným hokejistou světa, a navíc mu je už třicet let. V rozhovoru pro LN ale útočník Washingtonu nemluvil jen o studiu, ale také o záplavách, svém vztahu k penězům i o nadcházející sezoně NHL.
</TITLE>
<TEXT>
LN: Ke studiu jste se vrátil po dlouhých letech. Jak složité pro vás bylo biflování ve věku, kdy už lidé zpravidla na školní příběhy jen nostalgicky vzpomínají?
Zase tak dlouhou pauzu jsem neměl. Musel jsem zvládnout i předchozí ročníky, takže jsem se už na nějaké zkoušky učil.
LN: Chystáte si k maturitě taháky?
Taháky ne, ale něco určitě vymyslím...
</TEXT>
<HEADING>
LN: Z kterého předmětu máte největší obavy?
</HEADING>
<TEXT>
Nepřemýšlím o tom, jestli nějaký předmět umím víc, anebo míň než jiný. V nejhorším maturitu neudělám. Nic horšího se stát nemůže. Navíc vím, že v životě mě čeká ještě dost porážek. Pár už jich mám za sebou.
LN: Proč jste se ke studiu vůbec vrátil? Pro dobrý vnitřní pocit anebo snad kvůli touze zkusit ještě vysokou školu?
Jen kvůli vysoké.
LN: Máte představu, jaká vysoká škola by vás bavila?
Chtěl bych s ní začít, až přestanu hrát hokej. Během té doby se může stát spousta věcí, třeba se i leccos změní. Teď je proto zbytečné zabývat se otázkou, kterou školu budu studovat. Času na rozmyšlenou mám dost.
LN: V minulých dnech jste oprašoval také znalosti z literatury. Jakého máte oblíbeného spisovatele?
Nejradši mám ty, kteří toho napsali hodně. Když pak nějaké jeho dílo u maturity zapomenete, nic se neděje, protože řeknete aspoň něco. Třeba takový Čapek, to je úplná paráda. Napsal toho moře. Když ho dostanu, o něčem určitě budu mluvit. Horší je to s těmi, co napsali za život jednu dvě knížky. Nevzpomenete si na ně a je to v pytli. (směje se)
LN: Část veřejnosti od nepaměti nahlíží na sportovce také jako na poněkud přihlouplé tvory. Nevrátil jste se ke studiu třeba právě proto, abyste dokázal, že zmíněný pohled na vás nepasuje?
Názor lidí nezměním. Co vlastně znamená být chytrej? Vystudovaná škola přece ještě nezaručuje, že je někdo chytrej. U mě chytrost znamená vědět, co chceš v životě dokázat, a jít si za tím.
LN: Zaslechl jste někdy, že by o vás někdo třeba povídal - ten Jágr je sice slavnej, ale v hlavě toho asi moc mít nebude, když nemá ani střední školu?
Spousta lidí si to určitě myslí. Nepatří ale mezi ty, které respektuju. Chytrý nebo inteligentní člověk tohle neřekne.
LN: Jak moc vás v klukovských letech bavila škola?
Ne snad, že bych z ní byl nadšenej, ale problémy s učením jsem neměl. Trojky jsem nenosil.
</TEXT>
<HEADING>
LN: Jak komentovali vaše studijní výsledky rodiče?
</HEADING>
<TEXT>
Nebyli na mě přísní. Nevím ale, jak by se chovali, kdybych měl trojky. Znamenalo by to, že jsem lajdák, a že škole nedávám všechno, anebo spíš skoro nic. To by je určitě štvalo. Věděli, že trojky mít nemusím.
LN: Jak se k vám chovali učitelé? Slavný jste začínal být velice brzy...
Lehký jsem to neměl. Cítil jsem určitou závist. Když patnáctiletej kluk vydělává víc než učitel, není to jednoduché. Bral jsem třeba i třikrát víc, to někdo těžko přenesl přes srdce.
LN: Cítíte, že vás studium na maturitu obohacuje, anebo se učíte pouze kvůli tomu, abyste měl maturitu odklepnutou?
Je určitě dobrý něco znát, ale že bych věci, které se teď učím, potřeboval k životu, to určitě ne. Životem bych prošel i bez nich.
LN: Často míváte po svém boku přítelkyni Andreu Verešovou. Nezkouší vás někdy?
Jak by mohla, mluví přece slovensky. (směje se)
LN: Pedagogickou fakultu vystudoval také brankář Dominik Hašek. Toho jste mohl rovněž požádat o doučování...
Nevím, jestli by mě zrovna teď, krátce po Zlaté hokejce, zkoušel...
LN: Právě s Haškem jste bezpochyby největšími osobnostmi českého hokeje posledního desetiletí. Jaký máte mezi sebou vztah?
Úplně normální, profesionální. Dominika sice znám, ale ne moc dobře. V létě na akce Jágr Teamu nikdy nejezdil, je mezi námi i určitý věkový rozdíl.
LN: Právě Hašek vnímá výsledek ankety Zlatá hokejka o nejlepšího českého hokejistu, v níž za vámi skončil na druhém místě, jako křivdu. Také jste se už někdy ocitl v podobné situaci?
Moje hodnoty jsou někde jinde. Je sice hezký, jestliže třeba Zlatou hokejku vyhraju, ale když ne, nic se nestane. Svět se nezboří. Ankety jsou pomíjivé. Někdo teď sice může říct, že machruju, ale já to takhle fakt vnímám. Tyhle věci pro mě nejsou vůbec důležité.
</TEXT>
<HEADING>
LN: Dobře, křivdu jste ale určitě někdy cítil...
</HEADING>
<TEXT>
Nemám rád křivdy, nemám rád lež a nespravedlnost. Z toho jsem hotovej, kvůli nim bych se pohádal s kýmkoli. I s rodiči. Kdyby můj kamarád, přítelkyně anebo rodiče byli nespravedliví vůči jinému člověku, zastanu se ho. I když ho třeba vůbec neznám. To je jediná věc, která mě vyprovokuje. Na tu jsem alergickej. Ví to Andrea i máma s tátou.
LN: Občas také musíte čelit pomluvám. Jak je snášíte?
Nesnáším pomlouvání druhých. Myslím, že většina lidí posuzuje druhé podle toho, jak by se zachovali oni. Jenže nikde není psáno, že právě jejich chování je správný. A protože by jednali jinak, tak ti druhý jsou špatný. V lidech ale nesmíme hledat špatnost. Já si třeba myslím, že všichni jsou dobří, jen si někdy neuvědomují, co dělají.
LN: Člověku může někdo ublížit tím, že ho pomluví, ale také fyzicky. Nedávno v pražském metru Ukrajinec zabil policistu a zlikvidovat násilníka pomohl jistý hokejista. Myslíte si, že byste v podobné chvíli reagoval stejně?
V podobné situaci jsem se ještě neocitl, ale člověk asi v těch okamžicích nemyslí na to, že i jemu může jít o život.
LN: Zdaleka ne všichni hokejisté se k médiím chovají tak vstřícně jako vy. Vám nevadí nekonečné žádosti o rozhovor?
Dělám věci, které si myslím, že jsou správný.
LN: Když máte s nějakým novinářem špatnou zkušenost, poskytnete mu rozhovor i příště?
Když napíše pravdu, že třeba hraju špatně, tak mi to v žádným případě nevadí. Proti mysli mi ale není ani když mě chválíte... Nemám ale rád, když novináři píšou nesmysly, neověřené věci. Když druhým ubližují. S takovýma končím.
LN: Nicméně těžko někomu můžete zabránit, aby o vás dál šířil lži...
Jasně. Když někdo napíše jednou dvakrát něco jen proto, aby se dobře prodaly jeho noviny, tak to ještě přehlídnu. Když to ale uveřejní víckrát, tak mám dvě možnosti. Spojit se s redakcí a dávat rozhovory, jaké chtějí, být jim k dispozici. Anebo jim úder vrátit. To je jako při boxu. Jeden dostane ránu a řekne si - já mu žádnou nedám, abych nedostal ještě větší. Anebo mu ji napálí, aby měl taky strach.
LN: Přemýšlel jste o tom, proč se vlastně podobné věci dějí?
Chápu, že bulvární noviny potřebují dát na titul něco, aby to lidi koupili. Dokud je budou lidi kupovat, novináři si budou vymejšlet, co budou chtít. Všechno je to byznys. Pokud tohle chtějí lidi číst a je jim jedno, jestli je to pravda, nebo lež, tak budou dál tyhle novináře podporovat. Protože si noviny kupují. S tím se nedá nic dělat.
LN: Jak si na podobné věci zvyká Andrea Verešová? Do těchto záležitostí je vtažená přes vás...
Zpočátku to pro ni asi bylo těžké. Sama má ale s podobnými věcmi zkušenosti, a tak ví, že co je napsáno, někdy není vůbec pravda, anebo jen minimální. Nejhorší je, jak se vás pak na nějaký výmysl ostatní pořád vyptávají a připomínají ho, přestože o věci nemají žádnou potuchu.
LN: Přejděme na chvilku k hokeji. V průběhu své první sezony ve Washingtonu jste přijal roli spíše nenápadného hráče, jenž se příliš nahlas neozývá. Nevyhovovala by vám spíše role vůdce?
Ke konci sezony už to bylo lepší, o něčem jiném. Všechno se teď začne odvíjet od toho, jak se mi bude dařit. Mužstvo by měl určitě vést nejlepší hráč. Když ale nejlepší nebudu, tak bude problém něco měnit. Těžko můžu něco prosazovat, když hraju blbě.
LN: Ve Washingtonu se vyměnili trenéři, z Pittsburghu přestoupil váš bývalý spoluhráč Lang. Dá se změnám rozumět i tak, že vedení klubu pochopilo, že ke střílení většího počtu branek potřebujete lepší podmínky, než jaké jste měl v předchozí sezoně?
Oni sami musejí vědět, co chtějí. Já jsem od nich dostal, co jsem chtěl, a jsem ochotný dělat, o co mě žádají. Třeba i bránit. Myslím ale, že se už určitými věcmi poučili. Každý se učí, stejně jako dělá chyby. Já taky. Věřím, že se situace zlepší.
LN: V dresu Capitals jste se příliš energicky mimo led neprojevoval. Zdálo se, že ani v národním týmu nepůsobíte dojmem vůdce, který hráče burcuje...
To jsem měl na spoluhráče v nároďáku křičet, vy ..., jedeme? To bych se musel přetvařovat a nebyl bych to já. Jestli si lidi představujou, že bych měl být takovýhle kapitán, tak je do konce svý kariéry asi zklamu.
LN: Hodláte v nové sezoně něco měnit ve složení domácnosti? V minulých sezonách tam s vámi trávila většinu času matka.
Dveře máme ve Washingtonu otevřené. Třeba se objeví někdo jinej, jiný pomocníci. Jestli do Ameriky zase vezmu mámu, záleží na tom, jak se osvědčí. (směje se) Už taky není nejmladší, jsou i jiné, talentované.
LN: Do Prostějova na soustředění Jágr Teamu za vámi minulý týden přicestoval i nový trenér Washingtonu Cassidy. Jak na vás zapůsobil?
Moc dlouho jsme se nebavili. Navíc spíš o obecných věcech.
LN: Generálního manažera Pittsburghu Craiga Patricka vzal váš otec kdysi v Kladně do restaurace dosti nízké cenové skupiny, a váš bývalý nadřízený si prý netradiční posezení náramně pochvaloval. Nenapadlo vás seznámit podobným způsobem s typickým českým koloritem i Cassidyho?
To říkal asi jen táta, že byl Patrick z tý hospody nadšenej, ne? Cassidy by asi koukal... (směje se)
LN: Kdysi jste přiznal, že mnohem víc než trenérům, kteří vás vedli, jste věřil tátovi, a řídil se takřka výhradně jeho radami. Stále vám v něčem může poradit?
Do hokeje už mi vůbec nemluví, ani do osobních záležitostí. Asi poznal, že je to zbytečný.
LN: Řekl vám někdy, že z vás má radost, případně že je na vás hrdý?
Tyhle věci se přece neříkají. Dají se ale vycítit.
LN: Jistě jste sledoval dění kolem povodní v českých zemích. Který moment na vás nejvíc zapůsobil?
Určitě jsem si nedovedl představit, co všechno můžou řeky u nás zaplavit. Na mě třeba dost zapůsobily slova naší babičky. Ráno vstala a četla v novinách, kolika lidem vzala povodeň domy, majetek. Pak se trochu usmála a řekla: 'Vždyť tohle ale přece není vůbec nic proti tomu, co se tady dělo v padesátých letech. My jsme přišli úplně o všechno. Ta komunistická voda tady zůstala čtyřicet let a ještě mi zavřeli manžela, nezůstalo nám vůbec nic.' Musel jsem jí dát za pravdu. Daleko víc lidí než letos tehdy přišlo o všechno. Byli v pytli vlastně celých čtyřicet let. Starší lidi, co to zažili, proto berou povodně z nedávných dnů jinak než my mladý, kteří jsme to tehdy neprožili. I když samozřejmě i to, co se stalo dneska, je hrozná věc.
LN: V bulvárním listu se nedávno objevila dosti útočná výzva "pracháči dejte peníze" a dokreslovala ji vaše fotografie. Jak moc vám podobné ataky vadí?
To jsou věci, které naprosto ignoruju. Mě už nic nepřekvapí.
LN: Nedávno jste prohlásil, že když někomu pošlete peníze, nebudete svůj čin ventilovat přes média. Nenapadlo vás ale, že byste naopak zveřejněním své pomoci umlčel lidi, kteří vás veřejně donekonečna vyzývají, abyste postiženým lidem pomohl?
Mně je to úplně jedno. Hlavně, že budu mít čistý svědomí. Ať si každý povídá, co chce. Jak říkám, když chceš psa bít, vždycky si hůl najdeš. Tak to je.
</TEXT>
<HEADING>
LN: Pomohl jste už někomu?
</HEADING>
<TEXT>
Stoprocentně to udělám. Chvilku by se ale mělo počkat, aby bylo jasný, kdo je na tom fakt nejhůř. Teď mi různý akce připadají ještě trochu unáhlený. Všichni najednou blázní, ale možná, že po čase zase všichni zapomenou.
LN: Ani Amerika, kde většinu roku žijete, si nemůže stěžovat na nedostatek přírodních katastrof. Bývá také tam zvykem, že se majetní lidé vyzývají k pomoci, anebo vše zvládá stát?
Lidi pomáhali, když loni spadla v New Yorku dvojčata. Tehdy se peníze vybíraly. Vše ostatní zvládá stát. Je také trochu ekonomicky silnější než náš...
LN: Myslíte si obecně, že by silnější měli pomáhat slabším, nebo spíš zastáváte názor, že si má pomoct každý sám?
Určitě by si lidé měli pomáhat. Někdo finančně, jiný pracovně, každý, jak může. Stát by ale měl mít na podobné katastrofy rezervy. Když měli lidé své majetky pojištěné, měli by také dostat peníze. Jenže tady vám nikdo nezaručí, že vám pojišťovna peníze proplatí. Oni třeba řeknou - my peníze nemáme. Když mají brát, tak berou a je to v pořádku, když ale mají dávat, tak najednou peníze nejsou. Tady vládne takovej Divokej západ. Žijeme na východě, a je tu Divokej západ...
LN: Bezpochyby se i na vás lidé obracejí, a nejen v čase záplav, se žádostmi o peníze. Jak na jejich výzvy reagujete ?
Posílám je dál, mému trenérovi Marianu Jelínkovi... (směje se)
LN: Potíž asi spočívá také v tom, že těžko rozpoznáte podvodníka od člověka, který skutečně pomoc potřebuje.
Jasně, není ale problém si věci ověřit.
LN: Přesto, stalo se vám, že na vás někdo 'ušil boudu'?
To si pište, že jo. Kolikrát mi lidi slibovali skoro všechno, že chtějí jen půjčit, a v životě už jsem pak své peníze neviděl. Je to těžké, přijdou k nám často až ke vratům, začnou tam fňukat a člověk je někdy nemůže poslat rovnou někam.
LN: O kolik peněz jste takhle přišel?
To říkat nebudu.
LN: Jak jste vlastně prožíval svoji proměnu, když jste z docela obyčejného českého kluka vyrostl v nesmírně bohatého muže?
Naše rodina byla na české poměry celkem bohatá. Dřeli jsme totiž všichni jako koně. Ale jinak si myslím, že mě peníze tak moc nezměnily. Stále platí, že když jsem někde spokojenej, tak nevidím důvod, proč bych měl něco měnit. Udělají vám snad radost dvě postele? Budete snad spát na obou? Anebo budete jezdit zároveň šesti autama? Anebo když máte jeden nebo pět baráků, stejně můžete být vždycky jen v jednom.
LN: Plno lidí se koukne do novin a přečte si, kolik ten Jágr vydělává peněz...
</TEXT>
<HEADING>
...tak to tam nepište. (směje se)
</HEADING>
<TEXT>
LN: ...a řeknou si - to já kdybych je měl, koupil bych si třeba ostrov. Splnil se vám díky penězům nějaký sen, který jste třeba odmala choval v srdci?
Především si myslím, že když někdo uvažuje tak, jak jste říkali, nikdy peníze mít nebude. Právě proto, že tak myslí. Já jsem ale snad ani žádný sen neměl.
LN: Dost majetných lidí bývá zároveň extrémně šetřivých. Patříte mezi ně?
To si pište! Ze mě nevypadne vůbec nic. (směje se) Já peníze nepočítám a za ničím se nehoním. V bibli je napsáno - na co se honíte za těma penězma? Když Bůh bude chtít, stejně je vezme a dá je tomu, koho má rád. Já už se fakt za ničím nehoním. Tedy vlastně jo - za pukem.
LN: Máte třeba v této chvíli představu o tom, kolik máte na účtu?
Nevím. Mám, co potřebuju.
LN: Když zamíříte do krámu, podíváte se, kolik zboží stojí?
Podívám. Ne proto, že bych si snad něco nemohl koupit, ale je to taková soutěž. Hlavně tedy pro ženský. Pro ně je to jako sport. Nakoupit někde lacinou věc, to je jako dát gól a vyhrát zápas. Nechat se napálit je zase jako prohrát 1:10. Jen si vemte, kolik ženskejch přijde domů a baví se, jak nakoupily lacino, jaký tam či tam měli slevy. Chlap zase přijde a řekne, ty vole, dneska jsem dal gól a vyhráli jsme.
</TEXT>
</DOC>
<DOC>
<DOCID>LN-20020826086</DOCID>
<DOCNO>LN-20020826086</DOCNO>
<DATE>08/26/02</DATE>
<GEOGRAPHY>MILÁN</GEOGRAPHY>
<TEXT>
Brazilského fotbalistu Ronalda očekávalo v sobotu na letišti v Miláně sto fanoušků Interu. Ti jej ale místo uvítání žádali, aby se omluvil za své prohlášení, že chce z italského klubu odejít. "Ronaldo, teď nám musíš říct, že je ti to líto," stálo na jednom z transparentů v odbavovací hale letiště. Ronaldo byl v Brazílii na soustředění reprezentace před utkáním s Paraguayí a nechal se slyšet, že by rád z Interu odešel. V té době v tisku sílily spekulace, že jej koupí Real Madrid, ten se však nedohodl s Interem na kompenzaci.
</TEXT>
</DOC>
<DOC>
<DOCID>LN-20020826087</DOCID>
<DOCNO>LN-20020826087</DOCNO>
<DATE>08/26/02</DATE>
<GEOGRAPHY>SALCBURK</GEOGRAPHY>
<TEXT>
Rok po nehodě rakouského lyžaře Hermanna Maiera a německého důchodce uznalo mnichovské státní zastupitelství za viníka 74letého řidiče automobilu. Ten loni 24. srpna porušil zákaz odbočení vlevo, Maier jedoucí na motocyklu za ním se nestihl vyhnout a po střetu s vozem skončil v příkopu. S dvojitou zlomeninou pravé nohy přišel nejlepší sjezdař o olympijskou sezonu. Veřejný proces se neuskuteční, obě strany se dohodly, že se vyrovnají mimosoudně. Maier má právo žádat náhradu škody, ušlý zisk i proplacení léčebných výloh, což prý dohromady činí pět milionů eur. Devětadvacetiletý Maier má za sebou řadu operací zlomené nohy, měl v ní šrouby, a hrozila mu dokonce amputace. Původně chtěl oslavit návrat při startu Světového poháru 27. října v Söldenu, ale možná jej bude muset ještě o měsíc odložit.
</TEXT>
</DOC>
<DOC>
<DOCID>LN-20020826088</DOCID>
<DOCNO>LN-20020826088</DOCNO>
<DATE>08/26/02</DATE>
<TITLE>
Obhájce titulu z Liberce nabírá formu, zvítězil i na Bohemians * Černý vychytal Slavii výhru v Teplicích
</TITLE>
<TEXT>
Dva severočeské kluby se usadily v popředí fotbalové Gambrinus ligy. Zatímco u úřadujícího mistra z Liberce to nepřekvapuje, sousední Jablonec svým tažením zaskočil. V čele tabulky se bez ztráty bodu udržela Sparta, která v páteční předehrávce zdolala Synot 3:0. Kolo zakončí dnešní dohrávka mezi Českými Budějovicemi a Ostravou. Zápas začíná v 16 hodin, vysílá Prima.
FC Bohemians Praha 0
</TEXT>
<HEADING>
FC Slovan Liberec 1
</HEADING>
<TEXT>
Rychlý inkasovaný gól hned v úvodu zápasu srazil Bohemians ke dnu. Už v 6. minutě se rohový kop Papouška dostal na hranici pokutového území k Hodúrovi. Ten jej před dvěma domácími hráči zasekl, udělal pár kroků k brance Čontofalského a nechytatelnou ranou k tyči uklidil míč do sítě. Vršovický tým se sice snažil s utkáním něco udělat, ale loňský mistr s přehledem kontroloval dění na vršovickém trávníku. Šanci pojistit náskok měl hostující Nezmar, jenž ale trefil hlavou břevno a následná dorážka Gyana mířila nad. Bohemians bojovali, ale na zvrat zápasu neměli. Nebezpečnější byli totiž i dál hráči mistrovského týmu, i když podvědomě ubrali plyn s myšlenkami na odvetu třetího předkola Ligy mistrů proti Milánu. Přesto nakonec mohli Pražané vyrovnat, ale ránu Valenty liberecký gólman Kinský zneškodnil a definitivně tak vzal Bohemians naději na první ligový bod.
Vladimír Borovička, trenér Bohemians: "Chtěli jsme v zápase hlavně co nejdéle nedostat gól a hrát bez chyb. Jenže jsme inkasovali už po šesti minutách a podle toho se zápas odvíjel. Možnosti k vyrovnání byly, ale nedaří se nám ani v koncovce." Ladislav Škorpil, trenér Liberce: "Utkání jsme dobře rozehráli, ale pak trochu poklesla naše aktivita. Hodně jsme se sice dostávali před domácího brankáře, ale akcím chyběl efekt. Nepřidali jsme druhý, rozhodující gól, a tak bylo utkání otevřené až do konce. Přesto jsme vyhráli zaslouženě." rjm
FK Teplice 1
</TEXT>
<HEADING>
SK Slavia Praha 3
</HEADING>
<TEXT>
Pakliže po střetnutí kouč vítězů přiznal, že je spokojen s hrou svého mužstva napůl, věděl, o čem hovořil. Zatímco ve hře dopředu se Slavii dařilo a dokázala z minima vytěžit maximum, domácí si vylámali zuby na brankáři Černém. Ten zlikvidoval několik vyložených šancí Severočechů. Kapituloval až v nastavovaném čase, kdy mu zahrál housle po čtyřech měsících do hry se vracející Kolomazník. Výčet napovídá, že hostující obrana bez marodů byla kolosem na hliněných nohách. Jiný soupeř s přesnější koncovkou by ji určitě potrestal tvrdým přídělem. Severočeši navíc trefili břevno. Sudí Puček ukázal hodně tolerance. Ve 45. minutě neodpískal pokutový kop za sražení Diveckého Bejblem.
František Cipro, trenér Teplic: "Když nedokážeme proměnit některou z tolika šancí, nemůžeme očekávat, že se soupeř sám položí. Černý se navíc představil v reprezentační formě." Miroslav Beránek, trenér Slavie: "Byl jsem spokojen pouze s hrou dopředu. V obranné fázi jsme nadělali spoustu těžko omluvitelných chyb." moj
FK Jablonec 2
</TEXT>
<HEADING>
FK Viktoria Žižkov 1
</HEADING>
<TEXT>
Z letargie probrala ochozy až 25. minuta. Pikl uvolnil Šebestu, toho srazil Hrotek, ale pokutový kop gólman Lovásik Stracenému chytil. Špatnou mušku hostů potrestali Severočeši gólem do šatny. Z přímého kopu vymetl přesnou střelou šibenici König. Po obrátce stejnou mincí oplatil bombou Pikl. Na další gól si museli počkat diváci necelou čtvrthodinu. König načechral balon na hlavu Homolovi a ten u vzdálenější tyče nezaváhal. Snaha viktoriánů odvézt ze Střelnice alespoň bod nevedla ke zdárnému konci, byť šel při rohu vypomoci i gólman Kučera.
Vlastimil Palička, trenér Jablonce: "Tří bodů si považuji, protože je mužstvo vydřelo svou srdnatostí." Vítězslav Lavička, trenér Žižkova: "Pakliže neproměníme pokutový kop a nedostaneme tak soupeře pod psychický tlak, dopadneme tak, jak jsme dopadli." moj
FC Tescoma Zlín 1
</TEXT>
<HEADING>
SK Hradec Králové 1
</HEADING>
<TEXT>
Zlínští hráči potřetí za sebou remizovali doma 1:1. Tentokrát si rozdělili body s Hradcem Králové. Ve 21. minutě Vaniš nepohrdl standardní situací, prostřelil zeď a brankář Rzeszoto na tečovaný míč nedosáhl. Domácím se podařilo rychle vyrovnat. Kubeš fauloval pronikajícího Lukaštíka, ten posadil přímý kop na hlavu Jandy, který nedal Čalounovi šanci. Dalších šancí se diváci téměř nedočkali. Až v nastaveném čase se dostal po závaru před Čalounem ke střele Klhůfek, na remíze ale nic nezměnil.
Vlastislav Mareček, trenér Zlína: "Hodnocení může být stejné jako u dvou předchozích domácích zápasů. Pustíme soupeře do vedení, až potom se nám to podaří srovnat." Petr Uličný, trenér Hradce: "Zápas neměl herní kvalitu. Byli jsme připraveni na jednoduchý styl domácích. Velkou práci v obraně odvedli Zemánek, Lukáš a Krmaš." čtk
FC Marila Příbram 1
</TEXT>
<HEADING>
FK Chmel Blšany 2
</HEADING>
<TEXT>
Až na čtvrtý pokus zvítězily Blšany v Příbrami. Premiéra trenérovi Jozefu Chovancovi na domácí lavičce vůbec nevyšla. Alespoň z něčeho ale mohl mít radost: jeho svěřenci po dlouhých 369 minutách konečně vstřelili ligový gól. Na body to ale nestačilo, byť ještě třikrát nastřelili blšanskou tyč. Po půlhodině gólman Sňozík udělal hrubou chybu a míč vyrazil před dobíhajícího Pešíra, který vstřelil svůj letošní třetí ligový gól. Brzy měli domácí diváci další důvod k pískotu. Brejk Pešíra a dorážka Josefa Němce skončily v 55. minutě gólem. Až v závěru se nemohl dívat na zoufalou snahu mužstva Pergl, prošel šestnáctkou a zavěsil. Na otočení výsledku už ale bylo pozdě.
Jozef Chovanec, trenér Příbrami: "Musíme makat, jen prací a tvrdým tréninkem se to dá změnit a já věřím, že se to podaří." Günter Bittengel, trenér Blšan: "Vedle bodů si nejvíce cením toho, že jsme dokázali uhlídat dva vyhlášené hlavičkáře v domácím útoku." čtk
SK Sigma Olomouc 1
</TEXT>
<HEADING>
1. FC Brno 2
</HEADING>
<TEXT>
Olomoučtí hráči připravili svým fanouškům před odvetou předkola Poháru UEFA v Sarajevu nepříjemné zjištění. V sestavě se projevily absence zraněných hráčů. Brňany nezastavilo ani Krškovo vyloučení, které přišlo už po devatenácti minutách. Slovenský záložník podruhé tvrdě fauloval a dostal druhou žlutou kartu. Hosté byli paradoxně od této chvíle lepší. Šustr unikl po levé straně a sám před Vaniakem k opačné tyči získal pro hosty vedení. V 56. minutě unikl opět Šustr přesně z půlicí čáry, Rozehnal jej už nedostihl, brněnský hráč obešel i Vaniaka a do prázdné branky zvýšil na 2:0. Domácí nebyli schopni vypracovat si žádnou šanci a na Přibyla nevystřelili. Až dvě minuty před koncem připravil Martens Ekwueme šanci pro Reitera, který protrhl po dlouhé době střeleckou smůlu a snížil na 1:2. Na porážce domácích už to však nic nezměnilo.
Bohumil Páník, trenér Olomouce: "Hosté se semkli a hráli výborně v obraně. Za stavu 0:1 naše mužstvo znervóznělo a v přestávce bylo velmi těžké je vyburcovat." Karel Večeřa, trenér Brna: "Už před zápasem jsem kladl hráčům na srdce, že máme na to, abychom vyhráli. Potrestali jsme nervozitu a nepřesnosti ve hře domácích dvěma brejky." čtk
</TEXT>
<HEADING>
Tabulka I. ligy
</HEADING>
<TEXT>
* Premiéra Chovancovi nevyšla. Bývalý trenér fotbalové reprezentace včera poprvé v lize vedl Příbram, z vítězství se ale radovat nemohl. Jeho svěřenci prohráli s Blšany, které si tři body z Příbrami vezou vůbec poprvé v historii.
* Bohemians zůstávají bez bodu. Ani ve čtvrtém zápase sezony Bohemians nebodovali a dny trenéra Borovičky jsou zřejmě sečteny. Tentokrát Pražané nestačili na mistry z Liberce.
* Liberecká neprůstřelnonst trvá. Mistrovský tým si udržel prozatímní neprůstřelnost. Na kontě obdržených gólů mají Liberečtí stále nulu.
* Slavia našla kanonýra z Brazílie. Dvě minuty stačily střídajícímu Brazilci Adautovi k tomu, aby vstřelil premiérový gól v české lize a pomohl Slavii k výhře v Teplicích. Předtím za klub nastoupil ve čtyřech přípravných duelech, v nichž dal 5 branek.
</TEXT>
</DOC>
<DOC>
<DOCID>LN-20020826089</DOCID>
<DOCNO>LN-20020826089</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Kunovic po 4. kole nadále překvapivě vedou tabulku II. ligy. Zatím neprohráli ani neinkasovali. V závěsu se drží adepti na postup do nejvyšší soutěže, Mladá Boleslav a Plzeň. Překvapením jsou výsledky Xaverova a Pardubic. Znovu nezabrala sparťanská rezerva, která tentokrát přivezla bod za remízu z Vítkovic. Bez bodu zůstává tým Dolních Kounic.
</TEXT>
</DOC>
<DOC>
<DOCID>LN-20020826090</DOCID>
<DOCNO>LN-20020826090</DOCNO>
<DATE>08/26/02</DATE>
<TITLE>
Haškův Štrasburk se dočkal premiérového vítězství ve francouzské lize
</TITLE>
<TEXT>
Dokonalou senzací je na startu fotbalové bundesligy nováček z Bochumi. Tentokrát na jeho formu doplatil favorizovaný Leverkusen s Janem Šimákem v sestavě. Ani gól českého záložníka prohru neodvrátil.
BERLÍN - Obhájce titulu v německé fotbalové lize, tým Dortmundu, se ve třetím kole dočkal po dvou remízách konečně vítězství a zasloužili se o ně oba čeští reprezentanti. Jan Koller otevřel v 38. minutě skóre zápasu svým druhým gólem v sezoně, Tomáš Rosický celých 90 minut režíroval hru domácích. O výhře Borussie definitivně rozhodli v druhém poločase Brazilci Dedé a Ewerthon. "Dobře jsme začali a vytvořili si tlak, ale dlouho chyběl gól. Hráli jsme trochu bezhlavě. Vedoucí gól jsme si zasloužili," hodnotil zápas trenér Dortmundu Matthias Sammer. Druhý gól v novém ročníku vstřelil i Jan Šimák, ale radost z něj mu pokazila nečekaná porážka Leverkusenu s Bochumí. Hráči úřadujícího vicemistra inkasovali v BayAreně čtyři góly a jsou v tabulce třináctí. Naopak nováček nejvyšší soutěže Bochum dosud neztratil ani bod a vévodí tabulce před rovněž stoprocentní Hansou Rostock. "Chtěli jsme donutit Bochum k chybám, ale po dobrém začátku se za stavu 1:1 najednou poměr sil vyrovnal. Soupeři nám stačili rychlostně i v osobních soubojích. Hosté hráli skvěle vzadu. Viděli jsme, že dobrá příprava a nadšení dokáže hory přenášet," komentoval porážku trenér Leverkusenu Klaus Toppmöller, který donedávna v Bochumi trénoval.
LONDÝN - Dvě minuty před koncem zápasu odvrátil Sylvain Wiltord první porážku anglického fotbalového mistra Arsenalu v novém ligovém ročníku. Obhájci titulu prohrávali v londýnském derby na hřišti West Hamu už 0:2, když nejprve snížil Thierry Henry a v samém závěru vyrovnal jeho kolega z francouzské reprezentace. Druhé vítězství si připsali fotbalisté Liverpoolu, kteří po úvodní výhře nad Aston Villou tentokrát porazili Southampton pohodlně 3:0. Dvěma góly se v utkání blýskl senegalský útočník El Hadji Diouf, který se poprvé představil v lize fanouškům na domácím stadionu Anfield Road. Úspěšného střelce vystřídal v 79. minutě Vladimír Šmicer, který v závěru hýřil aktivitou. Jeho dvě šance však zlikvidoval brankář Jones.
PAŘIŽ - Fotbalisté Štrasburku ukončili v sobotu ve francouzské lize neprůstřelnost Bordeaux, které v předchozích třech zápasech neinkasovalo jediný gól. Svěřenci koučů Ivana Haška a Karla Jarolíma dali hned dva a slavili první vítězství v sezoně. Rennes s brankářem Petrem Čechem dohrávalo zápas s Marseille v deseti poté, co rozhodčí udělil druhou žlutou kartu obránci Gabrielu Loeschborovi. Krátce nato dostal Marseille do vedení Cyril Chapuis a v závěru zápasu Čech inkasoval třetí gól z kopačky Lamina Sakha.
BRUSEL - Český hráč Vít Valenta přispěl v belgické lize k vítězství Lommelu nad Lokerenem. Devatenáctiletý záložník otevřel ve 20. minutě skóre, které zpečetil v závěru zápasu Waligora. Lommelu patří v tabulce šesté místo. Obhájce titulu Genk, který dnes přiletí do Prahy k odvetě třetího předkola Ligy mistrů se Spartou, si odložil zápas třetího kola s Beerschotem na 10. září.
</TEXT>
</DOC>
<DOC>
<DOCID>LN-20020826091</DOCID>
<DOCNO>LN-20020826091</DOCNO>
<DATE>08/26/02</DATE>
<TITLE>
Čtyři porážky a hrozivá nula na kontě získaných bodů. K tomu mizerná hra, kterou už bez kritických poznámek nenechávají ani nejvěrnější příznivci. Ti v průběhu sobotního souboje s mistrovským Libercem volali na svůj tým pokřik: "Prosíme vás, netrapte nás." Přesně to vystihuje vstup fotbalistů Bohemians do nového ročníku první ligy.
</TITLE>
<GEOGRAPHY>PRAHA</GEOGRAPHY>
<TEXT>
Nikdo ve vršovickém klubu neví, kudy uniknout z bídy, do níž se fotbalisté Bohemians dostali. Dá se očekávat, že čtyři porážky v řadě podtrhne trenérskou židli pod dosavadním koučem Vladimírem Borovičkou. O jeho setrvání ve funkci či odvolání by se mělo rozhodnout dnes večer. "Samozřejmě vím, že když se nedaří, musí se příčina najít. V klidu nejsem od chvíle, kdy jsem mužstvo na jaře převzal. Myslel jsem si, že se teď dokážeme vrátit k dobrým výkonům a výsledkům z podzimu, ale pokračuje ta jarní mizerie. O tom, jestli u mužstva skončím, ale já nerozhoduju. To je otázka pro vedení klubu," prohlásil Borovička po porážce 0:1 s Libercem. Generální ředitel Bohemians Jan Kavalírek trenéra v sobotu nezatracoval, i když připustil, že výměna trenéra je jednou z možných variant řešení bídné situace klubu. "Naše situace je na pováženou. Přiznávám, že jsme už jednali třeba s trenérem Hřebíkem, ale nebavili jsme se o jeho angažování. Spíš jsme sondovali jeho pohled na to, v jakém stavu je mužstvo a co říká hernímu projevu," tvrdil Kavalírek. "Podle Hřebíka je problém v otázce herního systému. Hráčsky je na tom slušně," dodal. Každopádně je Jaroslav Hřebík jedním z kandidátů na nového trenéra Bohemians. Hlavním koučem vršovického mužstva by se ale mohl stát i dosavadní asistent Dušan Uhrin mladší. "Ve hře je ale pořád i trenér Borovička. Výkon proti Liberci byl asi nejlepší, jaký jsme letos v lize ukázali. Jasno by ale v celé věci mělo být v pondělí večer, kdy se sejde představenstvo klubu," připustil Kavalírek.
</TEXT>
<HEADING>
Tlak neustále sílí
</HEADING>
<TEXT>
Další z možností, jak hledat cestu z krize, je posílení mužstva. "Klub oslovil záložníka Patrika Ježka. O možném posílení se bude jednat s Příbramí, Spartou a Slavií. Konkrétní jména hráčů ale zatím nemůžu říct," konstatoval generální ředitel vršovického klubu. Proč se nedaří? To nevědí ani sami hráči Bohemians. "Pořád si v šatně říkáme, že už to musí přijít a pořád nic. Kdybych tušil, v čem je problém, hned bych to udělal," smutnil obránce Bohemians Michal Petrouš, kterému je jasné, že místo umístění v horních patrech tabulky čeká mužstvo asi jen nervydrásající boj o udržení. "Čtyři porážky v řadě, to už není sranda. Kopeme o záchranu. V tuhle chvíli nejde ani o naše peníze, ani o to, jestli hrajeme o trenéra. Tady jde o celou Bohemku," ulevil si zkušený Petrouš. Tlak na hráče se s každou porážkou navaluje. "Čeká nás neustálý boj o bytí a nebytí. Hodně kluků nikdy nebylo pod takovým tlakem. Proto naší hře chybí lehkost. Na pohled je to všechno strašně upracované," vysvětloval Petrouš. Pocity zmaru cítil po zápase i slovenský reprezentant Karol Kisel. Ten při odchodu z šatny Bohemians komentoval své pocity slovy: "Nejradši bych do něčeho kopnul. Nevím, co se s námi děje. Potřebujeme se chytit, pak se to snad zlepší."
Další z možností, jak hledat cestu z krize, je posílení mužstva. "Klub oslovil záložníka Patrika Ježka. O možném posílení se bude jednat s Příbramí, Spartou a Slavií. Konkrétní jména hráčů ale zatím nemůžu říct," konstatoval generální ředitel vršovického klubu. Proč se nedaří? To nevědí ani sami hráči Bohemians. "Pořád si v šatně říkáme, že už to musí přijít a pořád nic. Kdybych tušil, v čem je problém, hned bych to udělal," smutnil obránce Bohemians Michal Petrouš, kterému je jasné, že místo umístění v horních patrech tabulky čeká mužstvo asi jen nervydrásající boj o udržení. "Čtyři porážky v řadě, to už není sranda. Kopeme o záchranu. V tuhle chvíli nejde ani o naše peníze, ani o to, jestli hrajeme o trenéra. Tady jde o celou Bohemku," ulevil si zkušený Petrouš. Tlak na hráče se s každou porážkou navaluje. "Čeká nás neustálý boj o bytí a nebytí. Hodně kluků nikdy nebylo pod takovým tlakem. Proto naší hře chybí lehkost. Na pohled je to všechno strašně upracované," vysvětloval Petrouš. Pocity zmaru cítil po zápase i slovenský reprezentant Karol Kisel. Ten při odchodu z šatny Bohemians komentoval své pocity slovy: "Nejradši bych do něčeho kopnul. Nevím, co se s námi děje. Potřebujeme se chytit, pak se to snad zlepší."
</TEXT>
</DOC>
<DOC>
<DOCID>LN-20020826092</DOCID>
<DOCNO>LN-20020826092</DOCNO>
<DATE>08/26/02</DATE>
<TITLE>
Trezeguet je mimo hru. Až pětiměsíční nucená přestávka ve fotbalové kariéře hrozí francouzskému útočníkovi Davidu Trezeguetovi z Juventusu. Podle zpráv italského tisku se totiž jeho poranění pravého kolena z červencového přípravného turnaje ukázalo být vážnějším, než se původně zdálo.
</TITLE>
<TEXT>
Frentzen se vrátí do F1. Němec Heinz-Harald Frentzen se v příštím roce vrátí do seriálu formule 1 jako jezdec týmu Sauber. Se švýcarskou stájí podepsal roční smlouvu. U Sauberu bude jezdit se svým krajanem Nickem Heidfeldem, s kterým vedení týmu prodloužilo kontrakt. Letošní sezonu zahájil 35letý Frentzen v Arrowsu, který však kvůli jeho finančním problémům začátkem srpna opustil.
Tenistka brala kokain. Jednadvacetiletá španělská tenistka Lourdes Dominguezová-Linová byla vedením okruhu WTA potrestána tříměsíčním zákazem startu na turnajích kvůli pozitivnímu dopingovému testu. U vítězky soutěže juniorek na French Open z roku 1999 odhalila kontrola na březnovém turnaji v mexickém Acapulku metabolity kokainu.
</TEXT>
</DOC>
<DOC>
<DOCID>LN-20020826093</DOCID>
<DOCNO>LN-20020826093</DOCNO>
<DATE>08/26/02</DATE>
<TITLE>
Český motocyklový jezdec chce i další závody MS absolvovat v třídě do 250 ccm
</TITLE>
<TEXT>
I když nedojel první závod ve třídě do 250 ccm, byl Jaroslav Huleš po Velké ceně České republiky spokojen. Rýsuje se před ním totiž perspektiva závodit v této silnější kubatuře i nadále.
BRNO - Technické problémy zabránily Jaroslavu Hulešovi dokončit premiérový závod ve třídě do 250 ccm, do níž o víkendu naskočil v barvách Dark Dog Yamaha Kurz. Seznamování s novou kubaturou a technikou pokračovalo během soboty. "Zase je to o něco lepší," pochvaloval si 28letý Huleš po volném tréninku. "Cítím, že se každou jízdou učím." Po celý víkend byl rodák z Čimelic kvůli vyčerpání pod kontrolou oficiálního lékaře mistrovství světa Claudia Costy. Dalším trablem Jihočecha, který dva měsíce kvůli zdravotním problémům nezávodil, byly puchýře na nártu levé nohy od řazení. "Mám to zalepené a dávám si do boty papíry," krčil rameny jezdec, který se z bývalého angažmá v italské stáji Matteoni Racing vyvázal před měsícem. "S Matteonim jsme se dohodli, že se rozejdeme, když na Brno angažoval Itala Simoncelliho," konstatoval Huleš, kterému se letos ve třídě do 125 ccm vůbec nedařilo. Na motocykl Aprilia si těžko zvykal, nezískal ani bod a navíc ho postihla série nepříjemných pádů, po kterých musel na čas vysadit. Po kvalifikaci, v níž skončil čtyřiadvacátý, byl Huleš v očividně lepší kondici než v pátek. "Jedinou chybou bylo, že jsem v posledních minutách nedokázal nikoho rychlejšího udržet, aby mě popotáhl k lepšímu času," pravil jezdec.
</TEXT>
<HEADING>
Na silnější motorce musí dohnat fyzičku
</HEADING>
<TEXT>
Po včerejším závodě, i když neprojel cílem, vypadal Huleš spokojeně. "Bylo to tvrdý, ale totálně vyčerpán nejsem. Dvěstěpadesátka je něco úplně jiného. Každá chyba se projeví mnohem víc než se stopětadvacítkou. Je to mnohem náročnější na fyzičku, na níž budu muset zapracovat. Na druhou stranu si zase nebudu muset hlídat váhu, ale přecpávat se nebudu," usmíval se jezdec, který by měl startovat s dvěstěpadesátkou Yamaha i v dalších závodech letošního seriálu. Ke smlouvě s týmem Dark Dog Kurz se nechtěl příliš vyjadřovat. "Musím si to nechat projít hlavou, trochu se rozkoukat a silnější motorku osahat. Ještě dělám spoustu chyb. Až zjistím, že na to mám, budu přemýšlet o smlouvě na příští rok," naznačil. Manažer německé stáje Josef Liška se tvářil velmi optimisticky. "Tým je spokojený, Jarda přinesl víc, než se čekalo. Záleží jen na něm. Tým by s ním chtěl pokračovat, smlouva na příští rok je připravená," dodal.
Výsledky VC Brna
</TEXT>
</DOC>
<DOC>
<DOCID>LN-20020826094</DOCID>
<DOCNO>LN-20020826094</DOCNO>
<DATE>08/26/02</DATE>
<GEOGRAPHY>BRNO</GEOGRAPHY>
<TEXT>
Během víkendového MS motocyklů ukradli zloději v Brně šest motocyklů a dva osobní automobily. "Škoda není dosud vyčíslena, ukradené motorky patřily zřejmě návštěvníkům soutěže," řekla policejní mluvčí Kamila Janíčková.
</TEXT>
</DOC>
<DOC>
<DOCID>LN-20020826095</DOCID>
<DOCNO>LN-20020826095</DOCNO>
<DATE>08/26/02</DATE>
<TITLE>
Celkem čtyři medaile vybojovali na mistrovství světa ve vodním slalomu čeští reprezentanti. K pátečním zlatu a stříbru ze závodu hlídek přibyly o víkendu ještě dvě bronzové medaile. V rozbouřených vodách řeky Izere se o ně postarali Marek Jiras s Tomášem Máderem v deblkanoích a Ivan Pišvejc mezi kajakáři.
</TITLE>
<TEXT>
BOURG ST. MAURICE, Francie - Bronzová medaile Ivana Pišvejce, který nepatřil mezi hlavní favority závodu, byla velkým překvapením. Zvlášť když český reprezentant postoupil z kvalifikace jen s velkým štěstím. Jenomže semifinálovou i finálovou jízdu už zajel ve velkém stylu. "Po kvalifikaci jsem se necítil nejlíp, ale na druhé straně jsem věřil, že podruhé už tak špatně nepojedu. Naštěstí to vyšlo," usmíval se Pišvejc, kterého nakonec od druhého Slovince Terdieho dělily jen necelé tři desetiny vteřiny. Druhý český kajakář v akci, Ondřej Raab, naopak zklamal a ve finále skončil poslední, tedy desátý. Do finále přitom postoupil s druhým nejlepším časem, a protože se časy sčítaly, měl výbornou výchozí pozici. Jenže už na druhé brance nabral 'šťouch', což ho dokonale rozhodilo. Poté totiž nezvládl nejtěžší pasáž trati u branky číslo třináct, kterou minul. Jiras s Máderem byli v deblkanoích po semifinále šestí, ale ve finále zajeli výborně. Trochu zaváhali jen na nejtěžší třinácté brance, ale stejně z toho byl čas, který byl o víc než čtyři sekundy lepší než jejich výkon ze semifinále. Z čela průběžného pořadí už je dokázali sesadit jen Francouzi Luquetové a Slováci Hochschornerové, kteří vyhráli i navzdory jedné chybě. "Vůbec jsme po semifinále takový výsledek nečekali. Medaile nás těší o to víc," radoval se Jiras.
</TEXT>
<HEADING>
Kajakářky zklamaly
</HEADING>
<TEXT>
Nedělní závod kajakářek se pak stal pro české barvy velkým zklamáním. Již během čtvrteční kvalifikace ze závodu po těžké kolizi vypadla dvojnásobná olympijská vítězka Štěpánka Hilgertová a v dalších dnech se lepila smůla i na její kolegyně z reprezentace. V semifinále totiž vypadla Marie Řihošková i favorizovaná Irena Pavelková, postoupila jen Marcela Sadilová. Ta se ve finále sice dobře vypořádala s horní částí trati, ale v druhé polovině jela opatrně, aby se vyvarovala chyb. Zpomalila už v nejtěžší pasáži u třinácté branky, ale největší potíže měla mezi devatenáctou a dvacátou brankou, které podjela a musela se k nim vracet. V cíli z toho nakonec bylo sedmé místo. "Stručně řečeno - dělaly chyby," zhodnotil výkon svých svěřenkyň trenér Milan Bílý. "Marcela zajela v semifinále dobře hlavně ve spodní části. Marii se zase povedla horní část, ale spodek pokazila. Irena pak měla šťouch už na čtyřce špičkou lodi, což ji rozhodilo. Pak podjela jedenáctku, kde dost ztratila," vracel se kouč k semifinále. Ve finálové jízdě pak Sadilová podle něj také nepředvedla příliš dobrý výkon. Finále závodu kanoistů, které se jelo bez české účasti, vyhrál Slovák Michal Martikán. Olympijský vítěz zajel suverénním způsobem a vybojoval druhý titul mistra světa v kariéře.
Nedělní závod kajakářek se pak stal pro české barvy velkým zklamáním. Již během čtvrteční kvalifikace ze závodu po těžké kolizi vypadla dvojnásobná olympijská vítězka Štěpánka Hilgertová a v dalších dnech se lepila smůla i na její kolegyně z reprezentace. V semifinále totiž vypadla Marie Řihošková i favorizovaná Irena Pavelková, postoupila jen Marcela Sadilová. Ta se ve finále sice dobře vypořádala s horní částí trati, ale v druhé polovině jela opatrně, aby se vyvarovala chyb. Zpomalila už v nejtěžší pasáži u třinácté branky, ale největší potíže měla mezi devatenáctou a dvacátou brankou, které podjela a musela se k nim vracet. V cíli z toho nakonec bylo sedmé místo. "Stručně řečeno - dělaly chyby," zhodnotil výkon svých svěřenkyň trenér Milan Bílý. "Marcela zajela v semifinále dobře hlavně ve spodní části. Marii se zase povedla horní část, ale spodek pokazila. Irena pak měla šťouch už na čtyřce špičkou lodi, což ji rozhodilo. Pak podjela jedenáctku, kde dost ztratila," vracel se kouč k semifinále. Ve finálové jízdě pak Sadilová podle něj také nepředvedla příliš dobrý výkon. Finále závodu kanoistů, které se jelo bez české účasti, vyhrál Slovák Michal Martikán. Olympijský vítěz zajel suverénním způsobem a vybojoval druhý titul mistra světa v kariéře.
</TEXT>
</DOC>
<DOC>
<DOCID>LN-20020826096</DOCID>
<DOCNO>LN-20020826096</DOCNO>
<DATE>08/26/02</DATE>
<GEOGRAPHY>TRIER</GEOGRAPHY>
<TEXT>
Suverénním vítězem Německé rallye se stal Francouz Sebastiean Loeb s vozem Citroën Xsara, který se držel na vedoucí pozici v průběhu celé třídenní soutěže. První triumf ve světovém šampionátu 28letý pilot vybojoval s náskokem 14 sekund před obhájcem titulu Britem Richardem Burnsem s peugeotem. Třetí skončil jeho týmový kolega Fin Marcus Grönholm, který si upevnil vedení v seriálu. Peugeot se díky jejich výkonům opět vzdálil svým soupeřům v pořadí značek. Do cíle desáté soutěže MS dojel jediný ze tří vozů Škoda Octavia. Švéd Kenneth Eriksson obsadil 10. místo. Fin Toni Gardemeister vypadl ze soutěže ve druhé etapě, v níž při havárii poškodil chladič. Už v pátek skončil kvůli poničenému zavěšení motoru Němec Matthias Kahle, který nahradil v týmu Romana Krestu.
</TEXT>
</DOC>
<DOC>
<DOCID>LN-20020826097</DOCID>
<DOCNO>LN-20020826097</DOCNO>
<DATE>08/26/02</DATE>
<TITLE>
S dotací 16 milionů dolarů dnes začne tenisové US Open. O třetí grandslamový titul v řadě a celkově už osmý na něm budou usilovat Serena a Venus Williamsovy. Favoritem mužské dvouhry je Australan Lleyton Hewitt, který právě před rokem v New Yorku vyhrál, a dokonal tak své úspěšné tažení na tenisový trůn.
</TITLE>
<TEXT>
NEW YORK - Již třikrát za poslední rok proti sobě stanuly ve finále grandslamového turnaje Venus a Serena Williamsovy. Loni na US Open vyhrála Venus, ale letos je úspěšnější mladší Serena. Kralovala na antuce v Paříži i na trávě ve Wimbledonu a stala se světovou jedničkou. Na US Open nyní experti čekají, že sesterská show bude pokračovat. "Serena znovu šílí po tom, aby mě porazila. Snad mi dá šanci, abych si domů také nějaký pohár odvezla," řekla s úsměvem Venus, která je mírnou favoritkou. Betonový povrch ve Flushing Meadows jí sedí, navíc je ve skvělé formě. V sobotu vyhrála velký turnaj v New Havenu, když ve finále nadělila Davenportové 'kanára'. "Cítím se skvěle, v poslední době jsem se zlepšila po technické stránce," pochvalovala si Venus, která od prohry se Serenou ve finále Wimbledonu vyhrála 13 zápasů v řadě. Silnou motivaci má ale i bojovnice Serena. Může totiž získat třetí grandslamový titul v řadě, což se naposledy povedlo před šesti roky Němce Steffi Grafové.
</TEXT>
<HEADING>
Soupeřky nemají šanci
</HEADING>
<TEXT>
Na otázku, zda vůbec někdo může sestry Williamsovy ohrozit, pak většina expertů odpovídá jasně: Pokud se nezraní, tak jen velmi těžko. "Hrají na jiné úrovni," myslí si například Jugoslávka Jelena Dokičová, pátá nasazená. "Vyhrát nad nimi je téměř nemožné. V současné chvíli je to ze strany ostatních hráček spíš čekání na jejich špatný den než cokoliv jiného." Podobně mluvila po sobotní porážce od Venus i Lindsay Davenportová: "Venus hraje čím dál líp. A když už se vám podaří sehrát s ní vyrovnanou partii, v kritických momentech zahraje míče, které jsou prostě nechytatelné." Bývalá světová jednička Chris Evertová uvedla, že Serena a Venus dominují podobně jako kdysi Martina Navrátilová. "Nelze proti nim uspět silou, ale pokusit se najít jiné prostředky. Zlepšovat se a čekat na svoji šanci. Pokud ale budou ostatní hráčky včetně Capriatiové či Hingisové servírovat tak hrozně jako doposud, nemají šanci," řekla Evertová. Příliš ohrozit zřejmě Venus a Serenu nemůže ani návrat bývalých světových jedniček - Švýcarky Hingisové a Američanky Davenportové. "Chci být pro každého hrozbou," tvrdí sice Hingisová, do bývalé formy se ale po zranění dostává pomalu.
</TEXT>
<HEADING>
Hewitt nebude mít cestu za titulem lehkou
</HEADING>
<TEXT>
Největším favoritem dvouhry mužů je obhájce titulu Hewitt. Forma 21letého Australana je ale od Wimbledonu kolísavá. Jednou prohrál v prvním kole, pak byl ve finále, aby následně ztroskotal ve třetím kole. "Bude to pořádný hukot, vrátím se na místo, kde se značně změnil můj život," těší se Australan. Podle Brita Rusedského, dalšího možného favorita, bude pro Hewitta těžké titul v New Yorku obhájit. "Hru i chuť na to určitě má, ale není to jednoduché. Šanci mají i Moya a Agassi. Bude záležet na tom, jak bude rychlý povrch," mínil Rusedski. Moya porazil Hewitta ve finále v Cincinnati a po zranění zad dal vzpomenout na svoji dřívější slávu. "Jsem fit, a zase se ze mě stal nebezpečný soupeř," řekl Moya o svých šancí na US Open. V pavouku turnaje bude i jedenáct českých tenistů - šest žen a pět mužů. S výjimkou Nováka a Bedáňové ale nemají velké šance uspět. Nejlepšímu českému tenistovi navíc příliš nepřál los. Hned v 1. kole se totiž utká s bývalým wimbledonským vítězem Richardem Krajickem z Nizozemska. V osmifinále by pak na Nováka mohl čekat nejlepší hráč současnosti, Australan Hewitt. Stejně jako v minulosti jsou na US Open připraveny tučné odměny pro muže i ženy. Vítěz dvouhry si tak z New Yorku odveze šek na 900 tisíc dolarů, ale slušná je i odměna za vypadnutí hned v 1. kole - 11 tisíc dolarů, to je asi 350 tisíc korun.
</TEXT>
<HEADING>
CO SE ČEKÁ NA US OPEN
</HEADING>
<TEXT>
* jedna ze sester Williamsových znovu získá titul * návrat Martiny Hingisové po zranění skončí zklamáním * mužskou dvouhru definitivně opanuje nastupující generace vedená Hewittem * grandslamový rekordman Pete Sampras zažije další zklamaní * nikdo z českých tenistů "nepřežije" na turnaji první týden
Největší favorité US Open podle LN
Muži
</TEXT>
</DOC>
<DOC>
<DOCID>LN-20020826098</DOCID>
<DOCNO>LN-20020826098</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Česká ekonomika bude v těchto dnech ochuzena o některé důležité statistické údaje. Jednou z významných institucí, kterou ochromila záplavová vlna v Praze, je totiž i Český statistický úřad. Dva týdny po povodni je jasné, že úřad nestihne v řádném termínu zveřejnit některá důležitá data. "V tuto chvílí již víme, že nemůžeme zveřejnit včas informace o mzdách za minulé čtvrtletí," říká předsedkyně ČSÚ Marie Bohatá. Ty měl úřad původně sdělit zítra. Informace o růstu ekonomiky země, netrpělivě očekávané především vládou kvůli sestavování státního rozpočtu na příští rok, budou ovšem podle šéfky ČSÚ publikovány včas. "Odhady HDP za druhé čtvrtletí budou zveřejněny v oznámeném termínu 10. září, přesně v 9 hodin," slibuje Bohatá.
</TEXT>
</DOC>
<DOC>
<DOCID>LN-20020826099</DOCID>
<DOCNO>LN-20020826099</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
V České republice zatím není hlášen žádný případ epidemie infekčních onemocnění, ani větší výskyt žloutenky. Rozšíření tohoto onemocnění se lékaři a hygienici obávali v souvislosti se záplavami. "Podle dnes dostupných informací je epidemiologická situace na povodněmi zasažených územích příznivá a není hlášena žádná mimořádná situace," sdělil včera odpoledne mluvčí ministerstva zdravotnictví Mario Böhme. Hygienici nyní připravují očkování dětí z míst, které zasáhly povodně.
</TEXT>
</DOC>
<DOC>
<DOCID>LN-20020826100</DOCID>
<DOCNO>LN-20020826100</DOCNO>
<DATE>08/26/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo školství bere ode dneška do své péče děti a učitele z česko-německé školy Friedricha Schillera v Pirně u Drážďan, kterou zasáhly povodně. V rekreačním středisku sněmovny v Harrachově vystřídají školáky ze zaplavených Prackovic na Litoměřicku. Zároveň s nimi se domů již vracejí i chlapci a děvčata z Lovosic na Litoměřicku, kteří strávili týden ve školicím středisku ministerstva v Peci pod Sněžkou.
</TEXT>
</DOC>
</CZE>