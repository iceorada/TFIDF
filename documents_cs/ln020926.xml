<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020926001</DOCID>
<DOCNO>LN-20020926001</DOCNO>
<DATE>09/26/02</DATE>
<TITLE>
PRAHA - Čeští důchodci si mohou oddechnout - vláda, která po povodních šetří, kde může, jim slíbené zvýšení penzí neodepře. Kabinet ale včera posvětil návrh ministra práce a sociálních věcí Zdeňka Škromacha v okleštěné formě. Podle návrhu Škromachova ministerstva se měl od 1. ledna 2003 zvednout průměrný starobní důchod o 266 korun - z 6829 na 7095. Nakonec se penze zvednou o 231 korun, a průměrná částka tak dosáhne 7060 korun. A důvod? "Ve vládě převážil názor, že 1,2 miliardy, které se oproti mému původnímu návrhu ušetří, budou potřeba k řešení určitého rozpočtového přehřátí," vysvětlil LN rozhodnutí ministrů Škromach. Státní pokladnu měla původní valorizace stát zhruba 7,8 miliard korun. Při lednovém zvyšování penzí tedy starodůchodce, kteří začali pobírat penzi před 1. lednem 1996, čeká čtyřprocentní nárůst, občanům s důchodem přiznaným po tomto datu, novodůchodcům, přispěje stát 3,8 procenta. Původní Škromachův návrh počítal s pěti procenty pro starodůchodce a se čtyřmi pro novodůchodce. Fakt, že neprosadil slibované zvýšení penzí, zřejmě přinese ministru Škromachovi problémy s odbory. Odboráři kritizovali už původní verzi valorizace - stát má být podle nich ještě štědřejší. "My bychom chtěli pro starodůchodce ještě jedno procento k tomu, co navrhuje ministr Škromach," shrnul námitky odborů šéf Českomoravské konfederace odborových svazů Milan Štěch. Tripartita bude o valorizaci důchodů jednat v polovině října.
</TITLE>
<TEXT>
Ani schválená nižší valorizace ovšem mezi ekonomy nevyvolala žádné nadšení. Zvyšuje totiž už tak neutěšeně vysoký schodek státního rozpočtu. "Příjemným překvapením je pro mě fakt, že návrh nebyl schválen v původní výši. Státní rozpočet na podobně vysoké valorizace totiž prostě nemá," domnívá se hlavní ekonom Patria Online David Marek. "Růst o čtyři procenta bude dalším faktorem, který negativně ovlivní rozpočtovou politiku. Taková valorizace je příliš vysoká," řekl. Svůj názor opírá o březnovou studii Světové banky, která pro vyrovnání tuzemských veřejných rozpočtů doporučuje vázat valorizaci důchodů na růst inflace. Ta by letos podle ekonomů neměla přesáhnout dvě procenta. "Vázat valorizaci na inflaci by pomohlo udržet kupní sílu této skupiny obyvatel. Dvojnásobným růstem oproti inflaci se ovšem důchodcům zvyšuje příjem nad rámec možností státního rozpočtu," soudí Marek. Unie svobody, která má hájit ve vládě pravicové postoje, ovšem názory o přemrštěné valorizaci odmítá. "Lednové zvýšení důchodů je prakticky jen mírně nad zákonným minimem. Především díky tlaku našich ministrů se ustoupilo od plánované pětia čtyřprocentní hranice," prohlásil prozatímní šéf US-DEU Ivan Pilip. "Tato valorizace odpovídá možnostem české ekonomiky." Vláda podle nového zákona musí důchody zvýšit každoročně k 1. lednu. Původní zákon o důchodovém zabezpečení to kabinetu ukládal pouze v případě, že inflace překročila pětiprocentní hranici. "Vláda si zřejmě uvědomila, že rozpočtový schodek nelze zvyšovat donekonečna," zhodnotil rozhodnutí Špidlova kabinetu analytik HVB Bank Pavel Sobíšek. "Tato vláda dala už několikrát najevo, že na sociálních výdajích nehodlá šetřit. Je zřejmé, že výši valorizace spojuje s růstem mezd ve státním sektoru. Ty letos reálně porostou o 3,5 až čtyři procenta. Tomu tedy odpovídá i zvýšení důchodů," řekl Sobíšek. Také inflační výhled na příští rok zůstává podle ekonomů optimistický. "Pokud nedojde k některému z katastrofických scénářů, zůstanou inflační tlaky slabé. Důchody se tedy v příštím roce tedy zřejmě mírně zhodnotí," předpovídá analytik Atlantik FT Jan Schiesser.
</TEXT>
<HEADING>
Základní údaje o důchodovém systému
</HEADING>
<TEXT>
počet důchodců 2 579 000 starobní důchodci 1 889 000 průměrný důchod 6829 Kč výdaje na důchody za rok 2002 211 miliard Kč
Jak se zvýší důchody
</TEXT>
<HEADING>
průměrný důchod:
</HEADING>
<TEXT>
kolik kolik platí navíc stát kolik průměrných se strhává zaměstnavatel celkem důchodů z této z platu za zaměstnance dostane částky stát vyplatí
uklízečka (hrubá mzda 5700 Kč)
</TEXT>
</DOC>
<DOC>
<DOCID>LN-20020926002</DOCID>
<DOCNO>LN-20020926002</DOCNO>
<DATE>09/26/02</DATE>
<TITLE>
Speciální policejní tým Potopa vyřešil první povodňovou kauzu
</TITLE>
<GEOGRAPHY>PRAHA</GEOGRAPHY>
<TEXT>
Speciální policejní tým Potopa, který vyšetřuje povodňové kauzy ve středních Čechách, vyřešil první kauzu. Dospěl k závěru, že Josef Šulc, starosta záplavami nejpostiženější obce - Zálezlic na Mělnicku - nebude trestně stíhán. Policie zkoumala, zda starosta nespáchal trestný čin obecného ohrožení. Podezřelý byl z toho, že pozdě a nedostatečně informoval obyvatele o hrozícím povodňovém nebezpečí. "Dospěli jsme k závěru, že se starosta ničeho nedopustil, to je již stoprocentní," řekl včera LN ředitel středočeské policie Oldřich Martinů. Vyšetřovacímu týmu zbývá v kauze Zálezlice vyslechnout ještě dva svědky. "Předpokládáme, že jejich výpověď nepřinese nic nového," míní ředitel. "Věc bude poté odložena," dodal. Jak vysvětlil, zjistili, že podezření z obecného ohrožení vzniklo "špatnou interpretací vystoupení starosty pro sdělovací prostředky". Starosta Josef Šulc včera LN řekl, že výsledky policejního vyšetřování nezná. "Určitě jsem se ničeho nedopustil," prohlásil. Podle jeho vyjádření celá situace vznikla proto, že sama radnice už dostávala špatné informace. "Kdybychom věděli, co přijde, tak bychom nepytlovali. Řekl bych lidem, aby si sbalili nejnutnější věci a okamžitě se evakuovali," uvedl Šulc. Kromě případu zálezlického starosty středočeská policie řeší únik dioxinů a chloru z neratovické Spolany. Toto vyšetřování ještě zdaleka není u konce.
"Podezření z trestného činu stále existuje, jinak bychom se věcí nezabývali. Avšak zatím nemáme dostatečné podklady, abychom sdělili obvinění konkrétní osobě," řekl ředitel Martinů. Okruh podezřelých je podle jeho slov široký. Na tom se nic nezměnilo od počátku vyšetřování. Policie obdržela již první část znaleckých posudků. "Potvrzují, že tam byl chlor a kolik ho uniklo. Máme také výsledky měření. Z nich vyplývá, v jakém okamžiku se tam nacházelo kolik jaké látky," uvedl policejní šéf. Konkrétně se k expertizám odmítl vyjádřit. Jde totiž pouze o dílčí výsledky znaleckého zkoumání, které budou ještě upřesněny. Tým Potopa analyzuje materiály, které má k dispozici, provádí výslechy desítek svědků a vyhodnocuje informace od Greenpeace a sdělovacích prostředků. Ve spolupráci s hasiči již provedl ohledání míst úniků jedovatých látek a odebrané vzorky zaslal k posouzení odborníkům. "Stále nemáme veškeré potřebné materiály a ani nebyli vyslechnuti všichni svědci," poznamenal Martinů. "Je to běh na dlouhou trať," řekl s tím, že se neodvažuje odhadovat, kdy by mohlo být vyšetřování uzavřeno.
</TEXT>
</DOC>
<DOC>
<DOCID>LN-20020926003</DOCID>
<DOCNO>LN-20020926003</DOCNO>
<DATE>09/26/02</DATE>
<TITLE>
PRAHA - O průběhu srpnových povodní by měla být zpracována souhrnná zpráva, která by vyhodnotila příčiny a popsala jejich průběh. Požaduje to ministr životního prostředí Libor Ambrozek. Více než rok trvající projekt Vyhodnocení katastrofální povodně v srpnu 2002 by mělo státní rozpočet ztenčit o 80 milionů korun. Odborníci se ale domnívají, že investované peníze se bohatě vrátí v podobě návrhů na protipovodňová opatření, která by měla zmírnit následky případných povodní v budoucnu. Nejde přitom o originální projekt, obdobná zpráva už byla zpracována i po povodních na Moravě a ve východních Čechách v roce 1997. Podle Ambrozka se však z finančních důvodů nepodařilo výsledky řádně zužitkovat a dostatek peněz nebyl ani na souhrnnou dokumentaci a publikování výsledků. To by měl napravit letošní projekt, na jehož realizaci ministr požaduje uvolnění dvojnásobné částky než před pěti lety.
</TITLE>
<TEXT>
Zpracovatelem projektu by měl být stejně jako před pěti lety Výzkumný ústav vodohospodářský T.G.Masaryka, jehož zřizovatelem je právě ministerstvo životního prostředí. "Počítali jsme s tím již během povodní, takže jsem měřili průtoky, dělali snímky a sbírali data. Vzhledem k tomu, že bychom měli mít více prostředků, bude to hlubší analýza," tvrdí ředitel výzkumného ústavu Lubomír Petržela.
Bez analýzy z roku 1997 by letos škody byly vyšší
Důvody ke zpracování zprávy jsou však podle něj především ekonomické. "Kdyby nebyla zpracována analýza po povodních v roce 1997, na jejímž základě bylo provedeno mnoho opatření, byly by letošní následky a škody mnohem širší," říká Petržela. "Vláda ví, proč si to objednává," dodal. To potvrzuje i ministr životního prostředí Libor Ambrozek. Podle jeho názoru by následně přijatá opatření mohla významně ovlivnit veřejný život i ekonomiku státu. Kladný názor na vyhodnocovací zprávu o povodních mají i jiní odborníci. "Ty výsledky byly vynikající, díky nim se předešlo mnoha komplikacím při letošních povodních. Příkladem je relativně malý počet ztrát na životech," hodnotí zprávu Jan Papež, prezident České asociace zpracovatelů povodňových plánů, která z výsledků zprávy při své práci vycházela. Mnozí z členů komise jsou ale zároveň také pracovníky firem, jež se na zprávě z roku 1997 podílely. Zpráva by také měla vyhodnotit, jak se osvědčil krizový zákon, vyhodnotit způsoby evakuace a analyzovat fungování spolupráce mezi jednotlivými složkami krizových štábů. Právě jejich koordinaci a nedostatky v krizovém zákonu kritizují jak starostové, tak i hejtmani postižených krajů. O schválení projektu rozhodne vláda příští týden.
</TEXT>
</DOC>
<DOC>
<DOCID>LN-20020926004</DOCID>
<DOCNO>LN-20020926004</DOCNO>
<DATE>09/26/02</DATE>
<TITLE>
Ano, daňový balíček byl nevábný, ale Hana Marvanová měla vzít v úvahu, že bylo nutné ho spolknout ve jménu odvrácení většího zla spolupráce ČSSD s komunisty. Tak zní sofistikovanější verze kritiky umíněné poslankyně. Bohužel to poněkud připomíná argument, kterým si za komunismu kariéristé zdůvodňovali vstup do strany: když tam nevlezu já, dostane tu práci nějaký hajzlík. Ale tak to přece dnes není. To jenom izolace komunistů, až dosud samozřejmá konstanta naší polistopadové politiky, se nám začíná vymykat z rukou. Je na čase kousnout do kyselého jablka a podívat se, jaké jsou možnosti účasti komunistů na moci. Obávám se, že vláda s komunisty by narazila na méně překážek a sociální demokraté by za ni zaplatili menší politickou cenu, než si myslíme.
</TITLE>
<TEXT>
"Mrtvé" hlasy komunistických poslanců zatěžují náš politický systém jako koule na noze. Nabídka vládních koalic, jež zbylé parlamentní hlasy umožňují, je omezená a vede buď k sestavování nesourodých vlád, nebo k nestandardním řešením. A pokud vznikla jasná sourodá většina (případ první Klausovy vlády), legitimní opozice jí scházela natolik, že si ji koaličními spory suplovala sama. Až dosud ovšem platilo, že i kdyby se komunisté reformovali, levice by stejně vládu nesestavila. Dnes je to jinak. Z voleb vzešla reálná levicová většina. V domácí politice nejsou mezi sociálními demokraty a komunisty zásadní programové rozdíly. Komunisté vědí, že znárodňovat nemohou. Že komunistické přesvědčení není na překážku kapitalistickému podnikání, to mnozí potvrzují když ne rétorikou, tak určitě osobním příkladem. Analýza hlasování v Poslanecké sněmovně v minulém volebním období ukazuje, že blíž než sociální demokraté a komunisti si byli jen US-DEU a KDU-ČSL, a to byly tehdy integrující se strany. Levicová vláda by nepochybně ekonomiku přidusila a zadlužila ještě mnohem víc než ta stávající. Ale za takové věci se v politice obtížně počítá účet. Není totiž jak srovnávat. Žádným kontrolovaným experimentem nedokážeme, že s lidovci a unionisty ve vládě by byl např. růst HDP o 2,4 % vyšší. Vstup komunistů do vlády by nepochybně byl v jistých ohledech nechutnou záležitostí. Ale z funkčního hlediska by rudo-rudá koalice nenarazila na závažné překážky. Tolik proklamované proevropské raison d'étre stávající vlády je spíš z nouze ctnost než skutečné programové pouto. I KSČM by přišla na chuť Evropské unii, kdyby se s ní správně pohovořilo o strukturálních fondech a sociálním zákonodárství. A že by vadila někomu vBruselu? Kdo na tohle přišel? Západoevropanům vadí fašisti a nacionalisti, protože s jejich diktaturou mají historickou zkušenost. Ale komu vadili komunisti ve francouzské vládě, ať za Mitterranda, nebo za Jospina? Komu vadí D'Aléma, Kwaśniewski, Miller? V západoevropských očích se komunisté reformují snadno a rychle. Stačí se rituálně zříci minulosti a přihlásit se k modernímu sociálnímu státu, a je vám odpuštěno tak, jako nebude třeba italskému "postfašistovi" Finimu do konce života. Složitější by to bylo v NATO. Ale nakonec by se asi spojenci spokojili s tím, že by nás potichu odřízli od důvěrných informací a doufali by, že příští volby dopadnou líp. To, co zbývá, jsou vlastně jen námitky nehmotné povahy. Pro mnoho lidí by návrat komunistů k moci byl nepochybně velmi trpkým zážitkem. Ale pro jak velké množství? Podívejte se, jak podle průzkumů lidé srovnávají předlistopadové politiky se současnými demokraté nedopadají nijak oslnivě. Dvanáct let, které uplynuly od konce komunismu, to je v politice celá věčnost. Odsudky komunismu za tu dobu vyčpěly. A Grebeníček byl sice udavač, ale popravit nikoho nenechal. Kdoví, jestli by proti komunistům ve vládě přišlo demonstrovat aspoň tolik lidí jako proti opoziční smlouvě. Komunisty dnes už neodděluje Čínská zeď, ale čára v písku. Všimněme si, že mezi těmi, kdo před komunistickým nebezpečím varují, není slyšet sociální demokraty. Oni si samozřejmě rizika uvědomují, ale na druhé straně jim není proti mysli nechat jiné, aby za ně komunistickým klackem vydírali. Pak je ale třeba vzít ten klacek za druhý konec a jasně říct, že pokud by k prolomení komunistické karantény došlo, nebyla by to zodpovědnost Hany Marvanové ani nikoho podobného, nýbrž sociálních demokratů. Vadila by jim spolupráce s komunisty, nebo ne? Ať to řeknou, ale jasně, zmínit bohumínské usnesení, to není odpověď. Oni jsou silnější partner, oni si musejí rozmyslet, co jim stojí za to. Aby se tvářili, že je někdo někam dotlačil, to jim nesmí projít ani náhodou.
</TEXT>
</DOC>
<DOC>
<DOCID>LN-20020926005</DOCID>
<DOCNO>LN-20020926005</DOCNO>
<DATE>09/26/02</DATE>
<TITLE>
Za 22 milionů korun můžete zjistit, jaké choroby vám hrozí
</TITLE>
<GEOGRAPHY>LONDÝN</GEOGRAPHY>
<TEXT>
22 milionů korun, za takovou částku můžete zjistit, jaká zdravotní rizika vám hrozí. Díky tomu pak budete snáze předcházet nemocem, k nimž máte dispozice. Americký vědec Craig Venter (55), někdy nazývaný "Bill Gates biotechnologie", nabízí bohatým klientům zhotovení mapy jejich genetického kódu. Za své služby si účtuje 712 tisíc dolarů (přes 22 milionů korun) a mapu zaručuje vyhotovit během jediného týdne. Venter tvrdí, že jím vypracovaná "kniha života" umožní zákazníkům zjistit si svá zdravotní rizika a předcházet tak nemocem. Projekt, který umožní klientům seznámit se s modifikacemi vlastní DNA, je v závěrečném stadiu příprav. Jeho spuštění se očekává během několika týdnů. I když Venter požaduje za zhotovení mapy závratnou sumu, zájemci se mu prý jen hrnou. Vydělané peníze prý hodlá věnovat na vývoj nových technologií. Venter je zakladatelem Institutu pro výzkum genomu. Významně přispěl k rozluštění lidské DNA, které bylo světu oznámeno před dvěma lety.
LONDÝN - 22 milionů korun, za takovou částku můžete zjistit, jaká zdravotní rizika vám hrozí. Díky tomu pak budete snáze předcházet nemocem, k nimž máte dispozice. Americký vědec Craig Venter (55), někdy nazývaný "Bill Gates biotechnologie", nabízí bohatým klientům zhotovení mapy jejich genetického kódu. Za své služby si účtuje 712 tisíc dolarů (přes 22 milionů korun) a mapu zaručuje vyhotovit během jediného týdne. Venter tvrdí, že jím vypracovaná "kniha života" umožní zákazníkům zjistit si svá zdravotní rizika a předcházet tak nemocem. Projekt, který umožní klientům seznámit se s modifikacemi vlastní DNA, je v závěrečném stadiu příprav. Jeho spuštění se očekává během několika týdnů. I když Venter požaduje za zhotovení mapy závratnou sumu, zájemci se mu prý jen hrnou. Vydělané peníze prý hodlá věnovat na vývoj nových technologií. Venter je zakladatelem Institutu pro výzkum genomu. Významně přispěl k rozluštění lidské DNA, které bylo světu oznámeno před dvěma lety.
</TEXT>
</DOC>
<DOC>
<DOCID>LN-20020926006</DOCID>
<DOCNO>LN-20020926006</DOCNO>
<DATE>09/26/02</DATE>
<TITLE>
Německo-americká krize se řešila v Londýně
</TITLE>
<GEOGRAPHY>LONDÝN</GEOGRAPHY>
<TEXT>
Nově zvolený německý kancléř Gerhard Schröder poctil svou první zahraniční návštěvou britského premiéra Tonyho Blaira v Londýně. Navzdory tomu, že jej ještě nedávno kritizoval za jeho nesmlouvavý postoj vůči Iráku. Spolkový kancléř totiž potřebuje, aby mu Blair otevřel dveře do Bílého domu. Americko-německé vztahy utrpěly Schröderovou předvolební protiamerickou kampaní. Prezident USA George W. Bush je natolik rozhořčen některými výroky, které v kampani zazněly, že dosud Schröderovi ani neblahopřál ke znovuzvolení. Podle britského mluvčího spolu Schröder a Blair během dvoudenní schůzky probírali dění v Iráku, Afghánistánu i Evropské unii. Schröder se snaží ukázat, že navzdory americkému tlaku a vcelku chladnému vztahu s francouzským prezidentem Jacquesem Chirakem rozhodně není v Evropě ani ve světě izolován.
LONDÝN - Nově zvolený německý kancléř Gerhard Schröder poctil svou první zahraniční návštěvou britského premiéra Tonyho Blaira v Londýně. Navzdory tomu, že jej ještě nedávno kritizoval za jeho nesmlouvavý postoj vůči Iráku. Spolkový kancléř totiž potřebuje, aby mu Blair otevřel dveře do Bílého domu. Americko-německé vztahy utrpěly Schröderovou předvolební protiamerickou kampaní. Prezident USA George W. Bush je natolik rozhořčen některými výroky, které v kampani zazněly, že dosud Schröderovi ani neblahopřál ke znovuzvolení. Podle britského mluvčího spolu Schröder a Blair během dvoudenní schůzky probírali dění v Iráku, Afghánistánu i Evropské unii. Schröder se snaží ukázat, že navzdory americkému tlaku a vcelku chladnému vztahu s francouzským prezidentem Jacquesem Chirakem rozhodně není v Evropě ani ve světě izolován.
</TEXT>
</DOC>
<DOC>
<DOCID>LN-20020926007</DOCID>
<DOCNO>LN-20020926007</DOCNO>
<DATE>09/26/02</DATE>
<TEXT>
Jistý druh intelektuálů se už delší dobu vyžívá v hloubání nad obscénností postmoderní doby, která odmítá uznávat tajemství a chce všechno pěkně vidět - až na maso. A co je ještě horší, tohle maso bere jako obyčejné zboží. Vrcholem naší pornografické existence je pak šťourání v sobě samém, odhalování vlastních vnitřností, komplexní lidský striptýz, po němž na jevišti zůstávají uměle vyrobení lidé s dokonale propracovanou mapou života. Tento pohled na neomezenou lidskou zvídavost, která odčarovává svět, nepostrádá jistou, místy až náboženskou přitažlivost. Něco podstatného se v něm ale ztrácí: ona pozitivní vášeň pro poznávání, kterou živí přirozený pud sebezáchovy. Práce a obchod s genomem, kódem života, může někomu připadat jako obskurní hra s mefistofelským ohněm. Nelze však popřít, že moderní Faustové mají ušlechtilou motivaci - chtějí pomáhat v prodlužování života. Překážkou jsou zatím peníze, ale časem se ke koupi vlastního osudu bude moci dostat kdekdo. Každý potřebuje mít svou víru. Někomu stačí totem, jinému horoskop. Vědecká civilizace bude mít genom.
</TEXT>
</DOC>
<DOC>
<DOCID>LN-20020926008</DOCID>
<DOCNO>LN-20020926008</DOCNO>
<DATE>09/26/02</DATE>
<TITLE>
Již v dubnu 2003 by Češi mohli hlasovat o vstupu do Evropské unie. Předtím ovšem musejí s patnáctkou urovnat všechny sporné body.
</TITLE>
<GEOGRAPHY>PRAHA</GEOGRAPHY>
<TEXT>
O vstupu Česka do Evropské unie by podle názoru ministrů a senátorů měli rozhodnout přímo občané republiky. Vláda totiž včera posvětila návrh ústavního zákona o "jednorázovém" referendu pro vstup do Evropské unie, který již dříve jednohlasně přijali senátoři. Aby se zákon stal součástí ústavy, musí ho ještě schválit poslanci. Pokud Poslaneckou sněmovnou neprojde, budou o vstupu České republiky do unie rozhodovat zákonodárci. Z kandidátských zemí je Česká republika dosud jediná, které podobný zákon dosud chybí. Včera schválený text umožní prezidentovi vypsat referendum do 30 dnů od podpisu smlouvy o přistoupení k Evropské unii. Samotné hlasování by se potom mělo konat do tří měsíců od podpisu. Smlouva mezi Českem a patnáctkou by mohla být schválena v lednu. To znamená, že by občané o připojení k unii hlasovali již v dubnu. V případném plebiscitu by podle ČTK odpovídali na tuto otázku: "Souhlasíte s tím, aby se Česká republika stala podle Smlouvy o přistoupení České republiky k Evropské unii členským státem Evropské unie?" Vysloví-li se většina účastníků proti, může je prezident se stejnou otázkou oslovit až o dva roky později. Prezidenti zemí visegrádské čtyřky se již dohodli, že se referenda v Česku, Polsku, Maďarsku a Slovensku budou konat postupně nejprve v Maďarsku, kde má vstup do EU nejvyšší podporu, a poté v zemích, kde unie není tak populární. Předtím, než budou Češi hlasovat, však diplomaty čeká překonání několika sporných bodů. První překážkou bude referendum, v němž Irové schválí či odmítnou Smlouvy z Nice. Jejich součástí je také rozhodnutí rozšířit Evropskou unii na východ. Opakované Irské "ne" by podle komisaře Evropské unie pro rozšíření Güntera Verheugena znamenalo vážné potíže. "Uvrhlo by hlavní program EU, tedy rozšíření, do období nejistoty a potenciální krize," řekl Verheugen. Další problémy se mohou vyskytnout po říjnovém summitu Evropské unie v Bruselu. Ten má mimo jiné vést k dosažení společného stanoviska patnáctky k některým sporům v rozhovorech o rozšíření EU. K problémům patří také pět zbývajících kapitol evropského práva, na nichž se Česko s unií musí před vstupem dohodnout.
</TEXT>
<HEADING>
Některé kapitoly jsou stále otevřené
</HEADING>
<TEXT>
Jednou z neuzavřených kapitol je doprava. V předstupních rozhovorech se bude Praha snažit odbourat přechodné období, které unie vnucuje českým dopravcům pro poskytování služeb v zemích patnáctky. Další spornou oblastí zůstává zemědělství. Zde chtějí vyjednavači ve prospěch českých zemědělců změnit kvóty, které Evropská unie navrhuje pro produkci jednotlivých komodit. Otázkou také zůstává, zda se pro zemědělce podaří získat stejné dotace, jaké pobírají jejich kolegové v EU. Neshody zatím panují také kolem rozpočtových pravidel. Evropská unie prozatím navrhuje taková pravidla, podle nichž by kandidátské země po vstupu do unie dostávaly méně peněz, než dnes dostávají prostřednictvím předvstupních fondů PHARE, ISPAD a Sapard.
Šest překážek na cestě Česka do Evropské unie
</TEXT>
<HEADING>
překážka č. 1
</HEADING>
<TEXT>
Irové musí 19. října v referendu schválit Smlouvy z Nice. Součástí smluv je také ujednání o rozšíření EU na východ.
následek
Proces rozšíření EU se dostane do krize. Nikdo si nedokáže představit, jak by se nesouhlas jedné členské země řešil.
</TEXT>
<HEADING>
překážka č. 2
</HEADING>
<TEXT>
Česko se musí domluvit v pěti neuzavřených kapitolách v přijímání evropského práva. Na podzim by přitom měla být dokončena jednání o nejproblematičtějších oblastech, jimiž je hospodářská soutěž, rozpočtová ustanovení, instituce a zemědělství. Prvním krokem by měl být summit v Bruselu (24. -25. října), po němž by měly být známy požadavky patnáctky.
</TEXT>
<HEADING>
následek
</HEADING>
<TEXT>
Proces rozšíření se při neuzavření kapitol zpomaluje. Dohoda nad zbývajícími kapitolami by se tak podle vyjednavačů mohla posunout až na březen. Další scénář není znám.
</TEXT>
<HEADING>
překážka č. 3
</HEADING>
<TEXT>
Všechny země patnáctky musí na prosincovém summitu v Kodani definitivně rozhodnout o přijetí deseti členských zemí. Tento akt je podmíněn překonáním dvou předešlých překážek. Vítězství Gerharda Schrödera v Německu by celý proces mohlo urychlit.
</TEXT>
<HEADING>
následek
</HEADING>
<TEXT>
V případě, že by summit neschválil rozšíření, je možné, že se celý proces protáhne o další dva až tři roky (2007 až 2008). Před EU totiž v následujících letech stojí úkoly, při jejich plnění nezvládne rozšíření.
</TEXT>
<HEADING>
překážka č. 4
</HEADING>
<TEXT>
Přistoupení k EU by v dubnu 2003 měli v referendu schválit občané Česka. Zatím však má vstup země do unie jen mírně nadpoloviční podporu veřejného mínění. Parlamentem ještě neprošel zákon, který by referendum zařadil do českého ústavního pořádku.
následek
Muselo by se vypsat nové referendum. To se však může konat nejdříve v roce 2005.
překážka č. 5
Rozhodnutí o rozšíření musí schválit všechny členské země.
následek
Neschválí-li přistoupení nováčků jediný stát patnáctky, celý proces krachuje, minimálně se zpomalí o roky.
po překonání těchto překážek se může Česká republika stát členem Evropské unie
</TEXT>
</DOC>
<DOC>
<DOCID>LN-20020926009</DOCID>
<DOCNO>LN-20020926009</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Bezpečnost a pořádek při summitu NATO má zajistit více než 12 tisíc policistů a maximálně 2400 vojáků. Cílem bezpečnostních opatření bude zabránit případným teroristickým akcím, ale i činnosti nepřátelských špionů. Opatření se zaměří i na akce odpůrců summitu. Na dobu jeho konání bylo dosud ohlášeno 40 veřejných shromáždění. Členy sněmovního branného výboru o tom informovali zástupci ministerstev vnitra a obrany. Při bezpečnostních opatřeních má být nasazeno 5500 pražských a stejný počet mimopražských policistů, 1000 policistů z ochranné služby a desítky jejich kolegů z útvarů policejního prezidia.
</TEXT>
</DOC>
<DOC>
<DOCID>LN-20020926010</DOCID>
<DOCNO>LN-20020926010</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
K odebrání potřebného tělesného orgánu a k zahájení transplantace napříště postačí zjištění "nenávratnosti klinických známek smrti mozku", řekla ministryně zdravotnictví Marie Součková. Nařízení, které včera přijal kabinet, bude do dvou dnů podepsáno a zveřejněno ve sbírce zákonů, dodala. Vláda tak vyřešila nedostatek nového zákona, který požadavkem pitvy případného dárce orgánu prakticky znemožňoval transplantace. Ve chvíli, kdy už bude orgán odebrán pro transplantaci, může pitva pokračovat. Kdyby se při ní zjistilo, že orgán není pro příjemce z nějakých důvodů vhodný, lékař vykonávající pitvu to neprodleně oznámí zdravotnickému zařízení, které provádí transplantaci, vysvětlila ministryně.
</TEXT>
</DOC>
<DOC>
<DOCID>LN-20020926011</DOCID>
<DOCNO>LN-20020926011</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Špatné zajištění vojenských muničních skladů zjistili vojáci ze speciální jednotky během zářijové utajené kontroly. Akci elitní jednotky, která měla zmapovat nedostatky v zabezpečení skladů pro případ vojenského napadení, nařídil ministr obrany Jaroslav Tvrdík. Uvedla to včera Česká televize. Ze skladů, které hlídají vojáci základní služby, zmizelo během léta asi 175 granátů. "Jednotka měla za úkol formou pozorování a fotografiemi zdokumentovat způsob střežení, na základě toho provedeme analýzu," řekl ČT náčelník generálního štábu Jiří Šedivý. Kontrola zjistila, že vojáci chodí na službu pozdě, hlídky objekty neprocházejí a psi, kteří mají objekty střežit, jsou uvázaní u plotu. Ostrahu muničních skladů by nově měli zajišťovat vojenští policisté.
</TEXT>
</DOC>
<DOC>
<DOCID>LN-20020926012</DOCID>
<DOCNO>LN-20020926012</DOCNO>
<DATE>09/26/02</DATE>
<TITLE>
Pozor, deníky tuto sobotu nevycházejí
</TITLE>
<TEXT>
Vážení čtenáři, kvůli státnímu svátku (Den české státnosti) Lidové noviny v sobotu 28. září nevyjdou. V zítřejším vydání najdete program televize na víkend a celý příští týden.
</TEXT>
<HEADING>
MAGAZÍN PÁTEK VÁM PŘINÁŠÍ:
</HEADING>
<TEXT>
* Český prezident v Americe - Co si o Václavu Havlovi myslí svět * Rozhovor s režisérem Petrem Zelenkou * Reportáž o vysokoškolačkách, které si přivydělávají jako společnice byznysmenů
* Český prezident v Americe - Co si o Václavu Havlovi myslí svět * Rozhovor s režisérem Petrem Zelenkou * Reportáž o vysokoškolačkách, které si přivydělávají jako společnice byznysmenů
</TEXT>
</DOC>
<DOC>
<DOCID>LN-20020926013</DOCID>
<DOCNO>LN-20020926013</DOCNO>
<DATE>09/26/02</DATE>
<GEOGRAPHY>VIMPERK</GEOGRAPHY>
<TEXT>
Rozmary počasí letos nekončí. Sotva skončily katastrofální povodně, zaznamenali meteorologové další dlouhodobý rekord. Na vrcholcích Šumavy totiž včera po vydatných sněhových srážkách zůstalo až jedenáct centimetrů čerstvého sněhu. Podobnou sněhovou nadílku na konci září nepamatují na Šumavě ani ti nejstarší pamětníci. "Od roku 1956, kdy jsme zahájili oficiální měření srážek, tady tolik sněhu ve srovnatelném období nikdy nenapadlo," řekl Roman Szpuk z meteorologické stanice na šumavském Churáňově. Jedenácticentimetrová sněhová vrstva, která od včerejška leží na některých výše položených místech Šumavy, podle něj více než dvojnásobně překonala dosavadní rekord z roku 1977. Tehdy na Šumavě v září napadlo pět centimetrů sněhu. Letošní září je neobvyklé v tom, že se sníh dokáže vzhledem k nízkým teplotám udržet na horách několik dní. Meteorologové přitom počítají s tím, že sněhová vrstva na některých vrcholcích Šumavy zůstane nejméně do pátku, navíc předpokládají ještě další sněhové srážky. "Bydlím na Šumavě celý život, ale něco podobného nepamatuji," řekla Eva Haklová z lyžařského areálu na Zadově, kde leží tři centimetry sněhu. Jedenáct centimetrů zůstává především na Churáňově a Filipově Huti. Zatímco vrcholky Šumavy pokrývá sníh, v šumavském podhůří stále, s občasnými přestávkami, prší. "Srážky v noci na středu ale nebyly tak vydatné. Pouze Blanice na jednom místě dosáhla prvního, tedy nejnižšího stupně povodňové aktivity," řekla Kateřina Štěrbová z Hydrometeorologického ústavu v Českých Budějovicích.
</TEXT>
</DOC>
<DOC>
<DOCID>LN-20020926014</DOCID>
<DOCNO>LN-20020926014</DOCNO>
<DATE>09/26/02</DATE>
<TITLE>
PRAHA - Expremiér a bývalý předseda ČSSD Miloš Zeman zřejmě touží být prezidentem. Podle neoficiálních zdrojů z Lidového domu, které včera citovala ČTK, se Zeman hodlá zúčastnit primárních prezidentských voleb ČSSD. To je znamením, že by se o prezidentský post chtěl ucházet již v prvních volbách. V minulosti přitom Zeman tvrdil, že na prezidentský úřad by kandidoval jenom v případě druhých, opakovaných voleb, které by nastaly, pokud by žádný jiný kandidát v prvních volbách neuspěl a on by o kandidaturu byl požádán. Pokud by se Zeman skutečně voleb zúčastnil, mohl by být jedním z favoritů. Není tajemstvím, že jeho návrat do politiky by ocenila především ta část ČSSD, která s jeho odchodem pozbyla vlivu. Dalšími kandidáty, s nimiž sociální demokraté počítají, budou bývalý ministr spravedlnosti Jaroslav Bureš, ombudsman Otakar Motejl, bývalý prezident Akademie věd ČR Rudolf Zahradník a předseda Ligy proti rakovině Zdeněk Dientstbier. V chystaných primárkách budou moci o nejvhodnějším prezidentském kandidátovi hlasovat členové ČSSD i široká veřejnost. Při této příležitosti chce sociální demokracie zjistit, zda a nakolik se budou lišit výsledky hlasování členů strany a ostatních občanů. Příslušníci ČSSD proto budou moci svůj názor vyjadřovat barevnými hlasovacími lístky, zatímco veřejnost bude mít k dispozici lístky bílé. Přesto vedení sociálních demokratů přiznává, že zatím není jasné, jak bude možné zamezit případům, aby jeden člověk hlasoval několikrát. Všechny oslovené osobnosti, které budou v primárních volbách kandidovat, musí dát do konce září písemný souhlas se svou nominací. Podle stranických materiálů k němu musí přiložit fotografii, životopis, časové možnosti a krédo, neboli souhrn svých názorů a postojů. Primárky skončí o půlnoci v pondělí 25. listopadu. Hlasy by měly být sečteny do 28. listopadu a výsledky budou podle organizátorů zveřejněny následující den na tiskové konferenci. V organizačním týmu, který bude za primární prezidentské volby odpovídat, jsou místopředsedové ČSSD Karel Kobes a Marie Součková, vedoucí organizační sekce Lidového domu Irena Čelakovská, poslanec Martin Starec a ředitel propagační agentury Demos Jan Korf.
</TITLE>
<TEXT>
Jména prezidentských kandidátů ČSSD
JAROSLAV BUREŠ bývalý ministr spravedlnosti
ZDENĚK DIENTSBIER předseda Ligy proti rakovině
OTAKAR MOTEJL ombudsman
RUDOLF ZAHRADNÍK bývalý prezident Akademie věd ČR
MILOŠ ZEMAN bývalý premiér a předseda České strany sociálně demokratické
</TEXT>
</DOC>
<DOC>
<DOCID>LN-20020926015</DOCID>
<DOCNO>LN-20020926015</DOCNO>
<DATE>09/26/02</DATE>
<TITLE>
Rozdíly ve výši penze mezi takzvanými starodůchodci a novodůchodci se od příštího roku opět sníží.
</TITLE>
<GEOGRAPHY>PRAHA</GEOGRAPHY>
<TEXT>
Starodůchodcům se od ledna důchod zvýší o 4 procenta, novodůchodcům jen o 3,8 procenta. Pojem staro - a novodůchodce se používá od ledna 1996. Tehdy vstoupil v platnost nový zákon o důchodovém pojištění, který přinesl výrazné změny ve způsobu výpočtu důchodu. Takzvaní starodůchodci, tedy ti, kteří šli do penze před rokem 1996, byli výrazně znevýhodněni. "Při schvalování zákona se počítalo s tím, že vzniklé rozdíly ve výších důchodů budou postupně odstraněny diferencovanými valorizacemi. S tím se ale začalo až v roce 1998," vysvětlila tisková mluvčí ministerstva práce a sociálních věcí Kateřina Prejdová. Lednová valorizace by měla být poslední, která tyto dvě kategorie odlišuje. V červnu letošního roku byl rozdíl mezi průměrnými důchody staro a novodůchodců 139 korun. Starodůchodcům se přitom vyplácelo v průměru 6776 korun, novodůchodcům pak 6915 korun měsíčně. Počet starodůchodců je zároveň o téměř milion vyšší než těch, kteří do penze šli po roce 1996. Celkový počet důchodců v tuzemsku překračuje dva a půl milionu lidí. Ve starobním důchodu je z toho téměř 1,9 milionu občanů. Výdaje na starobní důchody přijdou jen letos státní kasu na více než dvě stě miliard korun. I přes pravidelné valorizace se reálná hodnota důchodu stále ještě nesrovnala s dobou před listopadovým převratem. V současné době se pohybuje na úrovni 96,9 procent roku 1989. "Srovnávat statistiky z období před rokem 1990 a nyní je velmi komplikované. Úplně se totiž změnila metodika výpočtů. Podobným číslům proto příliš nevěřím," komentoval výpočty reálné hodnoty starobních důchodů analytik PPF Pavel Kohout. "Změnily se navíc preference penzistů. Lidé utrácejí za jiné zboží. Podobné hodnoty se proto porovnávají jen obtížně," řekl.
PRAHA - Starodůchodcům se od ledna důchod zvýší o 4 procenta, novodůchodcům jen o 3,8 procenta. Pojem staro - a novodůchodce se používá od ledna 1996. Tehdy vstoupil v platnost nový zákon o důchodovém pojištění, který přinesl výrazné změny ve způsobu výpočtu důchodu. Takzvaní starodůchodci, tedy ti, kteří šli do penze před rokem 1996, byli výrazně znevýhodněni. "Při schvalování zákona se počítalo s tím, že vzniklé rozdíly ve výších důchodů budou postupně odstraněny diferencovanými valorizacemi. S tím se ale začalo až v roce 1998," vysvětlila tisková mluvčí ministerstva práce a sociálních věcí Kateřina Prejdová. Lednová valorizace by měla být poslední, která tyto dvě kategorie odlišuje. V červnu letošního roku byl rozdíl mezi průměrnými důchody staro a novodůchodců 139 korun. Starodůchodcům se přitom vyplácelo v průměru 6776 korun, novodůchodcům pak 6915 korun měsíčně. Počet starodůchodců je zároveň o téměř milion vyšší než těch, kteří do penze šli po roce 1996. Celkový počet důchodců v tuzemsku překračuje dva a půl milionu lidí. Ve starobním důchodu je z toho téměř 1,9 milionu občanů. Výdaje na starobní důchody přijdou jen letos státní kasu na více než dvě stě miliard korun. I přes pravidelné valorizace se reálná hodnota důchodu stále ještě nesrovnala s dobou před listopadovým převratem. V současné době se pohybuje na úrovni 96,9 procent roku 1989. "Srovnávat statistiky z období před rokem 1990 a nyní je velmi komplikované. Úplně se totiž změnila metodika výpočtů. Podobným číslům proto příliš nevěřím," komentoval výpočty reálné hodnoty starobních důchodů analytik PPF Pavel Kohout. "Změnily se navíc preference penzistů. Lidé utrácejí za jiné zboží. Podobné hodnoty se proto porovnávají jen obtížně," řekl.
</TEXT>
</DOC>
<DOC>
<DOCID>LN-20020926016</DOCID>
<DOCNO>LN-20020926016</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Česká republika nezadržitelně stárne. Podle OSN bude v roce 2050 jednou z "nejstarších" zemí světa. Čtyři lidé z deseti budou v té době podle demografů starší než 60 let. Český statistický úřad předpovídá, že za 20 let bude v zemi žít o 60 procent více občanů, kteří již oslavili 65. narozeniny. K rychlému stárnutí populace přispěl fakt, že od počátku 90. let se každý rok rodí méně a méně dětí. Zlepšuje se zdravotní péče a se změnou společenských poměrů v roce 1989 se změnil k lepšímu i životní styl. Obyvatelstvo v Česku stárne rychleji než kdekoli v Evropě. V současnosti se české ženy dožívají průměrného věku 78 let, muži 72 let. Průměrný věk obyvatelstva žijícího v roce 1993 byl 36,8 roku, v roce 2000 již 38,8 roku, to znamená, že za sedm let se průměrný věk zvýšil o dva roky. Při dodržení stejného tempa stárnutí populace by v roce 2015 měl průměrný Čech 54 let.
</TEXT>
</DOC>
<DOC>
<DOCID>LN-20020926017</DOCID>
<DOCNO>LN-20020926017</DOCNO>
<DATE>09/26/02</DATE>
<TITLE>
PRAHA - Zloději se nezastaví ani před okrádáním lidí postižených povodněmi. Tuto smutnou zkušenost získali ve Štěchovicích v okrese Praha-západ, když v polovině září z obecního trezoru neznámý pachatel odnesl 102 tisíce korun, které dárci poslali na odstranění povodněmi napáchaných škod. "Zatím provádíme výslechy, ale k žádnému posunu nedošlo. Pachatel je stále neznámý," přiznal mluvčí středočeské policie Pavel Truxa. "Zloděj peníze ukradl před víkendem. V pondělí jsme je měli vézt do banky do Davle, v naší obci totiž nemá žádná banka pobočku," líčila starostka Štěchovic Miloslava Vlková. Podle starostky musel zloděj prostředí obecního úřadu dobře znát, protože při krádeži nevypáčil ani neporušil jediný zámek. To, že se lupič v budově vyznal, nepřímo potvrzuje i policie. "Pachatel si odemkl obecní úřad, do kterého vnikl a zde nalezenými klíči se dostal do trezoru," popisoval Pavel Truxa. V okruhu lidí, které policisté prověřují, jsou zejména pracovníci telekomunikačních a spedičních společností, kteří se na štěchovické radnici pohybovali. Starostka označuje krádež za hyenismus. "Okrást někoho, kdo je na tom hodně špatně, je opravdu nehorázné. To je jako trhat mrtvému zlaté zuby," zlobila se.
</TITLE>
<HEADING>
Za peníze měla být opravena školka
</HEADING>
<TEXT>
Případ je smutnější ještě o to, že ukradené peníze byly určeny na opravu zdejší mateřské školky. "Do školy a školky, které voda zaplavila, se děti hned tak nevrátí, takže je musíme vozit do okolních obcí," stěžovala si. Štěchovice patřily mezi místa, která velká voda zasáhla zvlášť zle. Záplavy zničily část silnice a narušily statiku třinácti domů, které později musely být zbořeny. Proud finanční pomoci však neustává. Například v úterý se místní školka spolu s jednou českobudějovickou mohly podělit o zisk z benefičního koncertu Nad vodou, pořádaného v Chrudimi. Minulou sobotu byl na konto postižené obce odeslán výtěžek turnaje v mariáši, který se konal v Dobříši.
Případ je smutnější ještě o to, že ukradené peníze byly určeny na opravu zdejší mateřské školky. "Do školy a školky, které voda zaplavila, se děti hned tak nevrátí, takže je musíme vozit do okolních obcí," stěžovala si. Štěchovice patřily mezi místa, která velká voda zasáhla zvlášť zle. Záplavy zničily část silnice a narušily statiku třinácti domů, které později musely být zbořeny. Proud finanční pomoci však neustává. Například v úterý se místní školka spolu s jednou českobudějovickou mohly podělit o zisk z benefičního koncertu Nad vodou, pořádaného v Chrudimi. Minulou sobotu byl na konto postižené obce odeslán výtěžek turnaje v mariáši, který se konal v Dobříši.
</TEXT>
</DOC>
<DOC>
<DOCID>LN-20020926018</DOCID>
<DOCNO>LN-20020926018</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Pouštěním draků a opékáním brambor v popelu začne tradiční Slavnost padajícího listí, která se uskuteční v sobotu 5. října v Prokopském údolí v Praze 5. Akci, na níž se děti budou moci symbolicky rozloučit s létem a zároveň přivítat podzim, pořádá již podeváté sdružení pro ekologickou výchovu Tereza. Informoval o tom jeho mluvčí Patrik Kubas. Kromě tradiční soutěže v pouštění draků bude pro malé i velké zájemce připravena naučná stezka, která jim přiblíží podzimní dění v přírodě. Zároveň se mohou dozvědět, jak nejsnadněji vyrobit ptačí krmítko a naučí se i poznávat druhy stromů. Chybět nebude ani soutěž v třídění lesních plodů a poznávání jedlých hub.
</TEXT>
</DOC>
<DOC>
<DOCID>LN-20020926019</DOCID>
<DOCNO>LN-20020926019</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
V Praze 8 je od dnešního dne opět volně průjezdná Sokolovská ulice, a to od křižovatky Švábky až po křižovatku u hotelu Ibis. Tam mohou vozidla najet na Rohanské nábřeží a dále pokračovat na magistrálu v Praze 7, nebo projet Těšnovským tunelem. Asistentka starosty Prahy 8 Jana Felcmanová včera upřesnila, že o tom rozhodl krizový štáb. Ostatní části Karlína zůstanou nadále neprůjezdnou oblastí s možností vjezdu jen na povolenky typu A.
</TEXT>
</DOC>
<DOC>
<DOCID>LN-20020926020</DOCID>
<DOCNO>LN-20020926020</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Pražský magistrát si zatím asi ponechá pracovníky, které přijal na dobu určitou v souvislosti s novým zákonem o odpadech, řekl tiskový mluvčí magistrátu Martin Kupka. Přes 50 nových úředníků bylo třeba na to, aby zajistili nový způsob platby za komunální odpadky, platby za osobu. Praha se ale od ledna vrací k původní platbě za popelnici. "Tito zaměstnanci jsou nyní zapojeni do všech záležitostí, které souvisejí s hlášením povodňových škod. Ta práce se zdržela, takže nevím, jestli bude možné ukončit pracovní smlouvu tak, jak byla uzavřena k poslednímu dni tohoto roku," uvedl mluvčí. Zdůraznil, že úředníci jsou stále využiti na 100 procent. V době povodní byli nasazeni do krizových štábů a nyní jsou plně využiti na pracovišti, které shromažďuje a zpracovává soupisy povodňových škod, řekl Kupka.
</TEXT>
</DOC>
<DOC>
<DOCID>LN-20020926021</DOCID>
<DOCNO>LN-20020926021</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Přestože se včera otevřely Jiráskův a Libeňský most, které měly odlehčit pražské dopravě, hned ráno vznikl problém na Jiráskově mostě. Navazující Resslova ulice zůstává totiž nadále uzavřena. Z toho důvodu se na mostě tvořily dlouhé kolony vozidel jedoucích z Prahy 5 do Prahy 2. Vozidla tak po přejetí mostu musela odbočit pouze vpravo k Palackého náměstí. Resslova a Ječná zůstávají pro osobní dopravu uzavřené, a to proto, aby automobily neblokovaly tramvaje. Řidiči tedy mohou z Jiráskova mostu pouze odbočit doprava na Rašínovo a část Podolského nábřeží. Průjezdné jsou i Vnislavova ulice mezi Rašínovým nábřežím a Libušinou ulicí, Libušina ulice a jednosměrně i Svobodova ulice od Rašínova nábřeží k Vyšehradské. Nadále bude ale tento úsek uzavřen ve směru od Nuslí. Možný není ani výjezd z Myslíkovy ulice na Masarykovo nábřeží na křižovatce u Mánesa. Špatná situace panovala i na magistrále ve směru od dálnice D1, kolona vozidel se vlekla až do Holešovic. Plná byla rovněž oblast Letné, na Jižní spojce směr Barrandov se podle dopravní agentury DITA tvořila kolona od sjezdu na Krč. Silný provoz byl také na tahu V Holešovičkách - most Barikádníků Argentinská ve směru do centra. Na neúnosnou situaci v pražské dopravě reagovali včera dva mladíci, kteří u magistrály v horní části Václavského náměstí rozvinuli transparent s nápisem "Potřebuje jeden zadek čtyři kola?" "Je to apel na svědomí lidí, kteří ze stereotypu ráno sednou za volant a jedou nějaké tři čtyři kilometry do práce," vysvětlil jeden z aktérů.
</TEXT>
</DOC>
<DOC>
<DOCID>LN-20020926022</DOCID>
<DOCNO>LN-20020926022</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Pražští kriminalisté pátrají po neznámé podvodnici, která chtěla na falešné doklady čerpat statisícové částky z cizího bankovního účtu. Policistům se podařilo získat její fotografii, jméno podezřelé ženy ale zatím neznají. Podle policie se žena pokusila 18. července v bance v Jugoslávské ulici v Praze 2 převést z jednoho účtu na jiný účet 460 tisíc korun. "V tomto případě se pachatelce nepodařilo transakci provést, nesouhlasil totiž podpis žadatele s podpisovým vzorem," uvedla mluvčí policie Iva Knolová. O pět dnů později se jí to už podařilo. Ve finančním ústavu v na Václavském náměstí v Praze 1 vybrala z téhož účtu 237 tisíc korun. Předložila při tom padělaný občanský průkaz a průkazní lístek na jméno právoplatné majitelky účtu. Následujícího dne se na stejném místě se pokusila z účtu stejné majitelky vybrat dalších 290 tisíc korun. Opět předložila falešné doklady. Tentokrát to ale zaměstnanci zjistili a podvodnice z banky utekla.
</TEXT>
</DOC>
<DOC>
<DOCID>LN-20020926023</DOCID>
<DOCNO>LN-20020926023</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Vltava v Praze se po povodni vrátila téměř k normálnímu stavu, vodohospodáři ale stále musejí udržovat zvýšený průtok. Musí se totiž ředit odpad, který do řeky přichází z pražských domácností. Protože povodeň vyřadila z provozu čističky odpadních vod, přímo do Vltavy i v hlavním městě tečou všechny splašky. Vltavou včera protékalo přibližně 185 metrů krychlových za vteřinu, roční průměr je 150 metrů krychlových. Hladina Vltavy může o přibližně pět centimetrů kolísat a lidé si mohou všimnout například částečně zatopených náplavek. Dispečer Povodí Vltavy Jiří Habermann včera řekl, že vodohospodáři zvýšený průtok vody Prahou udržují na základě požadavku z magistrátu. Ústřední pražská čistírna na Císařském ostrově by měla být v provozu přibližně v polovině října.
</TEXT>
</DOC>
<DOC>
<DOCID>LN-20020926024</DOCID>
<DOCNO>LN-20020926024</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Stavební úřad Městské části Praha - Zbraslav vypracoval již zhruba dvacet demoličních výměrů na domy postižené povodněmi. "Všechno jsou to malé rodinné domky, zatím jich dělníci strhli sedm," řekl starosta městské části František Kadleček. V těchto dnech se bourá další dům v Lahovicích. "Po nových prohlídkách statiků počítáme s dalšími výměry. Obavy máme zejména z jara, přes zimu totiž dostanou postižené budovy zabrat," konstatoval starosta s tím, že stav domů na Zbraslavi neustále sledují čtyři statici. Domy s demoličními výměry se podle Kadlečka nacházejí v oblastech Zbraslav, Závist, Lahovice a Lahovičky. Vlastníkům těchto domků se radnice snaží nabídnout přechodné bydlení. "Nabídky dostáváme buď od sousedních městských částí, nebo přímo z pražského magistrátu," podotkl starosta. Zbraslav prý totiž měla k dispozici pouze dva volné obecní byty, které již přidělila.
</TEXT>
</DOC>
<DOC>
<DOCID>LN-20020926025</DOCID>
<DOCNO>LN-20020926025</DOCNO>
<DATE>09/26/02</DATE>
<TITLE>
Ve druhé Troubky by se mohla proměnit pražská čtvrť Karlín. Dosud zde po povodních spadly čtyři domy, odborníci ale soudí, že po silných mrazech by jich mohlo být mnohem víc.
</TITLE>
<GEOGRAPHY>PRAHA</GEOGRAPHY>
<TEXT>
Kolik domů v srpnovými povodněmi postiženém pražském Karlíně bude muset být doopravdy strženo? Přesný počet neznají experti na statiku ani představitelé zdejší radnice. Všichni jen doufají, že zima bude mírná a že se tato čtvrť na jaře nepromění ve druhé Troubky. Vrásky na čele místním obyvatelům dělá především fakt, že se rozsah poškození budov stále nedá přesně stanovit. Často se totiž stav domů postupně zhoršuje s tím, jak objekty vysychají. Škody také mohou napáchat i první mrazy. "To je přesně případ obou domů v Thámově ulici. Ty byly označeny písmenem B, ale ze dne na den se jejich stav při vysychání výrazně zhoršil. Ještě v neděli byl stabilní, v pondělí už ne. Možná se pohyb zastaví a statik obyvatele pustí zpět," řekl místostarosta Prahy 8 Jan Lukavský. A právě nejistota, kolik budov bude nakonec nutné zbořit, Karlín trápí nejvíce. Podle místostarosty Lukavského všechny domy ve čtvrti hlídá osmdesát statiků. Ti se věnují především náhlým změnám ve statice a prasklinám. "V tuto chvíli nevíme, kolik jich bude zbouráno. Třeba dvě stě jako v Troubkách. Nevíme, co se s nimi stane v zimě," upozornil Lukavský. Toto riziko přímo hrozí čtyřiceti domům z celkových více než tisíce. "Nejhorší je ta nejistota. Nyní se nedá říci, že dům, který je nyní v áčku, tedy mírně poškozen, zimu skutečně přežije," dodal Lukavský. Demoliční výměr je v současnosti vydán na tři domy. Zbourají se budovy v Křižíkově ulici č. 34 a 36 a jeden v Sokolovské. Kolik bude následovat, nikdo neví. "Víme, že čtyřicet domů v Karlíně je ve špatném stavu, a teprve další vývoj ukáže, zda budou opraveny nebo zdemolovány. Přijde zima, a z Karlína se může stěhovat třeba dvacet tisíc lidí," sdělil místostarosta Lukavský. Podle experta na statiku Zdeňka Mikuly je pravděpodobné, že počet domů, jež bude nutné strhnout, ještě vzroste. "Statika některých zejména starších budov není v dobrém stavu. Navíc v Karlíně, který byl kdysi korytem Vltavy, je velmi nekvalitní podloží. A to může ještě sehrát důležitou roli. Stejně jako mrazy," tvrdí Mikula. Po povodni se v Karlíně doposud zřítily kvůli podmáčení tři domy - dva v Sokolovské a jeden v Křižíkově ulici. Další dům v Křižíkově č. 63 dělníci kvůli porušené statice strhli v září.
PRAHA - Kolik domů v srpnovými povodněmi postiženém pražském Karlíně bude muset být doopravdy strženo? Přesný počet neznají experti na statiku ani představitelé zdejší radnice. Všichni jen doufají, že zima bude mírná a že se tato čtvrť na jaře nepromění ve druhé Troubky. Vrásky na čele místním obyvatelům dělá především fakt, že se rozsah poškození budov stále nedá přesně stanovit. Často se totiž stav domů postupně zhoršuje s tím, jak objekty vysychají. Škody také mohou napáchat i první mrazy. "To je přesně případ obou domů v Thámově ulici. Ty byly označeny písmenem B, ale ze dne na den se jejich stav při vysychání výrazně zhoršil. Ještě v neděli byl stabilní, v pondělí už ne. Možná se pohyb zastaví a statik obyvatele pustí zpět," řekl místostarosta Prahy 8 Jan Lukavský. A právě nejistota, kolik budov bude nakonec nutné zbořit, Karlín trápí nejvíce. Podle místostarosty Lukavského všechny domy ve čtvrti hlídá osmdesát statiků. Ti se věnují především náhlým změnám ve statice a prasklinám. "V tuto chvíli nevíme, kolik jich bude zbouráno. Třeba dvě stě jako v Troubkách. Nevíme, co se s nimi stane v zimě," upozornil Lukavský. Toto riziko přímo hrozí čtyřiceti domům z celkových více než tisíce. "Nejhorší je ta nejistota. Nyní se nedá říci, že dům, který je nyní v áčku, tedy mírně poškozen, zimu skutečně přežije," dodal Lukavský. Demoliční výměr je v současnosti vydán na tři domy. Zbourají se budovy v Křižíkově ulici č. 34 a 36 a jeden v Sokolovské. Kolik bude následovat, nikdo neví. "Víme, že čtyřicet domů v Karlíně je ve špatném stavu, a teprve další vývoj ukáže, zda budou opraveny nebo zdemolovány. Přijde zima, a z Karlína se může stěhovat třeba dvacet tisíc lidí," sdělil místostarosta Lukavský. Podle experta na statiku Zdeňka Mikuly je pravděpodobné, že počet domů, jež bude nutné strhnout, ještě vzroste. "Statika některých zejména starších budov není v dobrém stavu. Navíc v Karlíně, který byl kdysi korytem Vltavy, je velmi nekvalitní podloží. A to může ještě sehrát důležitou roli. Stejně jako mrazy," tvrdí Mikula. Po povodni se v Karlíně doposud zřítily kvůli podmáčení tři domy - dva v Sokolovské a jeden v Křižíkově ulici. Další dům v Křižíkově č. 63 dělníci kvůli porušené statice strhli v září.
</TEXT>
</DOC>
<DOC>
<DOCID>LN-20020926026</DOCID>
<DOCNO>LN-20020926026</DOCNO>
<DATE>09/26/02</DATE>
<TITLE>
Německý podnikatel tvrdí: Začleňovat postižené do společnosti vyjde stát levněji než je držet v ústavech
</TITLE>
<TEXT>
Komplexní péči lidem, kteří se po úrazu páteře ocitli na invalidním vozíku, by mělo nabídnout nové rehabilitační centrum. S plánem na výstavbu zařízení evropských parametrů poblíž Mladé Boleslavi přišel německý podnikatel Milan Kadlec.
PRAHA - Unikátní zdravotně-sociální zařízení s 380 lůžky pro osoby s postižením páteře hodlá v Luštěnicích u Mladé Boleslavi vybudovat německý podnikatel českého původu Milan Kadlec. Sám upoutaný na invalidní vozík chce podobně postiženým českým i zahraničním občanům nabídnout komplexní péči v evropském stylu. Na 15 hektarech by měla vzniknout kombinace špičkové kliniky, rehabilitačního centra a resocializačního ústavu. Člověku postiženému úrazem či jiným onemocněním páteře by se tu mělo dostat nejen zdravotní péče, ale i sociální pomoci včetně rekvalifikace na vhodnou práci a jejího nalezení. "Máme už připravený pozemek, investory i zájem krajského úřadu a jednáme s ministerstvem zdravotnictví. Realizace zatím vázne na vyjádření Všeobecné zdravotní pojišťovny (VZP) a dalších zdravotních pojišťoven. Bez příslibu smlouvy s nimi investoři do projektu nepůjdou," konstatoval Kadlec. Mluvčí ministerstva zdravotnictví Mario Böhme uvedl, že ke kontaktu ministryně Marie Součkové s Milanem Kadlecem už došlo, ale zatím je celá věc jen ve fázi "oťukávání". Mluvčí VZP Kateřina Zamastilová o žádné oficiální žádosti německého podnikatele neví. "Podle mých informací zatím k žádnému jednání nedošlo," řekla. Podle Kadlece zaujalo ministerstvo k projektu zatím velmi rezervovaný postoj. "Zdá se jim to příliš velké a příliš náročné. Ale my nechceme dělat něco malého, co by nebylo na špici," prohlásil.
</TEXT>
<HEADING>
Vrátíme je do života
</HEADING>
<TEXT>
Hlavní důraz chce klást na rehabilitaci a začlenění postižených lidí do společnosti. Brány luštěnického rehabilitačního centra by podle představ autora projektu měli opouštět lidé, kteří budou s pomocí osobního asistenta zcela soběstační a připraveni pro nový život. "Při úrazu páteře je třeba s rehabilitací začít co nejdříve. Každá zameškaná hodina znamená pro postiženého dva měsíce života," připomněl Kadlec. "Z naší nemocnice mají vycházet lidé, kteří budou mít velkou šanci se o sebe sami postarat." Podobná zařízení už v západní Evropě fungují a jsou pro hendikepované lidi přínosem. "Stát to vyjde mnohem levněji, než kdyby je měl do konce života držet v ústavech a platit jim dávky," prohlásil Kadlec. Kadlecova obecně prospěšná společnost už v Česku provozuje poskytování zdravotních a sociálních služeb pro vozíčkáře i staré občany. Specializuje se na pacienty s plicní ventilací. Podle zjištění LN má mezi zdravotně postiženými velmi dobré renomé, i když je finančně náročnější než někteří jiní provozovatelé. Stejné služby nabízí Kadlec klientům v několika německých městech.
Hlavní důraz chce klást na rehabilitaci a začlenění postižených lidí do společnosti. Brány luštěnického rehabilitačního centra by podle představ autora projektu měli opouštět lidé, kteří budou s pomocí osobního asistenta zcela soběstační a připraveni pro nový život. "Při úrazu páteře je třeba s rehabilitací začít co nejdříve. Každá zameškaná hodina znamená pro postiženého dva měsíce života," připomněl Kadlec. "Z naší nemocnice mají vycházet lidé, kteří budou mít velkou šanci se o sebe sami postarat." Podobná zařízení už v západní Evropě fungují a jsou pro hendikepované lidi přínosem. "Stát to vyjde mnohem levněji, než kdyby je měl do konce života držet v ústavech a platit jim dávky," prohlásil Kadlec. Kadlecova obecně prospěšná společnost už v Česku provozuje poskytování zdravotních a sociálních služeb pro vozíčkáře i staré občany. Specializuje se na pacienty s plicní ventilací. Podle zjištění LN má mezi zdravotně postiženými velmi dobré renomé, i když je finančně náročnější než někteří jiní provozovatelé. Stejné služby nabízí Kadlec klientům v několika německých městech.
</TEXT>
</DOC>
<DOC>
<DOCID>LN-20020926027</DOCID>
<DOCNO>LN-20020926027</DOCNO>
<DATE>09/26/02</DATE>
<TITLE>
PRAHA - Sedm organizátorů loterie Bingo, která v polovině 90. let probíhala na TV Nova, jsou podvodníci, kteří se obohatili o 27 milionů korun a patří jim přísnější tresty, než jaké v téže věci dostali před časem za neoprávněné podnikání a zneužití záznamu na nosiči informací. Takový je včerejší verdikt pražského městského soudu, který se případem začal opětovně zabývat poté, co mu jej pražský vrchní soud vrátil na stůl. Když soudce Pavel Benda včera jednání všech obžalovaných přehodnotil na podvod, mohl zpřísnit i tresty. Zatímco v minulém rozsudku byl nejostřejší verdikt pětiletý a v jednom případě dokonce zazněla jen podmínka, nyní se tresty pohybují od pěti do sedmi let. "Jedná se o vysoce nebezpečnou trestnou činnost, neboť vytváří dojem, že v této společnosti už nelze ničemu věřit," vysvětlil Benda své rozhodnutí. Nejpřísněji potrestal Pavla Fantyše, jehož označil za hlavu skupiny. Jeho pomocník Roman Hejda dostal šest let. "Zcela nepochybně bylo prokázáno, že to byl obžalovaný Fantyš, který provedl zásah do softwaru a program, místo aby generoval losovaná čísla náhodně, vybíral po úpravě čísla konkrétních losů," uvedl Benda. Zbylých pět obžalovaných poslal do vězení na pět, popř. pět a půl roku, neboť "i oni o tom věděli". Někteří pomáhali sehnat falešné soutěžící, kterým před televizní kamerou dali do ruky vítězné tikety.
</TITLE>
<HEADING>
Právník zná úkryt svého klienta
</HEADING>
<TEXT>
Všichni se na místě odvolali k soudu vyšší instance. Prostřednictvím svého obhájce tak učinil i Fantyš, o němž nikdo neví, kde se ukrývá a u soudu ho zastupuje advokát Josef Lžičař. Ten se včerejšímu překvalifikování podivil, neboť podle něj "není objasněna otázka, kdo je vlastně poškozen, přičemž trestní zákon u podvodu hovoří o tom, že má být způsobena škoda na cizím majetku". Právník tak poukázal na fakt, že obžalovaní se sice nezákonným trikem obohatili, ale není jasné, zda na úkor investora sázkové hry, či na úkor lidí, kteří se jí zúčastnili. Lžičař také připustil, že zřejmě ví, kde se jeho klient ukrývá, nicméně jako jeho právní zástupce je vázán mlčenlivostí. "Myslím, že mohu vědět, kde je, neboť mi poslal své vyjádření," řekl s úsměvem a dodal, že mu přišlo "z velmi vzdálené země". Podobně jako Fantyš byl během procesu nezvěstný i Hejda, jehož však před rokem zadrželi v Bratislavě slovenští policisté.
Všichni se na místě odvolali k soudu vyšší instance. Prostřednictvím svého obhájce tak učinil i Fantyš, o němž nikdo neví, kde se ukrývá a u soudu ho zastupuje advokát Josef Lžičař. Ten se včerejšímu překvalifikování podivil, neboť podle něj "není objasněna otázka, kdo je vlastně poškozen, přičemž trestní zákon u podvodu hovoří o tom, že má být způsobena škoda na cizím majetku". Právník tak poukázal na fakt, že obžalovaní se sice nezákonným trikem obohatili, ale není jasné, zda na úkor investora sázkové hry, či na úkor lidí, kteří se jí zúčastnili. Lžičař také připustil, že zřejmě ví, kde se jeho klient ukrývá, nicméně jako jeho právní zástupce je vázán mlčenlivostí. "Myslím, že mohu vědět, kde je, neboť mi poslal své vyjádření," řekl s úsměvem a dodal, že mu přišlo "z velmi vzdálené země". Podobně jako Fantyš byl během procesu nezvěstný i Hejda, jehož však před rokem zadrželi v Bratislavě slovenští policisté.
</TEXT>
</DOC>
<DOC>
<DOCID>LN-20020926028</DOCID>
<DOCNO>LN-20020926028</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Na 13 let do vězení půjde vrah svých dvou sousedů. Vrchní soud v Praze včera zamítl odvolání šedesátiletého Karla Porcala a stvrdil rozsudek K rajského soudu v Ústí nad Labem. Dvojnásobnou vraždou vyvrcholil sousedský spor o hranici pozemků. Porcal loni v listopadu zastřelil nelegálně drženou pistolí osmdesátiletou Marii Hujerovou a jejího čtyřiapadesátiletého syna Miloslava Hujera. Vraždě o rok mladšího manžela Hujerové zabránilo jenom to, že Porcalovi došly náboje. Porcalův obhájce soudu navrhl, aby zvážil, zda nešlo o nutnou sebeobranu. Připomněl, že jeho klient byl do svých 60 let bezúhonný, jednal v afektu a k činu se doznal. Státní zástupkyně naopak konstatovala, že v napadeném rozsudku byly všechny polehčující okolnosti zváženy. Trestní senát jí dal za pravdu. Tragédie, která se odehrála v obci Zásada-Zbytky na Jablonecku, byla vyvrcholením sousedských sporů o pozemek. V den činu Porcal zjistil, že Hujerovi vysadili na jeho zahradě živý plot. Rostliny vytrhal. Následnou hádku ukončil tím, že šel do domu, vzal pistoli, nabil ji a venku začal po sousedech střílet.
</TEXT>
</DOC>
<DOC>
<DOCID>LN-20020926029</DOCID>
<DOCNO>LN-20020926029</DOCNO>
<DATE>09/26/02</DATE>
<TITLE>
Ceny akcií na Wall Street jsou níže než po teroristických útocích v USA v září loňského roku
</TITLE>
<TEXT>
Pesimismus vládne americkým kapitálovým trhům. Na obrat k lepšímu se stále čeká.
PRAHA - Ceny amerických akcií se v úterý vrátily do minulého století. Akcie na největší světové burze v New Yorku jsou nejlevnější za poslední čtyři roky a mimoburzovní trh Nasdaq je na tom ještě hůře. Propadl se na své šestileté minimum. Tak nízko nebyly ceny ani po teroristických útocích v USA v září loňského roku. V úterý zažili smutný den především investoři do akcií z tradičních odvětví, které se obchodují na newyorské burze. Během obchodování ztratily akcie 2,4 procenta ze své hodnoty a hlavní index DJIA se propadl na 7683,13 bodu. Naopak trh Nasdaq klesl jen nepatrně.
</TEXT>
<HEADING>
Centrální banka nepomohla
</HEADING>
<TEXT>
Trhům v úterý nepomohla ani americká centrální banka Fed, která nechala svou základní úrokovou sazbu beze změny na 1,75 procenta, což je nejnižší úroveň za posledních čtyřicet let. Zároveň však Fed varoval před možností dalšího poklesu ekonomiky. "Fed trvá na svém dlouhodobém výhledu," uvedl pro internetový CNN/Money analytik dluhopisů Miller Tabak ze společnosti Tony Crescenzi. "Někdo považuje tento výhled za příliš optimistický," dodal. Dva členové měnového výboru byli ovšem pro snížení sazeb. "V rámci Fedu se rozhořela živá diskuse nad dalším směřováním ekonomiky a možnostmi měnové politiky," říká analytik Josef Kvarda z Atlantik FT. Vývoj na burze tak byl tažen podle Romana Skalického z makléřské firmy Cyrrus především firemními zprávami. Do velkých ztrát se podle něj dostali zejména zpracovatelé dřeva a papíru a chemické firmy, což jsou společnosti, jejichž zisky závisejí na vývoji celé ekonomiky. Trhy zároveň ovlivňují obavy z válečného konfliktu v Perském zálivu. "Žádné dobré zprávy tady teď nejsou," prohlásil šéf obchodování ve společnosti RBC Dain Rauscher Philip Dow. Přes obrovský propad mohou navíc podle části odborníků americké trhy dále klesat.
</TEXT>
<HEADING>
Evropa šla nahoru
</HEADING>
<TEXT>
Vývoj v USA okopírovala tokijská burza, kde se nedařilo velkým gigantům. Ztrácely zejména akcie vývozců, kteří jsou závislí na síle americké ekonomiky. Opačným směrem oproti Americe se ale vydaly evropské burzy. Přestože ráno šly prudce dolů, v průběhu dne se jejich propad obrátil v mohutný růst. Nahoru je vytáhly výsledky indexu Ifo, který měří podnikatelskou náladu v Německu. Němečtí manažeři zůstávají podle výsledků průzkumu pesimisty, když index Ifo klesl ze srpnových 88,8 na 88,2 bodu. Pokles byl ale v rámci očekávání, což investoři přijali s ulehčením. Následně vyskočily ceny akcií evropských bank, pojišťoven i technologií. Konkrétně akcie bank ABN Amro a Fortis rostly během dne o 6,1 a 7,4 procenta. Dařilo se i farmaceutickému gigantu AstraZeneca a holandskému výrobci čipů ASML. Na vlně optimismu se svezla i pražská burza, která získala více než 1,8 procenta. Nejvíce se mohli radovat majitelé akcií Unipetrolu, které vzrostly o více než pět procenta.
Vývoj v USA okopírovala tokijská burza, kde se nedařilo velkým gigantům. Ztrácely zejména akcie vývozců, kteří jsou závislí na síle americké ekonomiky. Opačným směrem oproti Americe se ale vydaly evropské burzy. Přestože ráno šly prudce dolů, v průběhu dne se jejich propad obrátil v mohutný růst. Nahoru je vytáhly výsledky indexu Ifo, který měří podnikatelskou náladu v Německu. Němečtí manažeři zůstávají podle výsledků průzkumu pesimisty, když index Ifo klesl ze srpnových 88,8 na 88,2 bodu. Pokles byl ale v rámci očekávání, což investoři přijali s ulehčením. Následně vyskočily ceny akcií evropských bank, pojišťoven i technologií. Konkrétně akcie bank ABN Amro a Fortis rostly během dne o 6,1 a 7,4 procenta. Dařilo se i farmaceutickému gigantu AstraZeneca a holandskému výrobci čipů ASML. Na vlně optimismu se svezla i pražská burza, která získala více než 1,8 procenta. Nejvíce se mohli radovat majitelé akcií Unipetrolu, které vzrostly o více než pět procenta.
</TEXT>
</DOC>
<DOC>
<DOCID>LN-20020926030</DOCID>
<DOCNO>LN-20020926030</DOCNO>
<DATE>09/26/02</DATE>
<TITLE>
PRAHA - Zatímco akciové trhy padají, na maxima se dostávají ceny komodit. Investoři se nyní zaměřují na drahé kovy, ropu a kakao. "Kakao je nyní na silném vzestupném trendu, čemuž napomáhají polické nepokoje v Pobřeží Slonoviny," říká analytik Jiří Šťastný ze společnosti Colosseum. Zmíněné africké zemi, která se podílí na světové produkci kakaa zhruba 50 procenty, hrozí občanská válka. Cena kakaa včera vzrostla o 38 dolarů na tunu. Kontrakt s dodáním v prosinci se prodával za 2158 dolarů za tunu.
</TITLE>
<HEADING>
Zlato je jistota
</HEADING>
<TEXT>
Nahoru jdou i ceny zlata a platiny. "U zlata očekáváme, že se láme dlouhodobý sestupný trend. Je to investiční příležitost pro spekulaci na vzestup," soudí Šťastný. Na zlato se podle něj nyní soustředí poptávka investorů z Japonska, kteří v něm vidí jistotu oproti investování peněz ve své zemi, kterou nyní zmítá krize bankovního sektoru. Cenu zlata ženou nahoru i obavy z konfliktu v Iráku. "Část investorů inklinuje ke zlatu jako k jistotě," říká Šťastný. Cena zlata za letošní pololetí vzrostla o 14 procent. Kvůli Iráku roste i cena ropy. Černé zlato zdražuje navíc kvůli zprávám o poklesu amerických zásob ropy. Ty jsou podle amerického ropného institutu API nejnižší za 18 měsíců. Optimismu nepřidal ani fakt, že OPEC se rozhodl nezvýšit limity pro těžbu ropy. Barel ropy Brent se včera prodával za 29,25 dolaru.
Nahoru jdou i ceny zlata a platiny. "U zlata očekáváme, že se láme dlouhodobý sestupný trend. Je to investiční příležitost pro spekulaci na vzestup," soudí Šťastný. Na zlato se podle něj nyní soustředí poptávka investorů z Japonska, kteří v něm vidí jistotu oproti investování peněz ve své zemi, kterou nyní zmítá krize bankovního sektoru. Cenu zlata ženou nahoru i obavy z konfliktu v Iráku. "Část investorů inklinuje ke zlatu jako k jistotě," říká Šťastný. Cena zlata za letošní pololetí vzrostla o 14 procent. Kvůli Iráku roste i cena ropy. Černé zlato zdražuje navíc kvůli zprávám o poklesu amerických zásob ropy. Ty jsou podle amerického ropného institutu API nejnižší za 18 měsíců. Optimismu nepřidal ani fakt, že OPEC se rozhodl nezvýšit limity pro těžbu ropy. Barel ropy Brent se včera prodával za 29,25 dolaru.
</TEXT>
</DOC>
<DOC>
<DOCID>LN-20020926031</DOCID>
<DOCNO>LN-20020926031</DOCNO>
<DATE>09/26/02</DATE>
<GEOGRAPHY>WASHINGTON</GEOGRAPHY>
<TEXT>
Poprvé za čtyři roky se chudoba ve Spojených státech loni zvýšila a postihla 33 milionů občanů. Vláda prezidenta George Bushe přičítá odpovědnost za to recesi, která přišla v USA v březnu 2001. "Stejně jako poslední zvýšení chudoby v letech 1991 - 1992 a poslední snížení rodinných příjmů v letech 1990 - 1991 souvisí i nynější vývoj s recesí," řekl mluvčí statistického úřadu Daniel Weinberg. Podle něj je pokles všeobecný. S výjimkou severovýchodu, kde zůstaly příjmy stejné, zaznamenaly všechny regiony snížení. Poté, co se čtyři roky počet Američanů žijících pod prahem chudoby snižoval, loni se zvýšil o 11,3 procenta. Pod prahem chudoby žije 32,9 milionu Američanů z celkového počtu 285 milionů občanů. Znamená to že takováto čtyřčlenná rodina má v průměru 18,104 dolaru na den. Počet chudých rodin stoupl z 6,4 milionu v roce 2000 na 6,8 milionu. To je 9,2 procenta všech amerických rodin. V chudobě žije jedno ze šesti amerických dětí. Průměrný příjem na rodinu klesl v roce 2001 ve srovnání s rokem 2000 o 2,2 procenta. Podle předsedy nevládní organizace Chléb pro lidi Davida Backmanna jsou statistiky týkající se dětí skandální. "Lidé mají hlad. Lidé čekají, že jejich představitelé něco udělají. Ani Kongres, ani prezident zřejmě nejsou připraveni vypracovat politiku pro blaho lidí. Hanba jim." Podle Barbary Bergmannové, bývalé profesorky na univerzitě ve Washingtonu, je hlavním důvodem zvyšování chudoby recese a růst nezaměstnanosti. Nezaměstnanost v poslední době sice klesla, ale stále tvoří kolem 5,7 procenta, zatímco při nástupu Bushe do funkce byla 4,2 procenta.
</TEXT>
</DOC>
<DOC>
<DOCID>LN-20020926032</DOCID>
<DOCNO>LN-20020926032</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Ceny nemovitostí budou v příštích letech mírně stoupat, záležet však bude na konkrétní lokalitě. V průzkumu agentury ČTK se na tom shodly realitní kanceláře. Růst cen je dán zejména otevíráním trhu zahraničním investorům, zlevňováním hypoték či zlepšováním vymahatelnosti vlastnického práva.
</TEXT>
</DOC>
<DOC>
<DOCID>LN-20020926033</DOCID>
<DOCNO>LN-20020926033</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
České dráhy zřejmě získají od státu garanci na úvěr od společnosti Eurofima pro příští rok na nákup osobních vagonů 1. a 2. třídy a třísystémových lokomotiv za 15 milionů eur, tedy asi 450 milionů korun. Návrh zákona o záruce včera schválila vláda. Předlohu ještě musí posoudit parlament.
</TEXT>
</DOC>
<DOC>
<DOCID>LN-20020926034</DOCID>
<DOCNO>LN-20020926034</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Provoz infolinek Českého Telecomu se po pondělním náporu začal uklidňovat, když v úterý počet dotazů na telefonní čísla po víkendovém přečíslování klesl o 28 procent, tedy téměř o třetinu. Uvedl to mluvčí Telecomu. Provoz je však stále proti běžnému stavu zvýšený.
</TEXT>
</DOC>
<DOC>
<DOCID>LN-20020926035</DOCID>
<DOCNO>LN-20020926035</DOCNO>
<DATE>09/26/02</DATE>
<GEOGRAPHY>WASHINGTON</GEOGRAPHY>
<TEXT>
Tempo hospodářského růstu se v České republice v příštím roce zrychlí na 3,2 procenta z letošních 2,7 procenta. V porovnání s tempem růstu ekonomik celé střední Evropy tak bude Česká republika letos lepší, ale v příštím roce bude mírně zaostávat. Vyplývá to z pravidelné pololetní zprávy World Economic Outlook, kterou včera zveřejnil Mezinárodní měnový fond. V celé střední Evropě přinese slabá světová ekonomika pouze mírný růst. MMF předpokládá, že se letos zvýší hrubý domácí produkt regionu o 2,1 procenta a v příštím roce o 3,3 procenta. Loni se hospodářský výkon střední Evropy zvýšil o 2,1 procenta. Na Rusko a ostatní bývalé sovětské republiky bude mít zpomalení světového růstu menší vliv, uvedl fond.
</TEXT>
</DOC>
<DOC>
<DOCID>LN-20020926036</DOCID>
<DOCNO>LN-20020926036</DOCNO>
<DATE>09/26/02</DATE>
<TITLE>
Zahraniční firma zavírá svůj závod v Brně, na který dostala investiční pobídky.
</TITLE>
<GEOGRAPHY>BRNO</GEOGRAPHY>
<TEXT>
Antimonopolní úřad zahájil správní řízení s firmou Flextronics. Tato společnost nedávno ohlásila uzavření svého brněnského závodu. Při své investici do své brněnské, nyní uzavírané pobočky přitom firma čerpala veřejnou podporu. Úřad tak bude nyní prověřovat, zda-li firma je schopná dostát podmínkám, za jakých jí byla tato podpora povolena. Předseda antimonopolního úřadu Josef Bednář sdělil, že správní řízení v této věci jeho lidé zahájili šestnáctého září. "Úřad potřeboval některé důležité informace, které od města Brna obdržel teprve v polovině září. Ihned potom jsme správní řízení zahájili," sdělil Bednář. Jak doplnil Kristián Chalupa z tiskového odboru antimonopolního úřadu, řízení se vede ve věci zrušení poskytnuté veřejné podpory společnosti Flextronics. "A to z toho důvodu, že uvedená společnost zřejmě nesplní podmínky rozhodnutí našeho úřadu, že investice bude zachována po dobu pěti let," sdělil zástupce tiskového odboru. Jakékoliv další podrobnosti však Bednář ani pracovníci tiskového odboru nepřiblížili s odkazem na to, že podle zákona, dokud nebude řízení ukončeno, úřad nemá právo k němu podávat žádné informace. Veřejnou podporu firma čerpala jak od státu, formou investičních pobídek, hlavně dotací na zřízená pracovních míst, tak i od města. Podpora ze strany Brna spočívala hlavně ve formě pronájmu a odprodeje pozemků za symbolické ceny.
</TEXT>
<HEADING>
Splní podmínky jiná společnost?
</HEADING>
<TEXT>
Pavel Hrazdíra z tiskového odboru magistrátu uvedl, že město již v této věci učinilo několik právních kroků. Ty mají vést k tomu, aby firma vrátila pozemky převedené na ní za symbolickou korunu a také aby zaplatila za doposud užívané pozemky nájemné. "Město podalo žalobu na neplatnost kupní smlouvy a také podalo návrh na předběžné opatření týkající se těchto pozemků," sdělil Hrazdíra. "Jde o to, aby s nimi firma až do rozhodnutí soudu nemohla disponovat," dodal zástupce magistrátu. Tiskový mluvčí Flextronicsu Tomáš Kouřil však jak na právní kroky města, tak na zahájení řízení ze strany antimonopolního úřadu má univerzální odpověď: podle něj dělá firma všechno proto, aby byly podmínky smlouvy naplněny. "Do dnešního dne nedošlo z naší strany k žádnému faktickému porušení smlouvy," tvrdí Kouřil. Skutečnost, že firma závod ruší, a tím pádem již podmínkám nemůže dostát, vysvětlil Kouřil tím, že "smlouva umožňuje její naplnění třetí osobou". Tvrdí také, že společnost na základě toho hledá ve spolupráci s CzechInvestem a komerčními agenturami investory, kteří by tyto závazky mohli převzít. Část závazků na sebe podle něj mohou vzít již nyní subdodavatelské firmy, které s Flextronicsem spolupracují. Co bude společnost dělat, pokud rozhodnutí antimonopolního úřadu či soudu budou v její neprospěch, vysvětlil mluvčí Kouřil jednoznačně: "Využijeme všechny dostupné právní opravné prostředky." To, že by celý spor mohl dospět až k mezinárodní arbitráži, již nechtěl příliš komentovat: "Právní prostředky jsou otevřené vždycky," prohlásil. Postup firmy Flextronics přitom nedávno kritizoval i premiér Vladimír Špidla. Podle něj jde o negativní zkušenost města a státu s touto firmou. "V tomto případě jde o individuální selhání," řekl na adresu nadnárodní firmy premiér. Zároveň však dodal, že tato negativní zkušenost není důvodem k tomu, aby vláda opustila strategii podpory velkých investorů.
Pavel Hrazdíra z tiskového odboru magistrátu uvedl, že město již v této věci učinilo několik právních kroků. Ty mají vést k tomu, aby firma vrátila pozemky převedené na ní za symbolickou korunu a také aby zaplatila za doposud užívané pozemky nájemné. "Město podalo žalobu na neplatnost kupní smlouvy a také podalo návrh na předběžné opatření týkající se těchto pozemků," sdělil Hrazdíra. "Jde o to, aby s nimi firma až do rozhodnutí soudu nemohla disponovat," dodal zástupce magistrátu. Tiskový mluvčí Flextronicsu Tomáš Kouřil však jak na právní kroky města, tak na zahájení řízení ze strany antimonopolního úřadu má univerzální odpověď: podle něj dělá firma všechno proto, aby byly podmínky smlouvy naplněny. "Do dnešního dne nedošlo z naší strany k žádnému faktickému porušení smlouvy," tvrdí Kouřil. Skutečnost, že firma závod ruší, a tím pádem již podmínkám nemůže dostát, vysvětlil Kouřil tím, že "smlouva umožňuje její naplnění třetí osobou". Tvrdí také, že společnost na základě toho hledá ve spolupráci s CzechInvestem a komerčními agenturami investory, kteří by tyto závazky mohli převzít. Část závazků na sebe podle něj mohou vzít již nyní subdodavatelské firmy, které s Flextronicsem spolupracují. Co bude společnost dělat, pokud rozhodnutí antimonopolního úřadu či soudu budou v její neprospěch, vysvětlil mluvčí Kouřil jednoznačně: "Využijeme všechny dostupné právní opravné prostředky." To, že by celý spor mohl dospět až k mezinárodní arbitráži, již nechtěl příliš komentovat: "Právní prostředky jsou otevřené vždycky," prohlásil. Postup firmy Flextronics přitom nedávno kritizoval i premiér Vladimír Špidla. Podle něj jde o negativní zkušenost města a státu s touto firmou. "V tomto případě jde o individuální selhání," řekl na adresu nadnárodní firmy premiér. Zároveň však dodal, že tato negativní zkušenost není důvodem k tomu, aby vláda opustila strategii podpory velkých investorů.
</TEXT>
</DOC>
<DOC>
<DOCID>LN-20020926037</DOCID>
<DOCNO>LN-20020926037</DOCNO>
<DATE>09/26/02</DATE>
<TEXT>
Pro miliony zaměstnanců londýnských firem byla včera cesta do práce větším utrpením než obvykle. Od úterního večera jsou totiž v jednodenní stávce strojvůdci metra a povrchová doprava nápor jako obvykle nezvládá. Průzkum citovaný televizní stanicí Sky ukázal, že mírná nadpoloviční většina veřejnosti stávku nepodporuje. Ředitelství metra navrhlo zaměstnancům tříprocentní zvýšení platů. Zaměstnanci to ale považují za nedostatečné.
</TEXT>
</DOC>
<DOC>
<DOCID>LN-20020926038</DOCID>
<DOCNO>LN-20020926038</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Balík nekvalitních aktiv České konsolidační agentury v nominální hodnotě 38 miliard korun koupí česká společnost EC Group za 3,4 miliardy korun. "EC Group jako vítěze soutěže dnes schválila dozorčí rada ČKA," řekl včera večer její člen Milan Urban. Jediným kritériem tendru byla kupní cena. Podle Urbana nabídnutá cena zhruba odpovídá tržnímu ocenění balíku. "Měli jsme sice mírně jiné představy, ale jsme spokojeni, že to je více, než kolik stát dostal za pilotní balík," řekl. Další člen dozorčí rady Vladimír Doležal doplnil, že dozorčí rada navzdory různým kritikám vyhodnotila soutěž jako transparentní. Nabídka EC Group představuje 9 procent nominální hodnoty bloku pohledávek. Pilotní balík pohledávek v nominální hodnotě přes 19 miliard korun prodala loni předchůdkyně ČKA, Konsolidační banka, za sedm procent nominální hodnoty konsorciu Goldman Sachs - Flow East. ČKA oficiálně vyhlásí vítěze soutěže dnes, kupní smlouvu však ještě musí schválit vláda. Další účastníci soutěže, konsorcium Goldman Sachs - Flow East a finanční skupina PPF, za balík nabídli 2,909 miliardy, resp. 2,903 miliardy korun. EC Group v pondělí oznámila, že aranžérem financování EC Group v soutěži je společnost Gutmann Praha, která zajišťuje syndikaci úvěrových zdrojů od zahraničních finančních institucí. EC Group v minulých dnech čelila kritice za to, že tají svůj zdroj peněz. Podle Urbana však veškeré pochybnosti dozorčí rady o financování EC Group včera vyvrátilo představenstvo ČKA. EC Group má základní jmění 26 milionů korun a je soukromou společností, která pracuje pro soukromý kapitál. V posledních dvou letech se zabývala správou pohledávek. Firma podala na koupi pohledávek ČKA nejvyšší předběžnou nabídku 4,25 miliardy korun. Jediným vlastníkem EC Group je podle obchodního rejstříku podnikatel Luboš Krauskopf, který je i předsedou představenstva.
</TEXT>
</DOC>
<DOC>
<DOCID>LN-20020926039</DOCID>
<DOCNO>LN-20020926039</DOCNO>
<DATE>09/26/02</DATE>
<TITLE>
Fond národního majetku vyzval Agrofert, aby mu poslal peníze za majoritní podíl v chemickém koncernu
</TITLE>
<TEXT>
V pondělí by již mělo být definitivně jasno, zda Agrofert podnikatele Andreje Babiše ovládne chemický gigant Unipetrol.
PRAHA - Nejistota ohledně vleklé privatizace petrochemického holdingu Unipetrol by měla v pondělí skončit. Andrej Babiš, jehož firma Agrofert loni v prosinci tendr na Unipetrol vyhrála, totiž podle Fondu národního majetku (FNM) musí do tohoto data zaplatit kupní cenu. Mluvčí FNM Lucie Králová uvedla, že rozhodnutí fondu vychází z ustanovení obchodního zákoníku. Antimonopolní úřad včera totiž zveřejnil, že jeho rozhodnutí ohledně spojení Agrofertu s Unipetrolem již nabylo právní moci. "20. září byly splněny odkládací podmínky, takže Agrofert by měl podle smlouvy zaplatit do 27. září," říká Králová s tím, že fond lhůtu z technických důvodů prodloužil z pátku na pondělí 30. září. Lhůta FNM pro zaplacení se kryje s dalším požadavkem na Agrofert: ministři Jiří Rusnok a Bohuslav Sobotka totiž již dříve uvedli, že do tohoto termínu musí Babiš odkrýt své plány s pokračováním privatizace. Babiš totiž usiloval o snížení kupní ceny, která byla stanovena na 361 milionů eur, například kvůli povodním, zhoršenému hospodaření Unipetrolu či sporu o předávací ceny mezi Chemopetrolem a Českou rafinérskou. FNM i ministerstva ale o snížení ceny odmítly jednat.
</TEXT>
<HEADING>
Peníze mám, tvrdí Babiš
</HEADING>
<TEXT>
Ve hře je nyní několik scénářů řešení privatizace Unipetrolu. Agrofert může za Unipetrol v daném termínu zaplatit Babiš tvrdí, že zdroje na zaplacení kupní ceny má. Tomu, že zaplatí, však ministři příliš nevěří. Rusnok a Sobotka totiž uvedli, že existují signály, že Agrofert nebude schopen splnit smluvní podmínky stanovené vládou. Ve hře je tedy i zrušení tendru. "Stále se čeká, jaké stanovisko pan Babiš zaujme. Je možné, že ministři navrhnou vládě nové výběrové řízení," říká mluvčí MPO Vladimíra Říhová. V úvahu ale možná přichází i fakt, že se Babišovi podaří nadále vyjednávat. Prodat Unipetrol v novém tendru nebude pro vládu, která kvůli povodním nutně potřebuje peníze, příliš jednoduché - vedle Agrofertu se o Unipetrol vážně ucházela jen britská Rotch Energy, která proslula například spoluprací s ruským Lukoilem, jehož působení provázejí různé skandály. Hodnota Unipetrolu se od loňska navíc značně snížila. Vinu na tom má jednak špatná situace na petrochemickém trhu, jednak i povodňové škody, které pravděpodobně stáhnou holding do ztráty, a i potíže Spolany s nevyřešenými ekologickými závazky. Lidé z MPO se přitom nechali slyšet, že o Babišem požadovaném snížení ceny kvůli povodním by se dalo uvažovat. "Připouštíme, že byly povodně, a že třeba dopad povodní by mohl být zohledněn," uvedl dříve náměstek ministerstva Václav Srba. Pokud Babiš FNM do pondělka nezaplatí, bude otázku privatizace řešit ministerstvo financí, jako nadřízený fondu.
Ve hře je nyní několik scénářů řešení privatizace Unipetrolu. Agrofert může za Unipetrol v daném termínu zaplatit Babiš tvrdí, že zdroje na zaplacení kupní ceny má. Tomu, že zaplatí, však ministři příliš nevěří. Rusnok a Sobotka totiž uvedli, že existují signály, že Agrofert nebude schopen splnit smluvní podmínky stanovené vládou. Ve hře je tedy i zrušení tendru. "Stále se čeká, jaké stanovisko pan Babiš zaujme. Je možné, že ministři navrhnou vládě nové výběrové řízení," říká mluvčí MPO Vladimíra Říhová. V úvahu ale možná přichází i fakt, že se Babišovi podaří nadále vyjednávat. Prodat Unipetrol v novém tendru nebude pro vládu, která kvůli povodním nutně potřebuje peníze, příliš jednoduché - vedle Agrofertu se o Unipetrol vážně ucházela jen britská Rotch Energy, která proslula například spoluprací s ruským Lukoilem, jehož působení provázejí různé skandály. Hodnota Unipetrolu se od loňska navíc značně snížila. Vinu na tom má jednak špatná situace na petrochemickém trhu, jednak i povodňové škody, které pravděpodobně stáhnou holding do ztráty, a i potíže Spolany s nevyřešenými ekologickými závazky. Lidé z MPO se přitom nechali slyšet, že o Babišem požadovaném snížení ceny kvůli povodním by se dalo uvažovat. "Připouštíme, že byly povodně, a že třeba dopad povodní by mohl být zohledněn," uvedl dříve náměstek ministerstva Václav Srba. Pokud Babiš FNM do pondělka nezaplatí, bude otázku privatizace řešit ministerstvo financí, jako nadřízený fondu.
</TEXT>
</DOC>
<DOC>
<DOCID>LN-20020926040</DOCID>
<DOCNO>LN-20020926040</DOCNO>
<DATE>09/26/02</DATE>
<GEOGRAPHY>PAŘÍŽ</GEOGRAPHY>
<TEXT>
Francouzský výrobce telekomunikační techniky Alcatel prodá institucionálním investorům podíl 6,1 procenta v největším evropském výrobci zbrojní elektroniky Thales. Podíl Alcatelu ve firmě tak klesne na 9,7 procenta z dosavadních 15,8 procenta. Cílem tohoto kroku je zvýšit hotovost potřebnou k úspěšné realizaci plánu restrukturalizace, uvádí se v prohlášení společnosti.
</TEXT>
</DOC>
<DOC>
<DOCID>LN-20020926041</DOCID>
<DOCNO>LN-20020926041</DOCNO>
<DATE>09/26/02</DATE>
<GEOGRAPHY>BRNO</GEOGRAPHY>
<TEXT>
Zatím jen jeden rozklad obdržel Úřad pro ochranu hospodářské soutěže (ÚOHS) od tuzemských distributorů pohonných hmot, kterým prokázal nedovolené slaďování cen na trhu, tedy tzv. kartelovou dohodu. Novinářům to řekl předseda ÚOHS Josef Bednář. Doplnil, že trestané podniky mají na odeslání rozkladu ještě dva dny. Prodejci však tvrdí, že žádný kartel neexistuje.
</TEXT>
</DOC>
<DOC>
<DOCID>LN-20020926042</DOCID>
<DOCNO>LN-20020926042</DOCNO>
<DATE>09/26/02</DATE>
<TITLE>
Premiér Vádžpéjí opět obvinil sousední Pákistán, že podporuje islamistické teroristy
</TITLE>
<TEXT>
Až zásah elitní jednotky ukončil obléhání hinduistického chrámu v Gándhínagaru. Indičtí muslimové se obávají, že se opět stanou terčem útoků.
DILLÍ - Indie zažila další krveprolití. Po zuby ozbrojení muži totiž vtrhli předevčírem odpoledne do chrámu Akšardám, patřícího bohaté hinduistické sektě Svaminaraján. Tento chrám leží v novém hlavním městě indického státu Gudžarát, tedy Gándhínagaru, který je vzdálen zhruba dvacet kilometrů od někdejší metropole Ahmadábádu. Teroristé použili automatické střelné zbraně a ruční granáty k útoku na věřící, jichž bylo v té době v chrámu kolem šesti set. Zahynulo nejméně 33 lidí, jistě 70 jich bylo zraněno. Mezi mrtvými byly hinduistické i muslimské ženy a děti. Většině věřících se podařilo uprchnout, jiní se zabarikádovali za těžkými dveřmi v jedné z hlavních síní chrámu. Přestože se zpočátku mluvilo o pětici teroristů, vládní zdroje včera navečer mluvily již pouze o třech. Policie se ihned pokusila teroristy zneškodnit: zahájila proto palbu a podle svědků zabila během přestřelky několik civilistů. Před včerejší půlnocí dorazili příslušníci elitních jednotek, kteří v ranních hodinách teroristy zlikvidovali. Dosud není známo, ke které skupině muži patřili, a kam vlastně zmizela jejich těla.
</TEXT>
<HEADING>
Mohou za to muslimové?
</HEADING>
<TEXT>
"Šlo nejspíše o odvetu muslimů," tvrdí Tridip Suhrud, profesor místní univerzity v Gándhínagaru. "Vláda se teď snaží z útoku obvinit Pákistán a kašmírské separatisty: dělá to však pokaždé, když v Indii dojde k závažnému atentátu," dodává profesor. Ministerský předseda Atal Bihárí Vádžpéjí přerušil zahraniční návštěvu a přiletěl na místo atentátu. Navštívil jak nemocnici, kde leží oběti atentátu, tak i chrám v Gándhínagaru. Stačil také obvinit Pákistán z "podpory terorismu". Pro své tvrzení však nenabídl žádné důkazy. Pákistán tato obvinění odmítl s tím, že jsou "neodpovědná a směšná".
</TEXT>
<HEADING>
Zmatek místní policie
</HEADING>
<TEXT>
Výroky indických představitelů místy postrádaly smysl. Včera večer kupříkladu gudžarátský ministr vnitra Gordán Zadafíja pro LN tvrdil, že v chrámu nezůstali žádní rukojmí. "Jinak bychom použili slzný plyn. Teď s teroristy jednoduše skoncujeme. Zabijeme je," řekl Zadafíja. Na otázku, zda by nebylo lepší s nimi vyjednávat, odpověděl: "S takovými lidmi se prostě vyjednávat nedá." Jenže rukojmích zůstalo v chrámu více než sto. Je zřejmé, že vládní jednotky obdržely rozkaz teroristy za každou cenu pozabíjet. Špatně vycvičená i vyzbrojená policie se pak pustila do boje za hlasitého povyku přihlížejících. Její členové se vraceli na nosítkách s těžkými zraněními až do doby, kdy se do akce zapojily elitní jednotky. Obyvatelé Gudžarátu se již nyní obávají nového krveprolití, tedy odvetné akce hinduistických radikálů proti muslimům. Počátkem letošního roku totiž ve střední Indii došlo atentátu na vlak, v němž uhořely desítky hinduistů. Následovaly protimuslimské pogromy, při nichž přišlo o život kolem půldruhého tisíce příslušníků této menšiny. Za nimi zřejmě stálo hinduistické hnutí Národní svaz dobrovolníků (RSS) a jeho odnož Světová hinduistická rada (VHP).
Výroky indických představitelů místy postrádaly smysl. Včera večer kupříkladu gudžarátský ministr vnitra Gordán Zadafíja pro LN tvrdil, že v chrámu nezůstali žádní rukojmí. "Jinak bychom použili slzný plyn. Teď s teroristy jednoduše skoncujeme. Zabijeme je," řekl Zadafíja. Na otázku, zda by nebylo lepší s nimi vyjednávat, odpověděl: "S takovými lidmi se prostě vyjednávat nedá." Jenže rukojmích zůstalo v chrámu více než sto. Je zřejmé, že vládní jednotky obdržely rozkaz teroristy za každou cenu pozabíjet. Špatně vycvičená i vyzbrojená policie se pak pustila do boje za hlasitého povyku přihlížejících. Její členové se vraceli na nosítkách s těžkými zraněními až do doby, kdy se do akce zapojily elitní jednotky. Obyvatelé Gudžarátu se již nyní obávají nového krveprolití, tedy odvetné akce hinduistických radikálů proti muslimům. Počátkem letošního roku totiž ve střední Indii došlo atentátu na vlak, v němž uhořely desítky hinduistů. Následovaly protimuslimské pogromy, při nichž přišlo o život kolem půldruhého tisíce příslušníků této menšiny. Za nimi zřejmě stálo hinduistické hnutí Národní svaz dobrovolníků (RSS) a jeho odnož Světová hinduistická rada (VHP).
</TEXT>
</DOC>
<DOC>
<DOCID>LN-20020926043</DOCID>
<DOCNO>LN-20020926043</DOCNO>
<DATE>09/26/02</DATE>
<TITLE>
Proti cizincům a jejich obchodům včera útočili mladí demonstranti z Pobřeží slonoviny. Násilí v této západoafrické zemi trvá již týden.
</TITLE>
<GEOGRAPHY>ABIDŽAN</GEOGRAPHY>
<TEXT>
Elitním francouzským jednotkám se včera podařilo evakuovat všech 160 žáků a žaček mnoha národností z Mezinárodní křesťanské akademie ve druhém největším městě západoafrického Pobřeží slonoviny Bouaké. To je nyní ovládano protivládními povstalci. Záchranná akce proběhla bez ozbrojených střetů s pučisty, kteří od 19. září bojují proti kabinetu prezidenta Laurenta Gbagbeho. Tomu ovšem část armády zůstala věrná. Na úspěchu záchranné akce se rovněž podílela americká jednotka o síle 124 mužů, která přijela do Pobřeží slonoviny chránit zájmy zhruba tří tisíc občanů Spojených států, kteří v zemi pobývají. USA a Francie ovšem nejsou jedinými zeměmi, jejichž jednotky v zemi operují. Tým vojenských expertů poslala do regionu i Velká Británie. Stovky mladých lidí včera v obchodním centru země Abidžanu protestovaly proti údajnému zahraničnímu vměšování do situace ve své zemi. Podle agenturních zpráv demonstranti zaútočili na konzulát sousedního státu Burkina Faso a na obchody ve vlastnictví imigrantů. Napětí mezi státy Pobřeží slonoviny a Burkina Faso po šesti dnech trvání povstání nebývale vzrostlo. Ačkoliv představitelé Burkiny odmítají jakékoli nařčení z vměšování do záležitostí u sousedů, vláda Pobřeží slonoviny tvrdí, že rebelové získali podporu právě u tohoto muslimského státu. Burkina Faso již uzavřela své hranice s neklidným Pobřežím slonoviny. Podobně se již zachovaly i západoafrické státy Mali a Guinea. Během několikadenních bojů v Pobřeží slonoviny již zahynulo na 270 lidí.
ABIDŽAN - Elitním francouzským jednotkám se včera podařilo evakuovat všech 160 žáků a žaček mnoha národností z Mezinárodní křesťanské akademie ve druhém největším městě západoafrického Pobřeží slonoviny Bouaké. To je nyní ovládano protivládními povstalci. Záchranná akce proběhla bez ozbrojených střetů s pučisty, kteří od 19. září bojují proti kabinetu prezidenta Laurenta Gbagbeho. Tomu ovšem část armády zůstala věrná. Na úspěchu záchranné akce se rovněž podílela americká jednotka o síle 124 mužů, která přijela do Pobřeží slonoviny chránit zájmy zhruba tří tisíc občanů Spojených států, kteří v zemi pobývají. USA a Francie ovšem nejsou jedinými zeměmi, jejichž jednotky v zemi operují. Tým vojenských expertů poslala do regionu i Velká Británie. Stovky mladých lidí včera v obchodním centru země Abidžanu protestovaly proti údajnému zahraničnímu vměšování do situace ve své zemi. Podle agenturních zpráv demonstranti zaútočili na konzulát sousedního státu Burkina Faso a na obchody ve vlastnictví imigrantů. Napětí mezi státy Pobřeží slonoviny a Burkina Faso po šesti dnech trvání povstání nebývale vzrostlo. Ačkoliv představitelé Burkiny odmítají jakékoli nařčení z vměšování do záležitostí u sousedů, vláda Pobřeží slonoviny tvrdí, že rebelové získali podporu právě u tohoto muslimského státu. Burkina Faso již uzavřela své hranice s neklidným Pobřežím slonoviny. Podobně se již zachovaly i západoafrické státy Mali a Guinea. Během několikadenních bojů v Pobřeží slonoviny již zahynulo na 270 lidí.
</TEXT>
</DOC>
<DOC>
<DOCID>LN-20020926044</DOCID>
<DOCNO>LN-20020926044</DOCNO>
<DATE>09/26/02</DATE>
<GEOGRAPHY>MNICHOV/VÍDEŇ</GEOGRAPHY>
<TEXT>
Záhy po skončení kalendářního léta překvapilo alpskou oblast silné sněžení. Značné dopravní potíže v horských oblastech včera hlásily jižní Německo, Rakousko, Švýcarsko i severní Itálie. V Bavorsku a Bádensku-Württembersku bylo sněžení místy tak silné, že například v oblasti Augsburgu pod tíhou sněhu popadala řada stromů, které zablokovaly silnice. Obtíže s průjezdností silnic a náledím hlásí nejen podhůří Alp, ale i bavorská část Šumavy. Také v Rakousku napadl za poslední tři dny až metr sněhu.
</TEXT>
</DOC>
<DOC>
<DOCID>LN-20020926045</DOCID>
<DOCNO>LN-20020926045</DOCNO>
<DATE>09/26/02</DATE>
<GEOGRAPHY>ŠTRASBURK</GEOGRAPHY>
<TEXT>
Zahraniční výbor Evropského parlamentu (EP) se v říjnu vrátí k otázce Benešových dekretů, tedy slučitelnosti některých z nich s literou i duchem legislativy EU. Bude mít k dispozici dobrozdání expertů. Návrh analýzy Jochena Frohweina, profesora mezinárodního práva z německého Heidelbergu, byl včera odevzdán předsedovi zahraničního výboru EP Elmaru Brokovi (CDU). Frohwein prý napsal střízlivý a smírný rozbor, v kterém však poukázal i na problémy. Často bývá zmiňován zákon o amnestii z roku 1946: expert možná Praze poradí, aby ho formálně zrušila. Němečtí sociální demokraté (SPD), kteří zvítězili v nedělních volbách, si podle včerejšího prohlášení také přejí sebekritičtější vnitročeskou debatu o historických problémech vzájemného soužití, Benešovy dekrety nevyjímaje.
</TEXT>
</DOC>
<DOC>
<DOCID>LN-20020926046</DOCID>
<DOCNO>LN-20020926046</DOCNO>
<DATE>09/26/02</DATE>
<GEOGRAPHY>WASHINGTON</GEOGRAPHY>
<TEXT>
Agent Federálního úřadu pro vyšetřování (FBI), který se zabýval případem podezřelého studenta letectví Zacariase Moussaouiho, poslal loni v srpnu vedení FBI prorocké varování. Uvedl v něm, že tehdy již zatčený Moussaoui "by se mohl zmocnit letadla a naletět s ním do Světového obchodního centra". Při slyšení zpravodajských výborů Kongresu to uvedla Eleanor Hillová, která vede vyšetřování úlohy tajných služeb před loňskými útoky.
</TEXT>
</DOC>
<DOC>
<DOCID>LN-20020926047</DOCID>
<DOCNO>LN-20020926047</DOCNO>
<DATE>09/26/02</DATE>
<GEOGRAPHY>WASHINGTON</GEOGRAPHY>
<TEXT>
Prezident USA George W. Bush podepsal zákon o postavení památníku 40 cestujícím, kteří zahynuli u Shanksville ve státě Pensylvánie v troskách jednoho z letadel unesených při loňských útocích. Mnoho obyvatel Washingtonu soudí, že jim cestující z letu číslo 93 společnosti United Airlines zachránili život. Má se za to, že letadlo směřovalo do Washingtonu na Bílý dům, nebo na sídlo Kongresu. Odpor cestujících vedl k tomu, že letadlo havarovalo na pensylvánském venkově a nezpůsobilo žádné další oběti.
</TEXT>
</DOC>
<DOC>
<DOCID>LN-20020926048</DOCID>
<DOCNO>LN-20020926048</DOCNO>
<DATE>09/26/02</DATE>
<TITLE>
Krize v Perském zálivu byla jedním z hlavních bodů jednání ministrů obrany NATO ve Varšavě. Konkrétní detaily možné akce proti Iráku však dojednány nebyly.
</TITLE>
<GEOGRAPHY>VARŠAVA</GEOGRAPHY>
<TEXT>
USA během neformální schůzky ministrů obrany zemí NATO v polské metropoli obdržely blíže neupřesněnou podporu v tažení proti režimu iráckého vůdce Saddáma Husajna. Řekl to americký ministr Donald Rumsfeld. "Nejeli jsme do Varšavy s cílem získat podporu v kampani proti Iráku. Nikoho jsem k vyjádření podpory nepřesvědčoval," zdůraznil ovšem Rumsfeld. Neupřesnil ale, které členské země NATO takový krok prostřednictvím svých ministrů obrany učinily. Situace v Iráku byla jedním z hlavních bodů diskuse ministrů obrany aliance. Včera se jí zúčastnil rovněž ruský ministr Sergej Ivanov. Ministři se podrobně seznámili s posledními informacemi výzvědných služeb o úsilí iráckého vůdce získat zbraně hromadného ničení a jejich nosiče. Generální tajemník NATO George Robertson již v úterý zdůraznil, že aliance musí být připravena k obraně obyvatel svých členských zemí proti teroristům a zločineckým státům. "Zvlášť těm, které disponují zbraněmi hromadného ničení," řekl. Nepřímo tak označil za cíl velmi intenzivního zájmu NATO právě Irák. Dvoudenní jednání ministrů bylo důležité pro listopadový summit aliance v Praze. Šéfové resortů obrany v polské metropoli hovořili především o nové roli NATO jako odpovědi na současná ohrožení. "Varšava vstoupí do historie jako jeden z nejdůležitějších základních kamenů pro transformační summit NATO letos v Praze," řekl generální tajemník aliance George Robertson. Setkání ministrů poznamenaly poslední neshody mezi USA a Německem. Delegace obou zemí se aktivně účastnily jednání, nedošlo však k dvoustraným rozhovorům. Údajně nebyly ani naplánované. V úterý večer Rumsfeld opustil místnost krátce předtím, než začal hovořit jeho německý kolega. Nicméně Rumsfeld řekl, že jeho odchod neměl se současnou krizí nic společného.
VARŠAVA - USA během neformální schůzky ministrů obrany zemí NATO v polské metropoli obdržely blíže neupřesněnou podporu v tažení proti režimu iráckého vůdce Saddáma Husajna. Řekl to americký ministr Donald Rumsfeld. "Nejeli jsme do Varšavy s cílem získat podporu v kampani proti Iráku. Nikoho jsem k vyjádření podpory nepřesvědčoval," zdůraznil ovšem Rumsfeld. Neupřesnil ale, které členské země NATO takový krok prostřednictvím svých ministrů obrany učinily. Situace v Iráku byla jedním z hlavních bodů diskuse ministrů obrany aliance. Včera se jí zúčastnil rovněž ruský ministr Sergej Ivanov. Ministři se podrobně seznámili s posledními informacemi výzvědných služeb o úsilí iráckého vůdce získat zbraně hromadného ničení a jejich nosiče. Generální tajemník NATO George Robertson již v úterý zdůraznil, že aliance musí být připravena k obraně obyvatel svých členských zemí proti teroristům a zločineckým státům. "Zvlášť těm, které disponují zbraněmi hromadného ničení," řekl. Nepřímo tak označil za cíl velmi intenzivního zájmu NATO právě Irák. Dvoudenní jednání ministrů bylo důležité pro listopadový summit aliance v Praze. Šéfové resortů obrany v polské metropoli hovořili především o nové roli NATO jako odpovědi na současná ohrožení. "Varšava vstoupí do historie jako jeden z nejdůležitějších základních kamenů pro transformační summit NATO letos v Praze," řekl generální tajemník aliance George Robertson. Setkání ministrů poznamenaly poslední neshody mezi USA a Německem. Delegace obou zemí se aktivně účastnily jednání, nedošlo však k dvoustraným rozhovorům. Údajně nebyly ani naplánované. V úterý večer Rumsfeld opustil místnost krátce předtím, než začal hovořit jeho německý kolega. Nicméně Rumsfeld řekl, že jeho odchod neměl se současnou krizí nic společného.
</TEXT>
</DOC>
<DOC>
<DOCID>LN-20020926049</DOCID>
<DOCNO>LN-20020926049</DOCNO>
<DATE>09/26/02</DATE>
<GEOGRAPHY>MOSKVA</GEOGRAPHY>
<TEXT>
Rusko podle všeho poněkud změkčuje svůj postoj vůči návrhu nové ultimativní rezoluce Rady bezpečnosti OSN (RB OSN) o Iráku. Tu prosazují zejména USA, Británie a od včerejška i Itálie. "Rusko je vždy připraveno vést konzultace s cílem co nejrychlejšího návratu inspektorů do Iráku a zahájení jejich práce," řekl ruský ministr zahraničí Igor Ivanov. Již minulý týden v pátek americký prezident George W. Bush telefonicky žádal ruského kolegu Vladimira Putina, aby jeho země podpořila novou rezoluci navzdory tomu, že Irák souhlasí s návratem zbrojních inspektorů OSN. Americký ministr zahraničí Colin Powell včera pro BBC prohlásil, že "nejlepším prostředkem k odzbrojení Iráku je změna režimu" v Bagdádu. Powell však vyloučil, že by ke svržení Saddáma Husajna mělo dojít i v případě, že by se podřídil rezolucím RB OSN. Americká vláda prý požádá zákonodárce o rozšíření vojenské pomoci irácké opozici. Washington podle deníku Los Angeles Times již utratil milion dolarů na výcvik půl druhé stovky členů opozice. Nyní se zvažuje výcvik dalších 10 tisíc bojovníků. Opoziční síly mají tvořit představitelé všech náboženských skupin a etnik. Budou trénovány pro koordinaci činnosti s americkými jednotkami. Nebudou však prý použity k hlavnímu útoku na Bagdád.
</TEXT>
</DOC>
<DOC>
<DOCID>LN-20020926050</DOCID>
<DOCNO>LN-20020926050</DOCNO>
<DATE>09/26/02</DATE>
<TITLE>
Německý kancléř odjel do Londýna požádat britského premiéra o přímluvu ve Washingtonu
</TITLE>
<TEXT>
Německo ustupuje z odmítavého postoje k plánované operaci USA v Iráku. Berlín připustil, že by se mohl podílet na mírové misi OSN, která by v Iráku pracovala po skončení operace.
LONDÝN - Německá vláda vedená sociálními demokraty kancléře Gerharda Schrödera vyvíjí maximální úsilí, aby zlepšila vztahy s USA. Ty se ocitly na bodu mrazu poté, co bývalá ministryně spravedlnosti Herta Däublerová-Gmelinová přirovnala politické metody prezidenta USA George W. Bushe k metodám Adolfa Hitlera. Poslední iniciativou Berlína směřující k "vyžehlení" vztahu s Washingtonem je Schröderovo jednání s jeho britským protějškem Tonym Blairem. Toho Bush opakovaně označil za "nejvěrnějšího přítele Ameriky". Schröderova strategie je jasná: Blair mu má pomoci otevřít dvířka do Bílého domu. Schröder zamířil do Londýna jen dva dny po volebním vítězství svých sociálních demokratů (SPD). Je to jeho první zahraniční cesta. Sám Schröder má na ochlazení vztahů mezi Berlínem a Washingtonem lví podíl. S trochou nadsázky lze říct, že vztahy s Bílým domem obětoval vítězství ve volbách. Právě odmítáním německé účasti na plánované operaci v Iráku získal značnou část voličů. Setkání Schröder - Blair proběhlo v úterý večer, a to na žádost německého kancléře. Po dvouhodinovém jednání Schröder lakonicky prohlásil, že rozhovor byl "jako vždy dobrý". Dotírající novináři zněj už více nedostali. Mlčel i Blair. Podle nejmenovaných zdrojů z britské vlády, na které se odvolává německý týdeník Der Spiegel, Schröderova protiamerická volební kampaň vztahy mezi Berlínem a Londýnem nijak nepoškodila. Minulý týden, kdy volební horečka v Německu vrcholila, Blair německého kancléře dokonce otevřeně podpořil. V otázce intervence v Iráku však mezi Německem a Británií zeje hluboká propast. Útok na Irák Schröder dosud kategoricky odmítal. Dokonce se na něm nechtěl podílet ani finančně. Blair sice zdůrazňoval posvěcení operace Radou bezpečnosti OSN, nevyloučil však, že vojenský úder může být proveden i bez něj. To, že první Schröderova zahraniční cesta vedla právě za Lamanšský průliv, by se ale mohlo dotknout diplomatů ve Francii - další evropské supervelmoci. To ihned popřel německý velvyslanec v Londýně Thomas Matussek: "Schröder řekl zcela jasně, že německo-francouzský motor je pro budoucnost Evropy velmi důležitý."
</TEXT>
<HEADING>
Očekávání Bílého domu
</HEADING>
<TEXT>
Šéf německých diplomatů Joschka Fischer již naznačil, že jeho země je v irácké otázce ochotna ustupovat. Podle něj sice Německo odmítá účast v útoku na Bagdád, dovede si ale představit nasazení německých jednotek v mírové misi OSN, která bude v Iráku rozmístěna po skončení operace. Bílý dům nyní očekává, že Berlín ukáže jasnou vůli ke spolupráci. Prohlášení, které Bílý dům od Berlína očekává, by podle zdrojů z americké vlády citovaných týdeníkem Der Spiegel mělo vypadat takto: "Německo je členem mezinárodního společenství; Německo je největší evropskou zemí; Německo je hospodářská moc v Evropě číslo jedna, Německo přispěje (ve vojenské operaci v Iráku - pozn. red.) odpovídajícím způsobem.
Šéf německých diplomatů Joschka Fischer již naznačil, že jeho země je v irácké otázce ochotna ustupovat. Podle něj sice Německo odmítá účast v útoku na Bagdád, dovede si ale představit nasazení německých jednotek v mírové misi OSN, která bude v Iráku rozmístěna po skončení operace. Bílý dům nyní očekává, že Berlín ukáže jasnou vůli ke spolupráci. Prohlášení, které Bílý dům od Berlína očekává, by podle zdrojů z americké vlády citovaných týdeníkem Der Spiegel mělo vypadat takto: "Německo je členem mezinárodního společenství; Německo je největší evropskou zemí; Německo je hospodářská moc v Evropě číslo jedna, Německo přispěje (ve vojenské operaci v Iráku - pozn. red.) odpovídajícím způsobem.
</TEXT>
</DOC>
<DOC>
<DOCID>LN-20020926051</DOCID>
<DOCNO>LN-20020926051</DOCNO>
<DATE>09/26/02</DATE>
<GEOGRAPHY>ŘÍM/LONDÝN</GEOGRAPHY>
<TEXT>
Život většiny velkých italských měst včera ochromila stávka zaměstnanců městské dopravy, kterou svolaly tři odborové ústředny. Z vozoven nevyjelo metro, tramvaje ani autobusy. Složitá dopravní situace byla zejména v Miláně, kde se hrál významný mezinárodní fotbalový zápas a konala se tu velká módní přehlídka. Obdobná situace panovala i ve Florencii, v Boloni, Neapoli a Palermu. I pro miliony Londýňanů byla včerejší cesta větším utrpením než obvykle. Včera večer vstoupili do jednodenní stávky strojvůdci metra a povrchová doprava nápor zvládala jen velice těžko.
</TEXT>
</DOC>
<DOC>
<DOCID>LN-20020926052</DOCID>
<DOCNO>LN-20020926052</DOCNO>
<DATE>09/26/02</DATE>
<GEOGRAPHY>KARÁČÍ</GEOGRAPHY>
<TEXT>
Sedm křesťanů včera při útoku na charitativní instituci Organizace pro mír a spravedlnost zastřelili dva neznámí ozbrojenci v jihopákistánském Karáčí. Vrazi své oběti, pákistánské občany, nejprve spoutali a přivázali k židlím. Pak některé z nich zblízka zastřelili. Jde o další ze série útoků na křesťanské či západní cíle od loňského podzimu, kdy se Pákistán připojil na stranu USA v boji proti terorismu, rozpoutanému islamisty z Al Kajdy. Tyto útoky si celkem vyžádaly již přes tři desítky mrtvých a stovku zraněných.
</TEXT>
</DOC>
<DOC>
<DOCID>LN-20020926053</DOCID>
<DOCNO>LN-20020926053</DOCNO>
<DATE>09/26/02</DATE>
<GEOGRAPHY>BRATISLAVA</GEOGRAPHY>
<TEXT>
Soudci slovenského Nejvyššího soudu, kteří nedávno rozhodli o propuštění bývalého šéfa Mečiarovy tajné služby Ivana Lexy z vyšetřovací vazby, dostali vysoké odměny. Jejich kolega, který hlasoval proti, však žádné odměny nedostal. Tvrdí to deníky Pravda a Sme. Odměnění muži spravedlnosti rozhodně popírají, že by peníze v údajné výši několika desítek tisíc korun dostali za rozhodnutí v kauze Lexa.
</TEXT>
</DOC>
<DOC>
<DOCID>LN-20020926054</DOCID>
<DOCNO>LN-20020926054</DOCNO>
<DATE>09/26/02</DATE>
<TITLE>
Nepoznává matku. Zapomněl rodný jazyk. Podobné překážky čekají bangladéšské chlapce, kteří byli uneseni na Blízký východ a po letech se vracejí domů.
</TITLE>
<GEOGRAPHY>DHÁKA</GEOGRAPHY>
<TEXT>
Alama před pěti lety unesli na Blízký východ, kde byl nucen pracovat jako jezdec při velbloudích dostizích. Nyní dvanáctiletý chlapec po letech odloučení cestuje domů, do Bangladéše. Jeho návrat mu ale přichystal bezpočet bolestných situací. Nepoznává totiž ani svou matku. "Policie tvrdí, že Bedena Begum je moje matka a že jsem byl unesen," říká plaše Alam. "Cítím, že je to moje matka, ale její tvář si v podstatě nevybavuji," pokračuje chlapec lámanou bengálštinou, kterou - ač jde o jeho mateřštinu - se bude muset znovu naučit. Alam v současné době pobývá v táboře, kde psychologové pomáhají uneseným chlapcům-žokejům s návratem do společnosti. Chlapec se ještě nezbavil nervozity z neznámých lidí. Stále se obává, že se někde objeví členové gangu, kteří ho unesli poprvé, a znovu se pokusí o totéž. "Nikoho jsem tam neznal a byl jsem k smrti vyděšený, když mě posadili na hřbet velblouda, pevně mě k němu připoutali, práskli bičem a zvíře se dalo do běhu," hovoří Alam o svém prvním dostihu ve Spojených arabských emirátech. "Bylo to nebezpečné, bolelo to. Mnohokrát jsem spadl na zem," dodává. Alamova matka je štěstím bez sebe, že má chlapce opět doma. Velmi se ale obává následků, které na chlapce mohlo mít dlouhodobé odloučení. "Alam stále trochu pochybuje o tom, že jsem skutečně jeho matka," říká Begum, pomocnice v domácnosti a manželka provozovatele rikši. Alamova matka vypráví, že jí syna odvedli agenti, kteří před zmíněnými pěti lety dělali ve vesnici nábor. Slíbili jí, že synovi seženou dobré místo v Dháce, která leží pouhých 10 kilometrů od jejich vesnice.
</TEXT>
<HEADING>
Stovky unesených žokejů
</HEADING>
<TEXT>
Až o něco později se dozvěděla, že Alama odvezli na Blízký východ, aby zde pracoval jako jezdec na velbloudech. S prosbou o pomoc se obrátila na asociaci sdružující bangladéšské právničky. Za synův návrat prý vděčí jim a Alláhovi. Podobný příběh by mohly vyprávět stovky bangladéšských chlapců. Podle Salmy Ali, která je jednou z právniček sdružených v asociaci, byli mnozí z nich prodáni do Spojených arabských emirátů či jiné země v Perském zálivu za pouhých 75 dolarů. V průběhu 90. let se do své vlasti jen z emirátů navrátilo již na 1700 bangladéšských dětí.
Až o něco později se dozvěděla, že Alama odvezli na Blízký východ, aby zde pracoval jako jezdec na velbloudech. S prosbou o pomoc se obrátila na asociaci sdružující bangladéšské právničky. Za synův návrat prý vděčí jim a Alláhovi. Podobný příběh by mohly vyprávět stovky bangladéšských chlapců. Podle Salmy Ali, která je jednou z právniček sdružených v asociaci, byli mnozí z nich prodáni do Spojených arabských emirátů či jiné země v Perském zálivu za pouhých 75 dolarů. V průběhu 90. let se do své vlasti jen z emirátů navrátilo již na 1700 bangladéšských dětí.
</TEXT>
</DOC>
<DOC>
<DOCID>LN-20020926055</DOCID>
<DOCNO>LN-20020926055</DOCNO>
<DATE>09/26/02</DATE>
<TITLE>
Střet mezi Evropou a USA vychází z neschopnosti vzájemné domluvy
</TITLE>
<TEXT>
Studená válka charakterizovaná patem mezi supervelmocemi zakonzervovala - až na drobné výjimky rozdílný způsob, jímž vidí svět Evropané a Američané. Historické, sociální a kulturní rozdíly nemohly žít svým životem. Šanci k tomu dostaly až v devadesátých letech minulého století, ale skutečně se projevily až po loňském září. Rozzlobená Amerika mobilizovala proti vnějšímu nepříteli. Evropa provedla také mobilizaci, která ale zůstala v zásadě pouze ve slovní rovině. A už rok, po opadnutí prvního šoku, procházejí Evropané dilematem. Ačkoli soucítí s USA a jsou schopni a ochotni Washingtonu pomáhat v boji, nerozumějí americkému myšlení. Je na hony vzdálené evropskému stylu hledání kompromisu a smíru uplynulých padesáti let. Ultimativní způsob jednání, jednoduchá rétorika, ochota oklešťovat svobody a přehlížení hraničící s arogancí je iritují. Žehrání Američanů na to, že jim Evropa nerozumí, či je dokonce protiamerická, vychází z nepochopení stavu věcí na starém kontinentě. Podobně stížnosti Evropanů na diktátorské, arogantní a rozpínavé USA mají kořeny v neochotě či v horším případě neschopnosti alespoň trochu porozumět americkému vidění světa. Kolotoč vzájemného obviňování může vyvrcholit hledáním nových svazků a větším obrácením Evropy do sebe. To bude mít dopad na transatlantickou linku. Jak napsal Bruce Anderson v The Spectator, výsledkem případné operace v Iráku bude nejenom další sblížení Ruska a USA, ale "válka bude kmotrem nové diplomacie". Anihilace jednoho režimu v Perském zálivu může mít skutečně i tento dopad. Jak ale bude nová americká a evropská diplomacie vypadat, když jejím otcem bude neochota a neschopnost si vzájemně porozumět a komunikovat, což je skutečnou podstatou současných americko-evropských rozepří? Zbabělci a kovbojové. Podle některých lidí to vystihuje Evropany a Američany. Toto označení je do značné míry charakteristické pro současné americko-německé vztahy. Ty jsou ukázkou toho, kam až může nepochopení zajít. Ve své podstatě jde o virtuální střet, nelze ovšem vyloučit, že s dalekosáhlými dopady. Může totiž Německo vrátit do náruče Evropy, a pomoci tak její hlubší integraci a nakonec i jejímu jasnějšímu vymezení jak vůči USA, tak vůči Rusku.
</TEXT>
<HEADING>
Nejde o epizodku
</HEADING>
<TEXT>
Hledání společné řeči je o to komplikovanější, že ve vzájemných vztazích ukazujeme v první řadě na rozdíly, a nikoli na to, co nás spojuje. Tento proces zbytečně drolí transatlantickou linku, takže nejsme schopni budovat nové instituce, které by nás společně posilovaly. Léčba tohoto stavu by ještě stále nemusela být nemožná. Předpokladem je ale ochota Američanů hrát fér, jednat s evropskými spojenci pokud možno jako s rovnými a jasně definovat cíle, protože bez toho je Evropané nikdy nebudou následovat. Tím nejdůležitějším ze strany USA ovšem bude trpělivost. Ostatně Evropané musejí také značně změnit své chování. V tuto chvíli zejména přístup k vlastní bezpečnosti. Pokud chtějí, aby s nimi Washington začal jednat jako s rovnými, musejí například radikálně reformovat ozbrojené síly, aby byly něčím víc než jen vhodným, ale drahým zdrojem strážních oddílů do mírových misí. Ukazování zubů, tak jak to Washington předvádí v případě Německa, je naprosto zbytečným přiléváním oleje do ohně. Vypadá to totiž, jako když Američané chtějí ukázat, kdo je tu pánem. Pravda samozřejmě je, že přirovnání metod prezidenta Bushe k metodám Adolfa Hitlera je nepřípustné, zvlášť když zazní z úst ministryně, a nikoli demonstranta s dlažební kostkou v ruce. Ostatně na to, co o sobě říkají, by si měli dát pozor představitelé zemí na obou stranách Atlantického oceánu. Opuštění současného negativního trendu bude vyžadovat odvahu. Věci zašly za poslední rok tak daleko, že se USA už prakticky nestarají o to, co si myslí ostatní, zvláště Evropané. Výjimkou je Británie a Rusko. Spolupráce Evropanů například v oblasti protiraketové obrany by rozhodně vyslala přes oceán dobrý signál. Navíc může být výhodná pro obě strany s jedinou výjimkou rozmisťováním zbraní v kosmu. Tragickým omylem by bylo se domnívat, že současná situace je pouhou nepodstatnou epizodkou. Není a může negativně předznamenat evropsko-americké vztahy na příští desetiletí. Irák bude velkým testem schopností hledat pochopení. Důkazy o vině Saddáma Husajna jsou stejné už řadu let a pro Evropany je nepochopitelné, proč se má začít jednat právě nyní. A proč na druhou stranu USA nepoužívají stejně razantní diplomacii v izraelsko-palestinském konfliktu. USA dluží Evropě odpovědi na řadu otázek a Evropané na druhou stranu musejí dobře poslouchat a nedělat hluché.
Hledání společné řeči je o to komplikovanější, že ve vzájemných vztazích ukazujeme v první řadě na rozdíly, a nikoli na to, co nás spojuje. Tento proces zbytečně drolí transatlantickou linku, takže nejsme schopni budovat nové instituce, které by nás společně posilovaly. Léčba tohoto stavu by ještě stále nemusela být nemožná. Předpokladem je ale ochota Američanů hrát fér, jednat s evropskými spojenci pokud možno jako s rovnými a jasně definovat cíle, protože bez toho je Evropané nikdy nebudou následovat. Tím nejdůležitějším ze strany USA ovšem bude trpělivost. Ostatně Evropané musejí také značně změnit své chování. V tuto chvíli zejména přístup k vlastní bezpečnosti. Pokud chtějí, aby s nimi Washington začal jednat jako s rovnými, musejí například radikálně reformovat ozbrojené síly, aby byly něčím víc než jen vhodným, ale drahým zdrojem strážních oddílů do mírových misí. Ukazování zubů, tak jak to Washington předvádí v případě Německa, je naprosto zbytečným přiléváním oleje do ohně. Vypadá to totiž, jako když Američané chtějí ukázat, kdo je tu pánem. Pravda samozřejmě je, že přirovnání metod prezidenta Bushe k metodám Adolfa Hitlera je nepřípustné, zvlášť když zazní z úst ministryně, a nikoli demonstranta s dlažební kostkou v ruce. Ostatně na to, co o sobě říkají, by si měli dát pozor představitelé zemí na obou stranách Atlantického oceánu. Opuštění současného negativního trendu bude vyžadovat odvahu. Věci zašly za poslední rok tak daleko, že se USA už prakticky nestarají o to, co si myslí ostatní, zvláště Evropané. Výjimkou je Británie a Rusko. Spolupráce Evropanů například v oblasti protiraketové obrany by rozhodně vyslala přes oceán dobrý signál. Navíc může být výhodná pro obě strany s jedinou výjimkou rozmisťováním zbraní v kosmu. Tragickým omylem by bylo se domnívat, že současná situace je pouhou nepodstatnou epizodkou. Není a může negativně předznamenat evropsko-americké vztahy na příští desetiletí. Irák bude velkým testem schopností hledat pochopení. Důkazy o vině Saddáma Husajna jsou stejné už řadu let a pro Evropany je nepochopitelné, proč se má začít jednat právě nyní. A proč na druhou stranu USA nepoužívají stejně razantní diplomacii v izraelsko-palestinském konfliktu. USA dluží Evropě odpovědi na řadu otázek a Evropané na druhou stranu musejí dobře poslouchat a nedělat hluché.
</TEXT>
</DOC>
<DOC>
<DOCID>LN-20020926056</DOCID>
<DOCNO>LN-20020926056</DOCNO>
<DATE>09/26/02</DATE>
<TITLE>
Britský premiér by mohl stát v čele Evropy
</TITLE>
<TEXT>
Britský premiér Tony Blair se během posledního roku stává jakýmsi svatým mužem světové politiky. Jeho ochotu nést na úzkých ramenou vinu ostatních naposledy využil německý kancléř Schröder. Němečtí sociální demokraté při volební kampani rozjeli atak proti silové politice Spojených států. Leccos schytal i Blair jako věrný spojenec Washingtonu. A to i přes gesto George W. Bushe, který se nechal přítelem Tonym přemluvit k jednání o Iráku v rámci OSN. Nyní se právě kvůli svému blízkému vztahu s Washingtonem britský premiér Schröderovi naopak hodí jako ten, kdo může uchlácholit uraženého Bushe. Jak soudí znalci berlínského zákulisí, Blair nejspíš poslouží Schröderovi i jinak - jeho zpráva o válečných přípravách Saddáma Husajna, kterou by kancléř ještě před pár dny odsoudil jako neprůkaznou, mu nyní může poskytnout alibi pro postupný příklon k podpoře mezinárodního zásahu proti Iráku. Brit tak pomůže Bushovi i Schröderovi k obnovení komunikace bez ztráty tváře. Přispěje obecně k tomu, aby na evropsko-amerických rozmíškách neprofitoval irácký diktátor. Uchová šanci na spolupráci mocností uvnitř EU. Blair za to platí problémy s rebelanty uvnitř vlastní labouristické strany, které jsou potenciálně největším nebezpečím pro jeho vnitropolitickou pozici. Až bude sjednocená Evropa hledat svého nejvyššího reprezentanta, měla by si na to vše rozpomenout. Světec s rozhodností válečníka by vůbec nebyl špatnou volbou v dnešním nejistém světě.
</TEXT>
</DOC>
<DOC>
<DOCID>LN-20020926057</DOCID>
<DOCNO>LN-20020926057</DOCNO>
<DATE>09/26/02</DATE>
<TITLE>
Telička sahá v Bruselu po maximu možného
</TITLE>
<TEXT>
Jedno z nepsaných bruselských pravidel praví, že ty nejdůležitější věci, obvykle záležitosti peněžní, se řeší vždy až na konec. Pokud možno v časovém presu, kdy se vyjednavači musejí ohlížet na dějinný význam konečného termínu a jsou nuceni ustupovat z pevných pozic. Trvat na svém do poslední chvíle bývá občas hodně riskantní hra, ale většinou se vyplácí. A to doslova. Francouzi, kteří už deset let drží uměle při životě systém štědrých zemědělských dotací, by o tom mohli vyprávět dlouhé hodiny. Český vyjednavač Pavel Telička francouzské zkušenosti zhodnocuje právě teď, kdy se snaží zvýšit dotované kvóty pro české zemědělce. Jeho argumenty jsou přitom téměř neprůstřelné. Unie nabízí kvóty na základě starých údajů, české zemědělství a potravinářství se mezitím hnulo hodně dopředu, proto je nutné příslušné kvóty zvýšit. Šance na úspěch je poměrně veliká, i když ani Telička jistě nepočítá s tím, že by získal ve všem maximum. U obilí lehce ustoupíme, u vína se budeme držet mírně při zdi a u mléka, kde nás podporují lobbisté zastupující zájmy francouzských mlékáren v Česku, setrváme na svém. Úřednickou hantýrkou se takovému závěru říká "optimalizace řešení" neboli "maximalizace možného". Bude ovšem opět na Teličkovi, aby občanům vzápětí vysvětlil, že to je vlastně totéž, jako kdybychom v rozhodujícím setu vyhráli zlomovou sedmou Tildenovu hru. Proevropská argumentace před referendem snese trochu přehánění. Ale lež to rozhodně nebude.
</TEXT>
</DOC>
<DOC>
<DOCID>LN-20020926058</DOCID>
<DOCNO>LN-20020926058</DOCNO>
<DATE>09/26/02</DATE>
<TITLE>
V referendu ČSSD je dobrý i špatný nápad
</TITLE>
<TEXT>
Miloš Zeman zřejmě není schopen posoudit své působení v politice střízlivým okem. Není to vyloučeno - moc člověka deformuje stejně jako například pobyt ve vězení, a po návratu mu nějakou dobu trvá, než je zase schopen vnímat svět "normálně". V této situaci se zřejmě Zeman ještě nachází, je ostatně mimo politiku teprve několik měsíců. Jen tak si totiž lze vysvětlit, jak se může domnívat, že mu sprosťárny - kterými nečastoval jen novináře - před spojenými parlamentními komorami mohou projít. A že by poslanci a senátoři mohli vážně zvažovat kandidaturu člověka, který letos na jaře předvedl, jak umí nakládat s mezinárodními vazbami Česka? Ale když on ten nejvyšší post láká, že, pane Zemane? Možná však nejde pouze o expremiérovy nemístné ambice, možná jde i o hlasy z řad ČSSD, volající po Zemanově nástupu do čela státu. V tom případě bychom byli svědky nesoudnosti nikoli osobní, nýbrž kolektivní. Naštěstí se sociální demokraté budou moci snadno přesvědčit, nakolik mají o Zemana v prezidentské funkci zájem ti, kdo nejsou členy jejich strany. Nápad rozlišit názor členů a nečlenů ČSSD prostřednictvím barevných a bílých volebních lístků mi připadá vtipný, hlasování tak poskytne víc informací najednou. Nápad kandidovat Miloše Zemana vtip postrádá.
</TEXT>
</DOC>
<DOC>
<DOCID>LN-20020926059</DOCID>
<DOCNO>LN-20020926059</DOCNO>
<DATE>09/26/02</DATE>
<TITLE>
Ad LN 14. 9.: Vypukla vládní krize
</TITLE>
<TEXT>
Vládní krize ukázala, jak je to s naším slavným blokem pravdy a lásky. Kdyby za časů vlády ODS a ČSSD někdo chtěl vylučovat poslance z parlamentu kvůli hlasování proti oposmlouvě, spustily by US a KDU-ČSL křik, jako by je na nože brali. A dnes sama US-DEU vyzve svou členku, aby kvůli neuposlechnutí stranické linie opustila parlament! Bezpáteřní lidovci k tomu neřeknou ani slovo. Každý vidí, že veškerý boj proti oposmlouvě byl jen účelovým bojem o zachování moci pro pidistrany, které byly momentálně postaveny mimo vládu. Podle mě je méně nebezpečný ten, komu jde o moc zjevně, jako byli Klaus a Zeman, než ti, kteří o ni usilují pokrytecky pod rouškou dobrotivých úmyslů, jako je tomu u US-DEU a KDU-ČSL. Snad si to jednou voliči uvědomí.
</TEXT>
</DOC>
<DOC>
<DOCID>LN-20020926060</DOCID>
<DOCNO>LN-20020926060</DOCNO>
<DATE>09/26/02</DATE>
<TITLE>
Ad LN 23. 9.: Hitler jako argument
</TITLE>
<TEXT>
Pustíte-li si některý z posledních projevů G. W. Bushe a obsahem ho porovnáte s projevy A. Hitlera nenajdete příliš mnoho rozdílů: "národ, jednota, válka..." a mezi řádky: "vláda a moc". V tomto ohledu, myslím, není příměr německé ministryně zcela bezpředmětný. Co ale není především - není antiamerický. Kritizuje postoje a politický styl G. W. Bushe a současné americké vlády. Není však namířen proti Američanům. Přestože Saddáma Husajna rád nemám, nelíbí se mi, že vláda USA chce zaútočit na stát, který sama po zuby ozbrojila. Nesouhlasím s napadnutím svrchovaného státu kvůli potenciální budoucí hrozbě. Nabízí se totiž otázka: Kdo přijde na řadu potom?
</TEXT>
</DOC>
<DOC>
<DOCID>LN-20020926061</DOCID>
<DOCNO>LN-20020926061</DOCNO>
<DATE>09/26/02</DATE>
<TEXT>
Ad LN 24. 9.: Soud osvobodil Jakeše a Lenárta V srpnu 1968 jsem byl v Praze u toho. Přímo před mýma očima sovětští vojáci zavraždili osm mých spoluobčanů. Mimo jiné. Mimo jiných. A já nechci poslouchat a číst o tom, že ti sympatičtí pozůstalí dědečkové (ovšem přitom stále vrazi, vlasti a velezrádci a zločinci nejhrubšího zrna) budou docházet volně k tzv. demokratickým soudním stolicím, které jim, když tedy vůbec před ně předstoupí, vyměří jakýsi legrační tzv. legální trest. Až česká povedená demokracie prohraje zákonitě pro své žvanění, slabost, prohnilost, korupci a stálostálé jalové kecy svůj vcelku dost nudný a nezáživný boj s rudou realitou, noví pánové se s námi párat nebudou.
</TEXT>
</DOC>
<DOC>
<DOCID>LN-20020926062</DOCID>
<DOCNO>LN-20020926062</DOCNO>
<DATE>09/26/02</DATE>
<TITLE>
Ad LN 23. 9.: Mečiar vyhrál, vládnout bude Dzurinda
</TITLE>
<TEXT>
Ze srovnání výsledků voleb na Slovensku a v ČR lze soudit, že nešlo jen o rozdílné přístupy politických stran k občanům, nýbrž i voličů k politické scéně. Naznačme si jen heslovitě, co nám obojí volby prozradily: mnohem vyšší účast ve volbách na Slovensku, vítězství skutečné pravice na Slovensku v nenásilně utvořené čtyřkoalici, a naopak rozklad pravice v ČR. Dále vítězství nad dosavadní snahou o propojení pravicových a levicových programů na Slovensku oproti zbytečnému úsilí v ČR o levicově--pravicové kompromisy, vedoucí ke kompromitování politiků. V ČR jsme nevěnovali dostatečnou pozornost příčinám nízké účasti ve volbách, a přitom ji ovlivnila řada faktorů do očí bijících: téměř nic nesdělující programy pravicových stran a mizerie uměle slepené čtyřkoalice, dlouhodobé slabé vnímání regionálních problémů a související neschopnost řešit otázky decentralizace. Neúspěch pravice v ČR není přímým odrazem skutečného smýšlení obyvatelstva. Monopolní postavení a málo vstřícný postoj ODS vůči dalším pravicovým či středovým subjektům se rovněž značně přičinily o rozčarování občanů a jejich nechuť volit kohokoliv.
</TEXT>
</DOC>
<DOC>
<DOCID>LN-20020926063</DOCID>
<DOCNO>LN-20020926063</DOCNO>
<DATE>09/26/02</DATE>
<TITLE>
Ad LN 20. 9.: Politická nezralost a naivita
</TITLE>
<TEXT>
Je mi smutno ze čtení příspěvků lidí, kteří vyčítají Haně Marvanové její hlas, jenž chyběl k vyšším daním. Nebo to byl Kavanův hlas? Ale Špidla přesvědčil tento beznázorový ovčí národ, že to byla Marvanová, která stála v cestě. A tak všichni píší, aby paní Marvanová držela "hubu a krok", tak jak to poslušně činí tento bezpáteřný národ už 300 let a aby proboha hlavně neměla svoji čest nebo nedej bože vlastní názor. To se v naší rovnopisné šířce nenosí. Když Špidla zavelí, všichni se jako jeden muž (či žena) seřadíme do šiku a všichni zvedneme ruku. Nebo to bylo v jiných dobách? Nějak mi ty éry začínají splývat. Ale krize je zažehnána, US-DEU pyšně podepsala pamflet "S ČSSD na věčné časy a nikdy jinak". A slušnému člověku se z té české politiky obrací žaludek.
</TEXT>
</DOC>
<DOC>
<DOCID>LN-20020926064</DOCID>
<DOCNO>LN-20020926064</DOCNO>
<DATE>09/26/02</DATE>
<TITLE>
Ad LN 21.9.: Obhájce přirovnal Jakeše k Ježíšovi
</TITLE>
<TEXT>
Při procesu s komunistickými prominenty Jakešem a Lenártem jejich obhájce tvrdil, že jsou obětními beránky, stejně jako kdysi Ježíš Kristus. Obžalovaní se přirovnání nikterak nebránili, naopak je dále rozvíjeli. Advokát mi je lhostejný, ten mi nikdy neublížil. Aspoň o tom nevím. Ale soudruzi obžalovaní mi lhostejní nejsou. Dlouhá desetiletí určovali proti mé vůli běh mého života. A dnes znovu dokázali svoji ubohost a malost. Léta byli v čele zločinecké organizace - komunistické strany, která duševně i fyzicky systematicky ničila slušné lidi. Dnes za to nepociťují vinu ani stud. Jeden kněz, kterého komunistický režim také dlouho věznil, řekl: "Odpuštění? Ano. Pro ty, kteří o ně stojí." Jakeš ani Lenárt o odpuštění nestojí. Nestojí o ně ani žádný z jejich soudruhů. Aspoň jsem dosud o žádném takovém neslyšel.
</TEXT>
</DOC>
<DOC>
<DOCID>LN-20020926065</DOCID>
<DOCNO>LN-20020926065</DOCNO>
<DATE>09/26/02</DATE>
<TITLE>
Ad LN 23. 9.: Havlovy pohádky
</TITLE>
<TEXT>
Panu Mášovi by zřejmě více vyhovovalo mít za prezidenta "testosteronového samce" (jeden takový seděl v publiku při Havlově projevu a "byl projevem šokován"), jimiž politika oplývá až k znechucení? Rohatý, agresivní samec jako vedoucí stáda, to je standardní model, který si obyčejný lid žádá. Básník, který se díky svému pevnému charakteru a hře osudu stal prezidentem a snažil se poctivě a dle svého svědomí úřad vykonávat, je samozřejmě primitivům jenom k smíchu. Ani mu nepřejí možnost sebereflexe. A "moudra", ať se zdají sebeobyčejnější, nepřestávají být "moudry", jsou-li pravdivá.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Senovážná 1254/4, 110 00 Praha 1 nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020926066</DOCID>
<DOCNO>LN-20020926066</DOCNO>
<DATE>09/26/02</DATE>
<TITLE>
Zdá se, že Lidovým novinám z úterý 24. září přišlo až překvapivě vhod volební vítězství rudo-zelené koalice v Německu. V hlavním komentáři Daniel Kaiser sice uznává, že bilance čtyřletého vládnutí dosavadní koalice není ani zdaleka "jednoznačná", oceňuje ale, že na rozdíl od prkenně vystupujícího Stoibera předáci rudo-zelené koalice "se prostě chovají jako moderní chlápci, kteří neznají žádné tabu". Hlavně však zdůrazňuje to, co ocení ministerstvo zahraničí: "Kdo kdy slyšel jeho (pozn. autora: Stoiberovy) protičeské tirády na Sudetoněmeckých dnech, těžko uvěří tomu, že kampaň na obranu národních zájmů v podání ODS byla kompletně postavena na vodě." Není pochyb o tom, že ODS letos na jaře německého strašáka zbytečně nafukovala. Úplně vymyšlený ale nebyl. Stoiber se ovšem nakonec do Berlína stěhovat nebude, a je tedy otázka, proč v této souvislosti Kaiser podniká chvalozpěv na obludný šovinismus ODS. Zvláště když Stoiber zůstane v Mnichově evidentně proto, že těsně před volbami sociální demokraté apelovali "na nízké dlouhodobě zakódované pudy antiamerikanismu" (Z. Petráček v LN 23. září). Tyto postoje prezentované kancléřem Schröderem jsou trapné nejen morálně, ale i politicky. Kancléř však má u nás zastání. V onom čísle LN, o němž hovoříme, Petr Fischer napadl kritiku Zbyňka Petráčka s tím, že jde o "předsudky, čili předem připravené interpretace, v nichž je mnohem více patrný vliv ideologie nežli pokus o komentář z kritického odstupu". Kritice USA podle Fischera nelze vetknout "nálepku antiamerikanismu jenom proto, že si někdo dovolil kritizovat Ameriku v tažení proti terorismu". To by jistě bylo oprávněné, kdyby Petráček osočil německou společnost. Nic takového ale ani slůvkem nenaznačil.
</TITLE>
<HEADING>
Komplexy z holocaustu
</HEADING>
<TEXT>
Druhou stranou mince je předvolební aféra místopředsedy FDP Möllemana. Ten odstoupil, když jeho protiizraelské a protižidovské výroky způsobily propad strany ve volbách. Vznáší-li v souvislosti s tím Petr Fischer námitky proti nálepce antisemitismu pro každého, kdo nesouhlasí s politikou izraelského státu, má jistě pravdu. Ale posuďme vlastní minulost a současnost, abychom viděli komplexy německé společnosti pramenící z holocaustu ostřeji. Češi ublížili sudetským Němcům méně než nacisté Židům. Ale i tak jsme jim vyhnáním ublížili dost. A tak by se slušelo, aby si čeští autoři kritizující sudetské Němce byli těchto vin vědomi. Jak by bylo možné, aby se s podobnými problémy nemuseli vyrovnávat v Německu? V těchto volbách se tedy projevily také tyto komplexy a my bychom k nim měli umět přistupovat s vědomím, že jde o věci sociálně značně citlivé. Námitky proti hluboce zakódovaným pudům antisemitismu nám nepomohou.
Druhou stranou mince je předvolební aféra místopředsedy FDP Möllemana. Ten odstoupil, když jeho protiizraelské a protižidovské výroky způsobily propad strany ve volbách. Vznáší-li v souvislosti s tím Petr Fischer námitky proti nálepce antisemitismu pro každého, kdo nesouhlasí s politikou izraelského státu, má jistě pravdu. Ale posuďme vlastní minulost a současnost, abychom viděli komplexy německé společnosti pramenící z holocaustu ostřeji. Češi ublížili sudetským Němcům méně než nacisté Židům. Ale i tak jsme jim vyhnáním ublížili dost. A tak by se slušelo, aby si čeští autoři kritizující sudetské Němce byli těchto vin vědomi. Jak by bylo možné, aby se s podobnými problémy nemuseli vyrovnávat v Německu? V těchto volbách se tedy projevily také tyto komplexy a my bychom k nim měli umět přistupovat s vědomím, že jde o věci sociálně značně citlivé. Námitky proti hluboce zakódovaným pudům antisemitismu nám nepomohou.
</TEXT>
</DOC>
<DOC>
<DOCID>LN-20020926067</DOCID>
<DOCNO>LN-20020926067</DOCNO>
<DATE>09/26/02</DATE>
<TITLE>
Dokáže se centralisticky řízená organizace obejít bez paláců a rezidencí?
</TITLE>
<TEXT>
Vztah českého občana ke katolické církvi je stejného rodu jako vztah lidí k ohni. O něm se říká, že je sice dobrý sluha, ale špatný pán. Češi nemají problém s církví sloužící, mají ale problém s církví vládnoucí. Respektive: měli v dějinách problém s církví vládnoucí. Důsledek trvá dodnes. Kdykoli se jim zdá, že Řím má tendenci jednat mocensky, rozestavují preventivně vozovou hradbu slov, případně si oblékají švejkovskou uniformu. Životnost tohoto instinktu bude v příštích letech nejspíš souviset s tím, jak důsledně katolická církev přesvědčí lidi, že dnes už jí opravdu nejde o slávu pozemskou, tedy o moc a peníze, ale jen a pouze o službu. Jak je může přesvědčit? Tím, že bude sloužit. A jelikož nejvíc jsou na očích veřejnosti církevní představitelé, půjde hodně o jejich činy. Jeden konkrétní, dosud málo diskutovaný krok k posílení věrohodnosti církve se přitom zdá být čím dál naléhavější: zbavit se honosných rezidencí, které jsou chtě nechtě symboly vladařských ambicí dávných hierarchů. Služebníci paláce nepotřebují. Jak absurdní je například představa Matky Terezy v rozlehlých komnatách s vysokými stropy. Pokud by tam s ní nebyli i její nemocní a umírající, působila by směšně.
</TEXT>
<HEADING>
Pastýř místo ředitele
</HEADING>
<TEXT>
Katoličtí představitelé ze západněji položených zemí si tato fakta začínají uvědomovat. Někteří přitom postupují velmi radikálně. "Chci se stát biskupem na cestách," vysvětloval nedávno lancasterský biskup Patrick O'Donoghue svůj záměr prodat šestnáctipokojovou viktoriánskou budovu a peníze věnovat potřebným. "Chci říci svým lidem a - jak doufám také dalším lidem, že církev je něco víc než velké domy symbolizující postavení z jiné doby," upozornil osmašedesátiletý biskup, který se necítí být "ředitelem firmy církev", ale "sluhou Božího slova a pastýřem církve". S obdobným návrhem přišel v květnu chicagský arcibiskup kardinál Francis E. George. Zdůvodnění? Kněz, který přichází k trpícím a chudým, musí sám žít v pokoře a jednoduchosti. V létě také proběhla tiskem zpráva, že holandská katolická církev prodává biskupský palác ve městě Groningen. Oficiálním důvodem je finanční krize diecéze. Finanční problémy, ohled na liberální společnost, rozchod s triumfalistickou minulostí. To všechno mohou být impulsy, které církev v blízké budoucnosti povedou k novému zhodnocení chudoby. Základní směrnici však v tomto bodě nabízí evangelium, povyšující chudobu (ne bídu!) na perspektivní životní styl. Důraz na myšlenky Nového zákona a rozvoj teologie chudoby může být dnes také příspěvkem západní církve k dialogu demokratické společnosti s muslimským světem, který má někdy tendenci vidět Západ jako říši arogance, konzumu a okázalého bohatství.
</TEXT>
<HEADING>
Perspektivní životní styl
</HEADING>
<GEOGRAPHY>Chudoba</GEOGRAPHY>
<TEXT>
tedy dobrovolné uskrovnění, pokora, respekt ke strádajícím - má i svůj psychologický moment: působí jako provokující model a posiluje autoritu. V Anglii dodnes vzpomínají na to, jak spontánně lidé za války následovali královnu Alžbětu, když se proslechlo, že teplá voda smí v královské vaně sahat nejvýše dva palce ode dna, aby se neplýtvalo energií. Dělali to stejně jako ona, aniž by je k tomu kdo vyzýval, natož pak kontroloval. Centralisticky řízené organizace jsou tradičně nedůvěřivé k iniciativám zdola. Čeká se na pokyn vedení. Iv případě církevních paláců by asi věci nabraly rychlejší spád, kdyby řekl jasné slovo Řím. Ten si však potrpí na parádu, v sídle nástupců apoštolů je to palác na paláci. Na druhé straně ale nikdo nebrání katolickým biskupům po celém světě, aby si své domy - a s nimi i styl života - vybírali podle svého. Budou-li mít šťastnou ruku, možná pak i "služebník služebníků Božích", jak o sobě mluví papež, objeví snáze sídlo adekvátní svému postavení.
Chudoba - tedy dobrovolné uskrovnění, pokora, respekt ke strádajícím - má i svůj psychologický moment: působí jako provokující model a posiluje autoritu. V Anglii dodnes vzpomínají na to, jak spontánně lidé za války následovali královnu Alžbětu, když se proslechlo, že teplá voda smí v královské vaně sahat nejvýše dva palce ode dna, aby se neplýtvalo energií. Dělali to stejně jako ona, aniž by je k tomu kdo vyzýval, natož pak kontroloval. Centralisticky řízené organizace jsou tradičně nedůvěřivé k iniciativám zdola. Čeká se na pokyn vedení. Iv případě církevních paláců by asi věci nabraly rychlejší spád, kdyby řekl jasné slovo Řím. Ten si však potrpí na parádu, v sídle nástupců apoštolů je to palác na paláci. Na druhé straně ale nikdo nebrání katolickým biskupům po celém světě, aby si své domy - a s nimi i styl života - vybírali podle svého. Budou-li mít šťastnou ruku, možná pak i "služebník služebníků Božích", jak o sobě mluví papež, objeví snáze sídlo adekvátní svému postavení.
</TEXT>
</DOC>
<DOC>
<DOCID>LN-20020926068</DOCID>
<DOCNO>LN-20020926068</DOCNO>
<DATE>09/26/02</DATE>
<TITLE>
Mezinárodní vztahy jsou v poslední době poznamenány jistým vnitřním rozporem. Na jedné straně se po 11. září 2001 podstatně změnil přístup k základním problémům světa, rozšířilo se úsilí o koordinaci postupu jednotlivých států při likvidaci terorismu s cílem předejít světové konfrontaci. Přesto je každodenní život jednotlivých zemí poznamenán stálým napětím z obav dalších hrozivých teroristických akcí. Zásadní převrat politiky ještě nenastal, přesto už jeho čas dozrává. Jako osa změny možného přelomu se dá vnímat přehodnocení důsledků a vyznění studené války. Členské státy NATO, zejména USA, postupně pochopily, že studená válka se liší od "horké" nejen v tom, že se v ní nestřílí, ale i v tom, že v ní není vítězů ani poražených. USA sice z pozice jediné velmoci po vítězství ve studené válce nejprve převzaly pod svou "záštitu" globalizaci. To je přivedlo i k jejich úloze "světového četníka". Po zhroucení budov Světového obchodního centra ovšem znamenala solidarita ruského prezidenta Vladimira Putina jakýsi katalyzátor, jenž dopomohl, aby podřízené vztahy vítěz poražený mohlo vystřídat partnerství, spolupráce rovnocenných. Nejvlivnější vůdci světa poznali, že od této chvíle dělicí linie už nepovedou podél hranic jejich zemí. Do budoucna se musejí vyhýbat vzájemným konfrontacím, protože v globálně chápaném světě budou schopni čelit terorismu jen společně. Stejně tak jen při vzájemné kooperaci budou moci řešit i jiné univerzální výzvy.
</TITLE>
<HEADING>
Multipolární svět
</HEADING>
<TEXT>
Vzhledem k tomuto vývoji může nastat budování nové světové soustavy na podstatně modernizovaném myšlení a zásadách. Místo jedné supervelmoci se předpokládá existence více pólů, mezi nimiž jsou možné konstruktivní vztahy. Postimperiální Rusko se stalo činitelem, bez nějž se nemůže mezinárodní politika obejít. Počáteční fázi nové globální politiky zpečetila římská dohoda o spolupráci Ruska a NATO z 28. března 2002. Tento trend potvrdila i pozdější Putinova iniciativa, aby při listopadovém summitu uzavřela podobnou dohodu s Ruskem i EU. Vedle EU a Ruska se dalšími významnými globálními činiteli stávají i Čína a postupně i Indie. Poté, co bude tento systém zformován, je možné reorganizovat světový bezpečnostní systém i světovou ekonomiku. Bylo by naivní přehlížet, že je v tomto procesu mnoho cizorodých prvků. Spolupráce se stále mísí s pochybnostmi i přímou konfrontací. V důležitých bezpečnostních otázkách se strategické ústupky a kompromisy rodí jen obtížně. Nejsou ještě vypracované zásady nových mezinárodních vztahů. Společný boj proti terorismu může nicméně v oblasti mezinárodních vztahů podnítit konstruktivní procesy. V úvahu přicházejí konzultace o otázkách mezinárodní bezpečnosti (např. jednání o snížení počtu strategických zbraní). Zvyšování a posilování funkce Rady bezpečnosti OSN pak může vést k postupnému vymezení bariér dominance USA.
Vzhledem k tomuto vývoji může nastat budování nové světové soustavy na podstatně modernizovaném myšlení a zásadách. Místo jedné supervelmoci se předpokládá existence více pólů, mezi nimiž jsou možné konstruktivní vztahy. Postimperiální Rusko se stalo činitelem, bez nějž se nemůže mezinárodní politika obejít. Počáteční fázi nové globální politiky zpečetila římská dohoda o spolupráci Ruska a NATO z 28. března 2002. Tento trend potvrdila i pozdější Putinova iniciativa, aby při listopadovém summitu uzavřela podobnou dohodu s Ruskem i EU. Vedle EU a Ruska se dalšími významnými globálními činiteli stávají i Čína a postupně i Indie. Poté, co bude tento systém zformován, je možné reorganizovat světový bezpečnostní systém i světovou ekonomiku. Bylo by naivní přehlížet, že je v tomto procesu mnoho cizorodých prvků. Spolupráce se stále mísí s pochybnostmi i přímou konfrontací. V důležitých bezpečnostních otázkách se strategické ústupky a kompromisy rodí jen obtížně. Nejsou ještě vypracované zásady nových mezinárodních vztahů. Společný boj proti terorismu může nicméně v oblasti mezinárodních vztahů podnítit konstruktivní procesy. V úvahu přicházejí konzultace o otázkách mezinárodní bezpečnosti (např. jednání o snížení počtu strategických zbraní). Zvyšování a posilování funkce Rady bezpečnosti OSN pak může vést k postupnému vymezení bariér dominance USA.
</TEXT>
</DOC>
<DOC>
<DOCID>LN-20020926069</DOCID>
<DOCNO>LN-20020926069</DOCNO>
<DATE>09/26/02</DATE>
<TEXT>
Andrea. Jméno je řeckého původu a k nám se dostalo prostřednictvím italštiny a francouzštiny. Česká podoba jména zní Ondřejka. Nositelka tohoto jména je tedy "odvážná a statečná". V církevním kalendáři mají dnes svátek Kosma a Damián. Také obě tato jména mají řecký původ. Kosmu badatelé překládají jako "svět, řád, věčnost" nebo "ozdoba či pochvala". Damián se překládá jako "krotitel a pokořitel".
</TEXT>
</DOC>
<DOC>
<DOCID>LN-20020926070</DOCID>
<DOCNO>LN-20020926070</DOCNO>
<DATE>09/26/02</DATE>
<TEXT>
Na každý den připadá nějaké výročí. Některá jsou významná, či kulatá, jiná naopak docela obyčejná, ale i ona mohou být příznačná, nebo alespoň zajímavá. Na jedno z nich jsem si teď vzpomněl, když 16. září začal před pražským městským soudem proces s Miloušem Jakešem a Josefem Lenártem za rozvracení republiky v roce 1968. Čtyřiatřicet let je velmi dlouhá doba, zvláště pokud jde o vlastizradu. Svědků ubývá a sám čin svou vzdáleností vyčpí. Před třinácti roky v sobotu 16. září 1989 měli zakázaní spisovatelé schůzku v Hrádečku u Havlů, na kterou přizvali i vydavatele samizdatových Lidovek, aby zjistili, co bude dál s našimi novinami v příštím kulatém roce. Moc jsem nevěřil, že se vůbec setkání uskuteční, a zvláště tam. Povedlo se. Ze Slovenska přijela navíc Jolana Kusá, neboť její muž Miro bol zatvorený. Policie kolem chalupy sice vytrvale kroužila, ale nijak nezasáhla. Vašek Havel tam v klidu předčítal svůj nový esej Slovo o slově a večer jsme si ze Svobodné Evropy s chutí poslechli Jakešův projev, kde hořekuje nad tím, že si připadá jako kůl v plotě. Doma se ještě tehdy vysílat nesmělo. Pokud šlo o Lidové noviny, furiantsky jsem prorokoval, že v roce 1990 už budou vycházet jako deník. Za 16 dní nás zavřeli a z Ruzyně nás pustili až na letenskou nedělní demonstraci 26. listopadu. Moje paličatá předpověď se pak přece splnila. Kůl v plotě České republiky nadále uhnívá v zahradě jeho pražské vily, zatímco Vasil Biľak, hlavní strůjce invaze půlmilionové armády Varšavského paktu do naší tehdy společné vlasti, spokojeně žije v Bratislavě. Jeho zeť se nyní dostal s obnovenou kompartají i do nové Národní rady. Zdá se tedy, že Jakeš není tak docela osamělý. Kůlů v plotě přibývá a nepostrádají navíc ani poměrně důležité podpěry v řadách bývalých příznivců. Dost smutná bilance, a hlasy obhájců, že Jakeš s Lenártem mají být ukřižováni na onom kůlu jako spasitelé, jen stvrzují, jak hluboko jsme klesli. Verdikt soudu podle toho vypadá. Jsou zatím osvobozeni jako nevinní. Věřte, že mi nejde o pomstu, ale liknavost, s jakou si justice za lhostejného přihlížení veřejnosti nedokáže poradit s neblahým odkazem komunismu, přinejmenším uráží. Vlastizrada je zločin a oni se hájí tím, že nezradili socialismus. Své činy halí do, politického roucha přesvědčení a tím zamlčují, čím se jejich režim provinil na této společnosti. Není divu. K tomu se dosud nedokázali přiznat ani jejich dnešní následníci. Bylo by proto neodpustitelnou iluzí, kdybychom si mysleli, že se tím kvaziprocesem vyrovnáme s minulostí. Zatím jsme se s lehkým srdcem vyrovnali s tím, že končí padesátileté blahodárné působení českého vysílání Svobodné Evropy.
</TEXT>
</DOC>
<DOC>
<DOCID>LN-20020926071</DOCID>
<DOCNO>LN-20020926071</DOCNO>
<DATE>09/26/02</DATE>
<GEOGRAPHY>VÍDEŇ</GEOGRAPHY>
<TEXT>
Optimální rychlost na rakouských silnicích - to je název studie profesora Petera Cerwenky z vídeňské Technické univerzity pro rakouský automotoklub. Cerwenka se v ní snažil najít odpověď na otázku, jak jet rychle a bezpečně a zároveň nemít velkou spotřebu. Výsledek? Ideální rychlost pro osobní benzinové auto na volné silnici je údajně 75,8 km/h, v obci 49 km/h a na dálnici 124,7 km/h. Autor připouští, že závěry jeho práce nepřímo vyzývají ke snížení povolených rychlostních limitů. Pro většinu Rakouska totiž platí nejvyšší povolená rychlost mimo obce 100 km/h, v obci se může jezdit i 50 km/h a na dálnici 130 km/h.
</TEXT>
</DOC>
<DOC>
<DOCID>LN-20020926072</DOCID>
<DOCNO>LN-20020926072</DOCNO>
<DATE>09/26/02</DATE>
<TITLE>
Za 22 milionů korun si mohou boháči objednat svůj genetický profil
</TITLE>
<TEXT>
Pouhý týden prý stačí americkému vědci Craigu Venterovi k vytvoření genetické mapy, z níž se zákazník dozví, jaké nemoci mu hrozí.
LONDÝN - Jedním z největších vědeckých úspěchů 20. století se stalo dekódování lidského genomu (sbírky genetického materiálu), které vědci oznámili světu v červnu roku 2000. I když na rozluštění DNA dlouho pracovali i vědci z mezinárodního veřejného projektu čtení lidských genů (HGP), prvenství na tomto poli nakonec připadlo soukromé americké společnosti Celera Genomics, kterou v té době vedl Craig Venter. Slavnostního ohlášení objevu se mimo jiné zúčastnil tehdejší americký prezident Bill Clinton a prostřednictvím satelitního přenosu i britský premiér Tony Blair, který událost označil za triumf 21. století. V únoru minulého roku genetici představili světu i první mapu lidského genomu. Jde vlastně o náčrt genové sekvence, který má člověku napovědět, jaké nemoci mu hrozí. Mapa by se tak měla stát základem genové medicíny a každý pacient by tak mohl být léčen s přihlédnutím k jeho genetické výbavě. K přečtení této "knihy života" dospěli vědci z HGP i tým Craiga Ventera. Ten nyní hodlá nabízet genetickou mapu každému, kdo mu za ni bude ochoten zaplatit 712 tisíc dolarů (přes 22 milionů korun). Podle BBC Venterovi vyhotovení jedné genetické mapy zabere přibližně týden. Po uplynutí této doby zájemce obdrží CD s informacemi o svém genetické výbavě, které mu údajně umožní předcházet nemocem, k nimž je náchylný. Každý si tak bude moci zjistit, zda mu podle genů hrozí onemocnění cukrovkou, Alzheimerovou chorobou, rakovinou nebo zda je například náchylnější k drogové závislosti. Podle Venterových zjištění si bude možná moci udělat i přibližnou představu, jak a kdy zemře.
</TEXT>
<HEADING>
Důležitou roli má také prostředí
</HEADING>
<TEXT>
Predispozice k určitým chorobám vzniká na základě genových variací v DNA (nazývaných SNP od anglického single nucleotide polymorphism). Pokud je ale u člověka objeven například gen pro schizofrenii, zdaleka to neznamená, že se toto onemocnění u něj musí projevit. Existuje pro to pouze větší pravděpodobnost. Geny pro svou činnost potřebují ještě jakýsi spouštěcí moment, a tím nejčastěji bývají faktory prostředí. I když se částka, kterou multimilionář Venter za svou práci požaduje, zdá více než přemrštěná, zájemců je v řadách boháčů velké množství již nyní, několik týdnů před spuštěním projektu. Pro méně majetné představuje naději britská společnost Solexa. Ta v současné době vyvíjí rychlou a levnou metodu "čtení" lidské DNA. Plánuje, že za 1000 dolarů (přibližně 31 tisíc korun) bude schopna do čtyřiadvaceti hodin přečíst sekvenci celého genomu zákazníka. Kdy však dojde k dokončení tohoto projektu, není zatím jasné.
LIDSKÝ GENOM
* genom je kompletní seznam zakódovaných informací nutných k existenci člověka
* kód DNA tvoří chemické báze adenin (A), thymin (T), cytosin (C) a guanin (G)
* kód v každé ze 100 bilionů buněk lidského těla obsahuje více než tři miliardy párů bází
* kdyby byla DNA lidského těla rozvinuta, překonala by vzdálenost mezi Sluncem a Zemí více než 1200krát
Zdroj: BBC
</TEXT>
</DOC>
<DOC>
<DOCID>LN-20020926073</DOCID>
<DOCNO>LN-20020926073</DOCNO>
<DATE>09/26/02</DATE>
<TITLE>
Už od srpna mohou zákazníci Eurotelu a T-Mobile používat službu multimediálních zpráv MMS
</TITLE>
<TEXT>
Až levnější přístroje umožní větší rozšíření ememesek. Drahé mobily, které jsou nyní na trhu, si přitom pořídilo několik tisíc zákazníků.
Obrázky, jednoduché animace, zvukové nahrávky a samozřejmě text. V blízké budoucnosti i videoklipy, hudební soubory a složitější animace. To vše by mělo být možné zasílat z mobilu na mobil prostřednictvím služby MMS. Takzvané ememesky, neboli multimediální zprávy, by neměly být jen pouhým vylepšením klasických textových esemesek. Uživatelům mobilních telefonů by měly ukázat, jak by mohla vypadat komunikace po spuštění třetí generace mobilních sítí známé pod zkratkou UMTS. Ještě před tím, než mobily budou schopny přenášet obrovské objemy dat a zvládnou například videokonference nebo stahování videonahrávek, chtějí výrobci i operátoři nabídnout zákazníkům něco, co je donutí k nákupům nových přístrojů. Službu MMS už v České republice od konce srpna provozují T-Mobile a Eurotel. Obě společnosti se přitom dohadují, která z nich přišla s ememeskami jako první. Internetový server Mobil.cz zjistil, že první platící zákazník Eurotelu si službu MMS aktivoval 27. srpna v 15 hodin. První platící zákazník společnosti T-Mobile tak udělal "až" v 17 hodin téhož dne. Za necelý měsíc se Eurotelu podařilo přilákat několik tisíc zákazníků. "Odhaduji to až na deset tisíc," řekl mluvčí firmy Jan Kučmáš. T-Mobile registruje podle svého mluvčího Petra Stoklasy "ně - kolik stovek až tisíc" uživatelů služby MMS. Běžného uživatele zatím od pořízení nové služby odrazuje poměrně vysoká cena telefonů, které podporují technologii MMS. Na tuzemském trhu jsou zatím k dostání pouze dva. Nokia 7650 se zabudovaným digitálním fotoaparátem stojí přes 20 tisíc korun. Sony Ericsson T68i je o přibližně sedm tisíc korun levnější, ale fotoaparát za 5 až 6 tisíc korun je k němu třeba dokoupit.
</TEXT>
<HEADING>
Vyfotit a poslat
</HEADING>
<TEXT>
Už do konce tohoto roku by se měly na evropském a snad i na českém trhu objevit "ememeskové" přístroje v ceně do 10 tisíc korun. To by novou službu zpřístupnilo i méně majetným zákazníkům, kteří v současné době nejvíce esemeskují a které by posílání MMS mohlo oslovit. Vytvoření MMS zprávy je poměrně jednoduché. Pomocí vestavěného fotoaparátu se pořídí fotografie, přiloží se k ní zvukový záznam nebo krátký text a vše se odešle podobně jako esemeska. Obrázky lze přitom pospojovat a vytvořit z nich jednoduché animace. Ememesky lze zasílat nejen na jiné mobily, které novou službu podporují, ale i na klasické přístroje nebo na e-mail. V případě odeslání zprávy na starý mobil se příjemci zobrazí klasická esemeska s informacemi, na kterých internetových stránkách si může MMS zprávu prohlédnout. Pokud je zpráva odeslaná na e-mail, dojde v podobě elektronické pošty s přiloženým obrázkem nebo zvukovým záznamem. Operátoři si prozatím účtují za odeslání jedné ememesky přibližně 10 korun. Nezáleží přitom na její velikosti. Určitým omezením je fakt, že současné přístroje nejsou schopny zpracovat zprávu větší než 30 kB. Odeslané fotografie proto nemohou být v příliš vysokém rozlišení. Zatímco Eurotel v nejbližší době neuvažuje o změně svých cen, T-Mobile chce svou současnou cenovou politiku vyhodnotit a během několika týdnu přijít s určitými změnami. "Chtěli bychom umožnit zákazníkům, kteří posílají menší esemesky, aby platili méně než ti, kteří odesílají velké soubory," uvedl Petr Stoklasa. Vedle odesílání multimediálních zpráv umožňuje služba MMS objednání obrazového zpravodajského a zábavního servisu. Eurotel v tomto směru spolupracuje s ČTK a serverem iDnes a svým zákazníkům posílá zprávy doplněné o ilustrace nebo fotografie. Uživatelé si také mohou nechat zasílat různé obrázkové vtipy nebo erotické fotografie. T-Mobile připravuje spuštění podobného servisu během "několika týdnů".
Přehled mobilních telefonů na českém trhu čtěte na stranách 14 a 16
5 nejprodávanějších mobilů v ČR
Nokia 3310 24 762 ks
Nokia 3410 4171 ks
Nokia 6310 3870 ks
Nokia 5210 3264 ks
Nokia 3330 3156 ks
Pozn.: údaje za červenec 2002, neobsahuje telefony v předplacených sadách
Pramen: Phonehouse
5 nejlevnějších mobilů v ČR
</TEXT>
</DOC>
<DOC>
<DOCID>LN-20020926074</DOCID>
<DOCNO>LN-20020926074</DOCNO>
<DATE>09/26/02</DATE>
<TITLE>
Motorola A820
</TITLE>
<TEXT>
Motorola představila tento telefon už na jaře na hannoverském veletrhu informačních a komunikačních technologií Cebit. Model A820 měl být prvním UMTS mobilem na evropském trhu. Tak jak se odkládá spuštění nové generace mobilních služeb, odkládá se i uvedení A820 do prodeje. Tento telefon by měl umět zasílat a přijímat zprávy MMS nebo umožnit rychlý přístup na internet. Měl by být vybaven digitálním fotoaparátem, MP3 přehrávačem, a dokonce i navigačním systémem GPS.
</TEXT>
<HEADING>
Panasonic GD67
</HEADING>
<TEXT>
Tento telefon by měl přijít na tuzemský trh už v říjnu. Bude prvním mobilem "nižší třídy" s barevnou obrazovkou. Jeho displej bude schopen zobrazit 256 barev. Nový model Panasoniku bude podporovat technologii rychlého připojení na internet GPRS nebo zasílání vylepšených esemesek takzvaných EMS zpráv. Uživatelé budou moci jednoduše měnit vzhled telefonu tím, že pod zadní průhledný kryt vloží vlastní barevné šablony. Panasonic GD67 se bude vyrábět mimo jiné i v závodě v Pardubicích.
</TEXT>
<HEADING>
Nokia 3650
</HEADING>
<TEXT>
Nový model finského výrobce se má na evropský trh dostat začátkem příštího roku. Telefon bude mít větší barevnou obrazovku a zabudovanou videokameru spolu s jednoduchým přehrávačem. Mobil bude také podporovat technologii MMS a GPRS. Nokia 3650 bude spolupracovat is technologií Java, což zákazníkům dovolí využívat poměrně vyspělé aplikace, které budou dodávat operátoři, popřípadě další společnosti. Telefon by měl stát 14 až 16 tisíc korun.
</TEXT>
<HEADING>
Nokia 3510i
</HEADING>
<TEXT>
Tímto telefonem chce Nokia zpřístupnit službu MMS i méně majetným zákazníkům. Stát by měl okolo 8 tisíc korun, na trh se však dostane až v průběhu třetího čtvrtletí letošního roku. Displej telefonu bude schopen zobrazit 4096 barev, mobil bude podporovat technologii Java, která umožní například stahování her. Samozřejmostí je přístup na internet prostřednictvím služby GPRS. Telefon bude mít aktivní kryty, které se budou rozsvěcovat do rytmu vyzvánění či vytvářet efekty při hraní her.
</TEXT>
<HEADING>
Sony Ericsson P800
</HEADING>
<TEXT>
Tento zástupce takzvaných chytrých telefonů by se měl na evropský trh dostat v posledním čtvrtletí tohoto roku. Je vybaven digitální kamerou, přehrávačem krátkých videonahrávek a hudebních souborů ve formátu MP3. Telefon bude podporovat technologie MMS, Java a GPRS. Předností nového modelu od společného podniku Sony Ericsson má být velká barevná dotyková obrazovka. Telefon bude schopen přijímat e-maily s přílohami ve formátu Word, Excel nebo Acrobat.
Tento zástupce takzvaných chytrých telefonů by se měl na evropský trh dostat v posledním čtvrtletí tohoto roku. Je vybaven digitální kamerou, přehrávačem krátkých videonahrávek a hudebních souborů ve formátu MP3. Telefon bude podporovat technologie MMS, Java a GPRS. Předností nového modelu od společného podniku Sony Ericsson má být velká barevná dotyková obrazovka. Telefon bude schopen přijímat e-maily s přílohami ve formátu Word, Excel nebo Acrobat.
</TEXT>
</DOC>
<DOC>
<DOCID>LN-20020926075</DOCID>
<DOCNO>LN-20020926075</DOCNO>
<DATE>09/26/02</DATE>
<TITLE>
21. lekce: Průvodce internetem
</TITLE>
<TEXT>
Počítačový kurs LN pro začátečníky i mírně pokročilé
Internet, tedy síť (web), má pro každého něco. Nabídku práce, programy zdarma nebo zájmové magazíny.
Podívejte se na Alenu a na Zdeňka. Internet mají doma teprve rok a ona už si našla nové zaměstnání, zatímco on si vytváří v počítači alba z fotek ze svého nového digitálního fotoaparátu. Jejich příklad ilustruje, jak a kdy internet v každodenním životě používat.
</TEXT>
<HEADING>
Změnila jsem práci
</HEADING>
<TEXT>
Alena pracuje jako sekretářka. Internet měli v kanceláři pouze vedoucí pracovníci. Ona sama ho nevyužívala, než zjistila, že není ve svém zaměstnání spokojená. Se známou strávila hodinu v internetové kavárně a ta jí ukázala, jak hledat práci přes internet. S manželem si tedy pořídili počítač z druhé ruky, připojení na internet a po večerech se pustila do hledání práce a odpovídání na inzeráty. Během měsíce se její záložka Oblíbené v prohlížeči rozšířila o adresy jako prace.seznam.cz, která v sobě sdružuje nabídku několika virtuálních pracovních agentur (třeba prace.cz a jobpilot.cz). Založila si také www.cvonline.cz a www.jobs.cz. Ostatně do dalších agentur se mohla podívat kdykoli, třeba opět přes katalog Seznam.cz, rubriky Služby a informace a jeho podrubriky Trh pracovních příležitostí. Naučila se, jak se píše správně životopis, zaregistrovala se, ale hlavně pravidelně sledovala nabídku inzerátů a rovnou e-mailem posílala nově vytvořený životopis. Neodpověděli jí vždycky, ale časem dostala několik nabídek, které ji zaujaly. Zjistila si také internetové adresy firem, které mají své vlastní stránky. U těch zajímavých sledovala, zda v rubrice Nabídka zaměstnání není zrovna něco pro ni. Změna zaměstnání se povedla a Alena je spokojená. Občas nějaký ten večer s internetem stráví i teď. Docela ráda vaří, sleduje kosmetiku a občasné vylepšení bytu jí také udělá radost. Hledala tedy místo, kde by našla všechno, co potřebuje. Jako první se dostala na zena.centrum.cz. Kvůli docela dobrým článkům o životním stylu si dokonce koupila tiskárnu, aby je nemusela číst na monitoru. Do záložky přidala ještě www.zena-in.cz, kde jsou i praktické poradny, a www.living.cz s rubrikami bydlení a zahrada. Stará se i o rodinnou pokladnu, takže občas sleduje www.penize.cz a finance.centrum.cz pro srovnání.
</TEXT>
<HEADING>
Nový fotoaparát bude digitální
</HEADING>
<TEXT>
Zdeněk, učitel a nadšený amatérský fotograf, začíná den novinami. Zatím ještě papírovými. Když ho něco zaujme, tak se k tomu večer vrátí a prohledá veškeré internetové noviny (lidovky.cz, idnes.cz a další). Angličtinu si cvičí na adrese askmen.com, což je internetový magazín životního stylu pro muže. Jinak jako učitel sleduje hlavně magazín ceskaskola.cz s články o školství a diskusními fóry. A protože je nadšený fotograf, navštěvuje také forum.fotografovani.cz. Už se těší na svůj nový digitální fotoaparát, který přes internet tak dlouho vybíral. S hledáním začal na portálu Atlas.cz, kde zadal heslo "digitalni fotoaparat". Pak už jen porovnával nabídky obchodů. Ještě než se rozhodl pro ten pravý model, prověřil si ho na americkém amazon.com. Tam u každého výrobku zveřejňují svá hodnocení desítky až stovky uživatelů, a je tedy pravděpodobné, že pokud bude mít vybraný model nějaké nevýhody, dozví se o tom. Přestože si vybral aparát na internetu, půjde se na něj podívat do obchodu a koupí si ho tam. Fotoaparát není tričko nebo kazeta, a on se raději přesvědčí, zda jsou obchodníci skutečně tak důvěryhodní jako jejich internetová stránka. Ostatně bude-li všechno tak, jak má být, dokoupí si přes internet doplňky. Vzhledem k tomu, že se nemůže fotek dočkat, už si hledá i nějaký potřebný software. Podíval se na download.atlas.cz, jestli něco nenabízejí zdarma. Mohl by se mu hodit program na prohlížení obrázků IrfanView 3.61, ale to je málo. Alespoň se dozvěděl, jak si takový program z internetu nainstalovat. Zapátral také v katalozích vyhledávačů v rubrikách Download (česky stažení) nebo Freeware (software zdarma). Na stahuj.cz a na download.quick.cz nakonec objevil celé balíky programů zdarma.
Příště: Jak se ochránit před viry
Internetovou verzi kursu najdete na adrese www.lidovky.cz/pckurs
Počítačový kurs pro Vás připravuje Jasna Sýkorová
Jaké jsou vaše oblíbené stránky na internetu?
* Petr Fejk, ředitel pražské
</TEXT>
<HEADING>
Zologické zahrady
</HEADING>
<TEXT>
Nedá se říct, že bych měl záložku a tam své oblíbené stránky, na které bych se pravidelně vracel. Internet používám hlavně pracovně, třeba když sháníme nové lavičky a další věci do ZOO. Pro srovnání nabídek je nepřekonatelný. Navštěvuji také stránky významných médií, kromě Lidových novin a Mladé fronty také Český rozhlas (rozhlas.cz) a Českou televizi (www.czech-tv.cz).
* Bára Nesvadbová, spisovatelka a šéfredaktorka časopisu
</TEXT>
<HEADING>
Harpers Bazaar
</HEADING>
<TEXT>
www.allegra.de Jeden z nejlepších německých časopisů na webu. Chodím tam na trendy a na podněty pro svoji práci. www.justice.cz Když potkám nového muže, tak si ho tam proklepnu. www.retriever.cz Tyhle jsou oblíbené kvůli mému psu - Garpovi.
* Jiří Dědeček, písničkář
</TEXT>
<HEADING>
www.bbc.co.uk
</HEADING>
<TEXT>
Sleduji zpravodajství, ale také si rád poslechnu zvukový záznam rozhlasových pořadů. Na přípravě některých z nich se ostatně podílím. www.francodiff.org Tady si vyhledávám písničky, jejich texty a vůbec informace o nich pro moje rozhlasové pořady. www.dedecek.cz Tahle stránka je moje nejoblíbenější.
</TEXT>
<HEADING>
Malá poznámka pro dnešní den
</HEADING>
<TEXT>
Existuje vůbec něco takového jako internet pro muže a pro ženy? Na jednu stranu není možné věřit stereotypům, že ženy budou zajímat pouze recepty a chlapy zase auta nebo erotika. Na internetu, kde je možné se věnovat jakýmkoli zájmům v soukromí, většinou bez kontroly okolí (pozor, neplatí v práci), stereotypy neplatí. Přesto je internet podobný ostatním médiím a magazíny pro ženy si své čtenářky hledají snáze než čtenáře. Ale podle Kateřiny Jonášové, šéfredaktorky magazínu tvoje.cz, mužští čtenáři tvoří dvacet procent jejich registrovaných návštěvníků a muži zabrousí i na další z jejích projektů - feministicky laděnou www.hlidacifena.cz. Podle světové statistiky uživatelů internetu je žen ve virtuálním prostoru zhruba polovina. U nás máme ještě co dohánět.
Existuje vůbec něco takového jako internet pro muže a pro ženy? Na jednu stranu není možné věřit stereotypům, že ženy budou zajímat pouze recepty a chlapy zase auta nebo erotika. Na internetu, kde je možné se věnovat jakýmkoli zájmům v soukromí, většinou bez kontroly okolí (pozor, neplatí v práci), stereotypy neplatí. Přesto je internet podobný ostatním médiím a magazíny pro ženy si své čtenářky hledají snáze než čtenáře. Ale podle Kateřiny Jonášové, šéfredaktorky magazínu tvoje.cz, mužští čtenáři tvoří dvacet procent jejich registrovaných návštěvníků a muži zabrousí i na další z jejích projektů - feministicky laděnou www.hlidacifena.cz. Podle světové statistiky uživatelů internetu je žen ve virtuálním prostoru zhruba polovina. U nás máme ještě co dohánět.
</TEXT>
</DOC>
<DOC>
<DOCID>LN-20020926076</DOCID>
<DOCNO>LN-20020926076</DOCNO>
<DATE>09/26/02</DATE>
<TITLE>
Příběh zeleninové Jiřinky
</TITLE>
<TEXT>
Do lahůdek přichází nakupovat opět zákazník, kterému Anna radí, co si koupit, a je zřejmé, že si nejsou úplně lhostejní. Olinka se rozhodne zjistit, co je pán zač, a aktivně za ním vyběhne smluvit si rande, což Annu trochu zarazí. Koktavá Jiřinka ze zeleniny se zamiluje do šoféra, který vozí zboží, a radí se s Annou, co má dělat, aby na něj zapůsobila. Nejvíc se obává, že se jejímu koktání bude smát, Anna ji však uklidňuje. Večer musí Anna doma řešit problém mezi svou matkou a dcerou. Druhý den se Anna dozvídá, že Olině rande nevyšlo - podle ní je onen zákazník naprosto nemožný a nedá se s ním o ničem bavit. Jiřina si kvůli šoférovi koupila ultramoderní svetřík, na který si vypůjčila, ale zažívá velké zklamání. Anna jí navrhuje, že spolu navštíví lékaře - logopeda. Ten Anně ale sdělí, že Jiřině nedává moc velkou naději. Shoda okolností ale přivede Annu na jiné řešení situace...
</TEXT>
<HEADING>
Příběh šéfova zástupce
</HEADING>
<TEXT>
V samoobsluze se slaví MDŽ a zároveň se blíží Velikonoce. Za Annou přichází do obchodu bývalý manžel Jirka právě ve chvíli, kdy s ní hovoří Vilímek, který je novou prodavačkou očividně okouzlen. Večer, když přijde Anna domů, Jirka už tam je. Přinesl dětem nákladné dárky a hodlá s nimi i s Annou strávit Velikonoce výletem do přírody. Anna odmítá, pojedou jen děti. K Anně přichází domů Vilímek s obrovským dárkovým košem. Nabízí Anně také výlet do přírody a vlastně jí vyznává lásku - od manželky se prý odstěhoval. Anna jasně a jednoznačně odmítá, ale při rozhovoru je uvidí prodavačka Kalášková, která rozhlásí, že Anna má něco s Vilímkem. Vilímek Annu v obchodě znovu přemlouvá, a ta se nakonec rozzlobí a strčí ho do velké lednice, aby trochu vychladl. Když večer Anna vychází z obchodu, přijíždí její věrný zákazník a také on ji zve na velikonoční výlet...
V samoobsluze se slaví MDŽ a zároveň se blíží Velikonoce. Za Annou přichází do obchodu bývalý manžel Jirka právě ve chvíli, kdy s ní hovoří Vilímek, který je novou prodavačkou očividně okouzlen. Večer, když přijde Anna domů, Jirka už tam je. Přinesl dětem nákladné dárky a hodlá s nimi i s Annou strávit Velikonoce výletem do přírody. Anna odmítá, pojedou jen děti. K Anně přichází domů Vilímek s obrovským dárkovým košem. Nabízí Anně také výlet do přírody a vlastně jí vyznává lásku - od manželky se prý odstěhoval. Anna jasně a jednoznačně odmítá, ale při rozhovoru je uvidí prodavačka Kalášková, která rozhlásí, že Anna má něco s Vilímkem. Vilímek Annu v obchodě znovu přemlouvá, a ta se nakonec rozzlobí a strčí ho do velké lednice, aby trochu vychladl. Když večer Anna vychází z obchodu, přijíždí její věrný zákazník a také on ji zve na velikonoční výlet...
</TEXT>
</DOC>
<DOC>
<DOCID>LN-20020926077</DOCID>
<DOCNO>LN-20020926077</DOCNO>
<DATE>09/26/02</DATE>
<TITLE>
Televize Prima za týden uvede první díl Ženy za pultem, seriálu z roku 1976
</TITLE>
<TEXT>
Normalizační seriály se ukazují být poměrně výnosným televizním zbožím i třináct let po změně režimu. Není to náhoda jejich zadavatelé a autoři dobře věděli, co dělají.
Dokonce i ne zcela povedený seriál dokáže k obrazovkám připoutat miliony diváků - tuto pravdu, která platí dodnes, dobře znali již televizní dramaturgové a straničtí činitelé v sedmdesátých a osmdesátých letech. Právě proto si seriálu cenili jako jednoho z nejmocnějších nástrojů působení na občany. Liší se samozřejmě míra, v jaké jsou jednotlivé seriály z oné doby protkány komunistickou ideologií, a liší se i účely, ke kterým byly natočeny.
</TEXT>
<HEADING>
Na společenskou objednávku
</HEADING>
<TEXT>
Socialistická epocha si potrpěla na plánování ve velkém. Gigantický byl i plán, který rámoval vznik velké části seriálů. Cílem televizní dramaturgie bylo vytvořit jakousi "kroniku lidstva", popsat všechny klíčové obory lidské činnosti v socialistickém Československu: od státní správy přes zemědělství a průmysl až po školství. Tento cíl byl mnohdy zcela otevřeně proklamován: "Cílevědomá dramaturgická snaha Čs. televize se postupně snaží zmapovat všechny rozhodující oblasti naší současnosti v procesu jejích socialistických proměn, a proto tedy po třicetileté etapě kolektivizace a socializace vesnice následuje pětileté období po nástupu nového vedení strany v zrcadle národních výborů a jeho obětavých řadových pracovníků a nyní už příprava na další seriál - z prostředí strojírenského závodu," píše se v interním čtvrtletníku ČST Televizní tvorba z roku 1976. Mechanismus tzv. společenské objednávky popsal v debatě přetištěné v tomtéž periodiku o rok dříve nejpopulárnější český seriálový tvůrce Jaroslav Dietl: "U Jana Hamra, který vznikl jako společenská objednávka, bylo na začátku řečeno: Napište seriál o třiceti letech našeho zemědělství. To jistě není dramatické téma. Začalo se hledat, našel se hrdina. Potom se začal psát hrdina - od malého kluka až po dospělého člověka v rozpuku sil. Začala práce na tom, o čem ten seriál vlastně bude v dramatickém slova smyslu." Stejně jako jiné velké socialistické projekty byly mnohé seriály šity horkou jehlou a jejich korespondence s realitou byla mnohdy mizivá - o tu totiž vlastně ani příliš nešlo. Scenárista a filmový historik Pavel Taussig, který v současné době pracuje na velkém dokumentárním projektu věnovaném právě českým seriálům, dokládá takový autorský přístup na konkrétním příkladu: "Inženýrská odysea vznikla tak, že v Ústí nad Orlicí byl Výzkumný ústav bavlnářský, kde se zrodil jeden fantastický mykací stroj, který měl obrovský úspěch v zahraničí. Ředitelem tam byl jistý hrdina socialistické práce Rohlena, přítel ředitele ČST Jana Zelenky. Ten vyzval Jaroslava Dietla, aby udělal seriál... Jeden z tamních odborníků nám nedávno vyprávěl, jak byli všichni včetně ředitele Rohleny šokováni, když se Dietl přijel seznámit s realitou. Strávil tam sotva pár hodin, a to mu stačilo na třináctidílný seriál. A všichni to nějak spolkli..." Pokud ovšem šlo o funkcionáře strany, šla legrace stranou a všichni si museli dát doopravdy záležet. "Jiří Zahajský hrál v Okresu na severu jistého soudruha Tesaře z ÚV KSČ - a fakt, že měl vousy, se řešil na ÚV KSČ a ve vedení televize," říká Taussig. "Bylo zrovna nějaké zasedání a někdo ukázal na ty busty kolem - podívejte se Lenin, Marx i Engels měli vousy..." Zahajský se tedy nemusel oholit.
</TEXT>
<HEADING>
Příliš lehká Žena
</HEADING>
<TEXT>
Prakticky každý seriál měl svou výchovnou úlohu - některý "jen" nenápadně upevňoval hierarchii hodnot a důvěru v autority, jiný přímo přesvědčoval o správnosti společenského vývoje v Československu - ať již v obecné rovině, nebo přímo v konkrétních případech. Nejznámějším dílem se zcela zjevným ideologickým poselstvím je seriál Třicet případů majora Zemana (1975 - 1980) záměrně falšující poválečnou československou historii. Podobnou úlohu měly v osmdesátých letech seriály Klement Gottwald (1986) či Rodáci (1988).
Zřetelně účelový byl ale například také děj Dietlova seriálu Muž na radnici (1975), jehož hrdinou je obětavý předseda národního výboru František Bavor. Jedním z úkolů tohoto seriálu bylo upevnit před volbami do zastupitelských sborů prestiž komunistických funkcionářů (tatáž úloha připadla později seriálu Okres na severu před sjezdem strany). Ještě důležitější však byl boj, který Bavor v seriálu vede - podaří se mu přes odpor zavilých staromilců a památkářů zbourat historické centrum města a vystavět zde moderní domy pro stovky nebydlících. V době uvedení seriálu byla takovýmto způsobem asanována centra řady českých měst mimo jiné v Plzni, v Berouně či na pražském Žižkově. Právě toto byl typ seriálu, jaký se soudobé kritice líbil nejvíc. "Poskytl nám nejen notný kus radosti z dobrého díla, ale i dost námětů k přemýšlení, jak může umění, a zejména televizní umění, vydatně přispět k zdravému ideologickému kvasu v naší společnosti," končí recenze v Televizní tvorbě z roku 1976. Další Dietlův seriál Žena za pultem z roku 1977 si už tolik pochvaly nevysloužil. Byl příliš odlehčený a romantický - jeho úniková funkce kritice nestačila. "Proč bylo nutné citelně posunovat žánr zpravidla veselých obrázků ze života až někam ke grotesce (Vilímek v lednici, Olinka na svatbě...)?" táže se tentokrát recenze v Televizní tvorbě.
</TEXT>
<HEADING>
Normalizační narkotika
</HEADING>
<TEXT>
Zcela nevinná ovšem Žena za pultem přece jen nebyla. "Je pravda, že v Ženě za pultem se ukazuje hlavně soukromý život oné Anny Holubové - úděl české ženské, která se obětuje rodině a práci," říká Pavel Taussig. "Hrdinka Ženy za pultem ani není funkcionářka, řeší běžné lidské problémy, manžel ji podvádí... Tenhle seriál je z ranku těch, které ideologizují podprahově, nevtíravě." Komediálně laděné příhody prodavačky Holubové, stejně jako třeba právě znovu reprizovaný seriál Chalupáři, měly diváky především "lidově" pobavit a přesvědčit je, že i zdánlivě obyčejný život může být ve skutečnosti zajímavý a pestrý. Mnozí diváci této iluzi rádi podlehli - už proto, že alternativou byla pouze deprese. "To je v podstatě Goebbelsův vynález," upozorňuje Pavel Taussig. "Ten v průběhu války zjistil, že lidé v Německu jsou velmi alergičtí na to, co už je drásá. Vydal nařízení, že ve filmech státem kontrolované kinematografie (UFA) může vystupovat voják jenom na dovolené. A v tom byla ta ideologie. Lidi přijdou do kina, aby zapomněli na realitu." Podobný princip platil i ve filmech natáčených za protektorátu v Česku. V padesátých letech vystřídaly tento styl agitky ruského typu. "K té goebbelsovské ideologičnosti se vrátila až poučená normalizační dramaturgie a ideologie. A do ní spadají seriály," uzavírá Taussig.
</TEXT>
<HEADING>
Druhá míza normalizačních výtvorů
</HEADING>
<TEXT>
Seriály natočené za socialismu s jeho zánikem rozhodně nezhynuly. Některé jsou s větším či menším ohlasem promítány v klubových kinech, mnohé se ale také regulérně objevují na televizních obrazovkách. Určitým mezníkem byl rok 1999, kdy se ČT rozhodla uvádět v hlavním vysílacím čase komponovaný program Třicet návratů, problematický pokus o očištění československé historie od mystifikací v Třiceti případech majora Zemana. Jednotlivé díly seriálu byly doplněny vysvětlujícími dokumenty a besedami. Nevyrovnaná úroveň dokumentů, a především nedomyšlená koncepce, která sice umožňovala vyvracet dílčí nepravdy, ale zachovávala pokřivené mantinely diskuse nastavené seriálem, vyvolaly bouři nevole, která do značné míry způsobila pád ředitele Jakuba Puchalského. Česká televize poté od uvádění takto jednoznačně propagandistických seriálů upustila. Díla, v nichž převažuje oddechová stránka a ideologie je víceméně skrytá, však žijí bez problémů dál. Intenzita jejich nasazování dokonce trvale stoupá. V roce 2001 uvedla ČT v hlavních vysílacích časech nejen socialisticky idylické Chalupáře a vyprávění o družstevním chovu závodních koní Dobrá Voda, ale také mnohem problematičtější sondu do života příslušníků VB Malý pitaval z velkého města. Chalupáře a Malého pitavalu letos s úspěchem převzala Prima, ta nyní nasadí i diskutovanou Ženu za pultem. Česká televize uvažuje o reprízování seriálů Synové a dcery Jakuba Skláře (kde se mimo jiné řeší vztah mezi váhavými sociálními demokraty a akceschopnými komunisty a "přehmaty" 50. let jsou ošetřeny stylem "ano, ale..."). Nejpopulárnější český seriál Nemocnice na kraji města bude dokonce pokračovat - právě se natáčejí nové díly. "Obliba seriálů z minulé epochy podle mne souvisí se steskem po někdejší jistotě," říká sociolog Zdeněk Nešpor ze Sociologického ústavu Akademie věd ČR. "Většina z nás chce žít ve světě, o němž víme, jak funguje. To minulý režim, ať se nám to líbí, nebo ne, v podstatě nabízel." Nostalgie a hledání ztracených jistot přitom není podle Zdeňka Nešpora jen záležitostí voličů KSČM, ale i recesistů, kteří se u seriálů typu Ženy za pultem chtějí bavit. "V modifikované podobě tady platí totéž itito diváci si připomínají svět, kterému dobře rozuměli, a mohli se mu proto smát. Dnešek člověka zahlcuje a prokousat se jím dá mnohem větší práci."
Mají se v televizi vysílat normalizační seriály? Napište svůj názor na adresu Lidové noviny, Senovážná 4, 110 00, Praha 1, případně na dopisy@lidovky.cz.
</TEXT>
</DOC>
<DOC>
<DOCID>LN-20020926078</DOCID>
<DOCNO>LN-20020926078</DOCNO>
<DATE>09/26/02</DATE>
<TITLE>
říká Karel Hynie, dramaturg chystaného "seriálu o seriálu"
</TITLE>
<TEXT>
Minimálně šestadvacetidílná dokumentární série České televize nazvaná Pokračování příště připomene od ledna každý týden více i méně povedené tuzemské seriály. Dramaturgem projektu je Karel Hynie.
LN: Co vás inspirovalo - nostalgie po dobrých původních seriálech, nebo diskuse, jež se vedou nad reprízami těch horších?
S nápadem přišel scenárista Pavel Taussig asi předloni, záměr byl jednoduchý - ukázat, co je to za fenomén ten český televizní seriál. Začali jsme na cyklu pracovat už s výhledem, že se blíží výročí 50 let vysílání televize v Čechách a že připomínka produktu tak typického by mohla být pro diváky příjemná i poučná.
LN: Seriálová produkce je ovšem za ta léta velmi obsáhlá. Seriálů jsou jistě desítky?
Odhaduje se, že asi 130 až 160, ne všechny se zachovaly, a ne všechny jsou hrané. Vylovili jsme z paměti i z databáze televizních programových fondů stovku seriálů. Vybrali jsme zatím hlavně ty méně frekventované nebo zapomenuté. Natočeny jsou díly o seriálech Tři chlapi v chalupě, Inženýrská odysea, F. L. Věk a Klapzubova jedenáctka, na dalších se pracuje.
LN: Co chcete připomínat? Tvůrce, témata, dobu, v níž vznikaly?
Chtěli bychom rovnoměrně zachytit všechna období a všechny žánry, půjdeme po srsti i proti srsti, to znamená, že ukážeme seriály, které patří ke zlatému fondu a budou i po další desetiletí reprízovatelné - F. L. Věk, Sňatky z rozumu nebo Byl jednou jeden dům, asi nejlepší náš seriál v historii. Nemíníme se ale vyhýbat diskutabilním titulům, protože cyklus vnímáme jako výpověď o době, o lidech, mašinerii, která fungovala.
LN: Dají se ještě vysledovat politické okolnosti vzniku konkrétních seriálů?
Nebyl jsem u hrané tvorby, ale mohu uvést příklad z dokumentu. Připravoval se například mamutí čtyřicetidílný cyklus ke 40. výročí osvobození Kronika našeho života. Vznikal asi tři roky, byl na něj vyčleněn speciální tým a zvláštní detašované pracoviště mimo televizní budovu. ÚV KSČ určil odborné poradce, kteří byli v televizi od rána do večera a sledovali výrobu a korigovali ji. Předpokládám, že takhle to fungovalo i u hraných seriálů, že konkrétní objednávka existovala. Bylo by stačilo napsat si na kartičku: rok 1 založení KSČ, rok 2 VŘSR, rok 3 Vítězný únor, rok 4 Slovenské národní povstání, rok 5 osvobození a od roku 6 se to periodicky opakuje...
LN: Jak se ke svým tehdejším výkonům tvůrci staví dnes?
Jak kdo, jsou výjimky, obecně je ale možno říci, že čím větší hvězda, tím menší projevuje ochotu hovořit o tom. Mnozí z tvůrců ovšem už nežijí. Ale leccos se najde třeba ve spisovém archivu. Například: Roku 1987, kdy se uvažovalo o znovuuvedení F. L. Věka, zadal ředitel ČST Zelenka dramaturgovi Homutovi posudek, jestli je možné tento seriál reprízovat. Homuta píše, že sice v seriálu účinkuje Pavel Landovský, ale není dějotvorný, takže ho lze snadno vystřihnout, zatímco Jan Tříska dějotvorný je, a navíc se vždycky vyskytuje vedle hlavního představitele a proto ho odstřihnout nelze. Že se ale Tříska - v té cizině politicky neangažuje a už nám hrál i v jiných reprízách, takže by to nemuselo vadit...
LN: Před šesti lety vznikl v České televizi už jeden film o seriálu. Šlo tehdy o Muže na radnici...
Režisér Škrdlant natočil podle scénáře Ivana Stehlíka dokument Vzpomínky na seriál - o seriálu, který z hlediska dopadu byl asi nejhrůznější. Okres na severu velebil stranu ve své podstatě, ale žádný okresní funkcionář si po jeho zhlédnutí nehrál na Vasila Biľaka. Kdežto Muž na radnici ospravedlnil zpupné jednání mnoha skutečných funkcionářů. V polovině 70. let, když předseda MNV Bavor (Zdeněk Buchvaldek) nekompromisně zplanýroval historické centrum jednoho fiktivního města, našel desítky následovníků. Takhle byl zmrzačený Benešov, Beroun, Prostějov, Třeštice - točili jsme s pamětníky a ověřili si, že televize byla nejenom ideovým nástrojem, ale přímo buldozerem režimu.
</TEXT>
</DOC>
<DOC>
<DOCID>LN-20020926079</DOCID>
<DOCNO>LN-20020926079</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Čínský překlad knihy dopisů českého jezuity Karla Slavíčka, který působil jako misionář v Číně v letech 1716 - 1735, byl minulý týden slavnostně představen na velvyslanectví České republiky v Pekingu. Slavíčkovu korespondenci shromáždil, z latiny do češtiny přeložil a k vydání připravil sinolog Josef Kolmaš. Kniha Listy z Číny do vlasti a jiná korespondence s evropskými hvězdáři, vydaná nakladatelství Vyšehrad roku 1994, vzbudila pozornost čínských historiků jako ojedinělý dokument o evropském pohledu na Čínu před třemi stoletími. Centrum zahraniční sinologie Pekingské univerzity se rozhodlo knihu zpřístupnit čínské veřejnosti v překladu pořízeném čínským bohemistou Cong Linem. Slavíčkovy dopisy v edici Josefa Kolmaše jsou první české sinologické dílo přeložené do čínštiny a vydané v Číně. pro českou sinologii a jejího významného představitele je to zásadní projev uznání.
</TEXT>
</DOC>
<DOC>
<DOCID>LN-20020926080</DOCID>
<DOCNO>LN-20020926080</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Argentinské velvyslanectví v České republice pořádá spolu s několika českými organizacemi projekt Golem 2002/5763, jehož součástí byla i soutěž o nejlepší český překlad básně o Golemovi od argentinského spisovatele Jorge Luise Borgese (1899 - 1986), známého českým čtenářům například z knih Obecné dějiny hanebnosti, Brodiova zpráva či Artefakty. Odborná porota vybírala ze šesti překladů a vítězství přiřkla dvaadvacetiletému absolventu filozofické fakulty Janu Jíchovi z Prahy. "Všechny překlady byly na vysoké úrovni a bylo těžké rozhodnout, který je nejlepší," řekl prorektor Univerzity Karlovy, jazykovědec Jiří Kraus, který byl členem poroty. Uvedl, že Borgesova báseň je velice náročná a překlad Jana Jíchy byl vyzrálý. Soutěž byla určena studentům španělštiny, španělské a hispanoamerické literatury. Součástí projektu je také řada dalších akcí, které spojuje motiv židovské legendy Golema, podotkl argentinský velvyslanec Juan Eduardo Fleming. Na Vysoké škole umělecko-průmyslové v Praze se od 3. října uskuteční výstava pěti českých a pěti argentinských umělců. V kině Národního filmového archívu v Praze bude možné 8., 10., 11. a 14. října vidět filmy o Golemovi. Ve vzdělávacím a kulturním centru Židovského muzea v Praze se 9. října uskuteční seminář na téma Golem v náboženství, vědě a umění. V druhé polovině října se uskuteční recitál v Jeruzalémské synagoze. Projekt vyvrcholí 23. října baletním představením ve Státní opeře v Praze.
</TEXT>
</DOC>
<DOC>
<DOCID>LN-20020926081</DOCID>
<DOCNO>LN-20020926081</DOCNO>
<DATE>09/26/02</DATE>
<TITLE>
Stelian Tanase neotřelým způsobem odhaluje praktiky nechvalně známé tajné policie Securitate
</TITLE>
<TEXT>
Českého duchodělníka při návštěvě velkých knihkupectví v Rumunsku překvapí, kolik knih se zde zabývá otázkami střední Evropy. Lví podíl na tom bezesporu má badatelská skupina Třetí Evropa v čele s Cornelem Ungureanem, Mirceou Mihaiesem a Adrianou Babetiovou, založená v Timisoaře, "rumunské Vídni", hned po pádu Ceausescova režimu. Během deseti let, vyplněných bohatou přednáškovou a editorskou činností, se jí podařilo obhájit kulturní model, jenž - pro Rumunsko zcela atypicky - není zaměřen ani na národní tradici, ani na Francii, model středoevropský.
</TEXT>
<HEADING>
Srovnání se sousedy
</HEADING>
<TEXT>
Kniha Cornela Ungureana Mitteleuropa periferií, vydaná jaským nakladatelstvím Polirom, má pro pochopení kulturní výjimečnosti střední Evropy a způsobu, jakým ovlivnila rumunskou literaturu vzniklou na území někdejšího Rakousko-Uherska, zásadní význam. Autor vychází z předpokladu, že národní literatura by se neměla v první řadě srovnávat s písemnictvím velkých jazykových oblastí (anglické, francouzské), jak se zpravidla děje, nýbrž s literaturou z bezprostředního sousedství. Střední Evropa se pro Ungureana vymezuje ani ne tak zeměpisně, politicky a nábožensky, jako kulturně coby oblast, kde se uplatňuje určitý životní styl a estetické vnímání ovlivněné Vídní. Střední Evropa tak už nepředstavuje stigmatizovaný prostor z minulosti, odkud především hrozí maďarské nebezpečí, nemá nic společného se selankou z děl tesknících pohrobků mocnářství, je to především prostor ztracených iluzí, plný protikladů, zahrnující kulturní Vídeň, Prahu, ale též Osvětim. Ungureanu se k němu staví kriticky, jeho kritika však není prosta značné dávky sentimentality. Své vývody badatel ilustruje na díle L. Sachera-Masocha, J. Haška, H. Brocha, W. Gombrowicze, D. Kiše, L. Rebreana, M. Kundery, G. Konráda a mnoha dalších.
</TEXT>
<HEADING>
Čtvero ročních dob
</HEADING>
<TEXT>
Duch střední Evropy promlouvá i z knihy Čtvero ročních dob podle Zenovie a další prózy, jejímž autorem je klužský romanista Horia Ursu, který před časem získal doktorát prací o románovém světě Milana Kundery. Děj všech třinácti próz, vznikajících v rozmezí let 1983-1985 a teprve teď vydaných v celistvé, neokleštěné podobě, je zasazen do Apudu, hornické oblasti v Sedmihradsku, zalidněné zástupci skoro všech národů někdejšího mocnářství: Rumuny, Rusíny, Židy, Němci, Maďary, Čechy i Slováky. Apud je pro autora "mytickým" územím, protože dal vzniknout svébytnému mnohonárodnostnímu Babylonu, i územím symbolickým, ježto vykazuje in nuce rysy všech zmarněných ctižádostí "třetí Evropy". Nová doba s sebou po roce 1945 například přinese do Apudu muzeum: "Nemáte muzeum, ale máte dějiny," upřesňuje Alexandru Hinortean, jeho první ředitel, dosazený z Ústředí. Upřednostňována je tedy muzeifikovaná, mumifikovaná minulost - nikoli dech paměti oplodňující současnost, nikoli živý a harmonický dialog "veteše" z antikvariátu Žida Petru Caina, který sní o tom, jak se lidé pohrnou do (neoficiálního) svatostánku minulosti, jejž vede. "Jedni proto, že nejsou ochotni svou minulost obětovat; jiní proto, že jsou nuceni si ji vymyslet a jsou schopni jakékoli ničemnosti, aby tu klamnou představu o ní uhájili."
</TEXT>
<HEADING>
Doma se mluví šeptem
</HEADING>
<TEXT>
Zajímavý příspěvek k hojné memoárové literatuře v Rumunsku přináší známý spisovatel a politický analytik Stelian Tanase v knize nazvané Doma se mluví šeptem, jež neotřelým způsobem odhaluje praktiky nechvalně známé Securitate. Autorův deník z let 1986-1990 je prokládán úryvky ze svazku, který si tajná policie o autorovi vedla. Jeho četba, upřesňuje Tanase v předmluvě ke knize, byla natolik traumatizující, že pocítil nutnost zbavit se té "kostry ve skříni" jediným možným důstojným způsobem, tím, že se o ni podělí s veřejností. Nejhroznější prý byl pocit, že se setkáváte s jakousi virtuální realitou, jež nemá pranic společného s představami o vlastní osobě. Tanasův deník vypovídá o samé podstatě totalitní moci, která se projevuje i na úrovni odcizeného, odlidštěného jazyka konfidentských hlášení, který se stává zlovolným nástrojem o sobě, proměňujícím člověka v pouhý předmět. Romanista si maně vybaví tragédií jazyka v Ioneskově Plešaté zpěvačce...
Zajímavý příspěvek k hojné memoárové literatuře v Rumunsku přináší známý spisovatel a politický analytik Stelian Tanase v knize nazvané Doma se mluví šeptem, jež neotřelým způsobem odhaluje praktiky nechvalně známé Securitate. Autorův deník z let 1986-1990 je prokládán úryvky ze svazku, který si tajná policie o autorovi vedla. Jeho četba, upřesňuje Tanase v předmluvě ke knize, byla natolik traumatizující, že pocítil nutnost zbavit se té "kostry ve skříni" jediným možným důstojným způsobem, tím, že se o ni podělí s veřejností. Nejhroznější prý byl pocit, že se setkáváte s jakousi virtuální realitou, jež nemá pranic společného s představami o vlastní osobě. Tanasův deník vypovídá o samé podstatě totalitní moci, která se projevuje i na úrovni odcizeného, odlidštěného jazyka konfidentských hlášení, který se stává zlovolným nástrojem o sobě, proměňujícím člověka v pouhý předmět. Romanista si maně vybaví tragédií jazyka v Ioneskově Plešaté zpěvačce...
</TEXT>
</DOC>
<DOC>
<DOCID>LN-20020926082</DOCID>
<DOCNO>LN-20020926082</DOCNO>
<DATE>09/26/02</DATE>
<TITLE>
I Eric Deschodt ve svém životopise občas podlehl autostylizaci Antoina de Saint-Exupéryho
</TITLE>
<TEXT>
Český výtvarný teoretik a spisovatel Jan M. Tomeš kdysi věnoval jeden ze svých sonetů "památce básníka Nočního letu". Nemusel uvádět jeho jméno. Čtenář ho znal. A zná dodnes. Lehce přitom doplní názvy jiných děl: Kurýr na jih, Malý princ, Citadela... Kniha Erika Deschodta nyní podrobně odpovídá na otázku: Kdo vlastně byl Antoine de Saint-Exupéry?
Létání a psaní. Dvě činnosti, které Saint-Exupéryho vždycky bavily ze všeho nejvíc. Ostatní věci jej dříve nebo později začaly nezměrně nudit. Stal se dobrým letcem a posléze i uznávaným spisovatelem. Už tato kombinace obou výlučných "povolání" vždy nutila Exupéryho životopisce překročit rámec běžné biografie. Saint-Exupéry byl složitá osobnost, která se vzpírala jakémukoliv zjednodušení. To si uvědomovali už jeho vrstevníci. Hodnocení jeho povahy a charakteru, posuzování jeho skutků jsou ovšem o to těžší pro Exupéryho životopisce, mají-li se vyhnout banalitám a frázím. A aby toho na jednoho člověka nebylo málo, je tu také záhadné Exupéryho zmizení, smrt, která nebyla nikdy objasněna. Psal se válečný rok 1944 a unavenému letci bylo pouhých čtyřiačtyřicet let, když se jednou nevrátil z průzkumného letu. A jestliže pro mnohé byl letec-spisovatel hrdinou již po vydání Nočního letu, který ho proslavil (1931), nyní se stal uctívaným ideálem a nezpochybnitelným mravním vzorem. Jak si s těmito okolnostmi, jež tolik svádějí ke schematickému patosu, poradil Eric Deschodt ve svém podrobném biografickém díle? Autor životopisu, který ve skutečnosti není nový, protože ve Francii vyšel již v roce 1980, nazval svou knihu jednoduše: Saint-Exupéry. Přihlásil se tak k uznávané biografii Pierra Chevriera, který použil tentýž titul před téměř padesáti lety. Když se roku 1986 objevila Chevrierova kniha v českém překladu, stala se nadlouho jedním z mála ucelených pramenů o životě a díle slavného spisovatele. Chevrier vycházel z korespondence, vzpomínek a především z Exupéryho díla. Jako by chtěl v prvé řadě přísně respektovat to, co si o sobě myslel a chtěl myslet sám Saint-Exupéry. "Moji pravou podobu je třeba hledat v tom, co píšu, protože to je pečlivě zvážený výsledek všeho, o čem přemýšlím a co vidím," napsal čtyřiadvacetiletý Saint-Exupéry své matce - dlouho předtím, než vydal svoji první knihu. Chevrier ho představil velmi vážně, pietně - a poněkud sterilně. Ke čtenáři promlouval téměř ideální autor. Ovšem živý člověk, který jí, pije, zlobí se, miluje, je nemocný a dělá chyby, se kamsi vytratil. Eric Deschodt přistupuje ke zpracování Exupéryho života jinak. Především vypráví příběh, v němž hraje spisovatel hlavní roli, ale jiné postavy jsou v tomto líčení neméně důležité. Zdůrazňuje určité momenty Exupéryho života, jež pro něj byly zásadní (vztah k matce, zájem o létání, který se zrodil v raném dětství, proces vedoucí k napsání prvních i dalších próz, neuspořádané manželství, válečné trauma). Při jejich interpretaci si autor počíná opatrně, i když se neubránil rušivým zjednodušením, ba klišé ("Zámky utvářejí v dítěti zvláštní sklon k melancholii" nebo "Nepokoj měl v sobě odjakživa").
</TEXT>
<HEADING>
Kronika francouzské společnosti
</HEADING>
<TEXT>
Deschodt sám - jako téměř vševědoucí vypravěč - prochází ve své obsáhlé knize zajímavým vývojem. Zpočátku má od svého "hlavního hrdiny" bezmála ironický odstup, sarkasticky glosuje věci a děje. Ale postupně jako by stále víc podléhal kouzlu Exupéryho osobnosti a osudu a například jeho bohémství nebo milostné vztahy komentuje s laskavou shovívavostí. Eric Deschodt se tak nakonec neubránil přístupu, který je slabinou řady Exupéryho životopisců a vykladačů jeho díla. Přestal rozlišovat mezi tím, co se skutečně stalo, a mezi legendou, kterou vytvářel nejen sám Exupéry, ale i lidé z jeho nejbližšího okolí. Eriku Deschodtovi se kromě plastického životopisu podařilo současně napsat i jakousi kroniku francouzské společnosti 1. poloviny 20. století. Zachytil například příznačné detaily životního stylu aristokracie, pařížských avantgardních umělců, ale i rozvoj letectví a okolnosti vzniku první letecké pošty ve Francii. České vydání bohužel poznamenala nedbalá redakční práce řadou významových nepřesností ipravopisných a gramatických chyb. Nakladatel nadto neuznal za vhodné čtenáři cokoli sdělit o autorovi. A tak k nám Eric Deschodt promlouvá jako tajuplná postava, o jejímž životě a díle se z knihy nedovíme vůbec nic.
Eric Deschodt: Saint-Exupéry
Přeložila Anna Hánová Kalich, Praha 2002, 436 stran
</TEXT>
</DOC>
<DOC>
<DOCID>LN-20020926083</DOCID>
<DOCNO>LN-20020926083</DOCNO>
<DATE>09/26/02</DATE>
<TEXT>
NEW YORK - Bachovy Goldbergovy variace, jak je dvakrát za svůj život nahrál kontroverzní kanadský pianista Glen Gould, vyšly v reedici na CD zásluhou Sony Classical a Legacy Recordings. Komplet tří disků obsahuje kromě nahrávek Goldbergových variací z roku 1955 a 1981 také poslední interview, které klavírista poskytl hudebnímu kritikovi Timu Pageovi krátce před svou smrtí (zemřel 4. října 1982 ve věku 50 let).
</TEXT>
</DOC>
<DOC>
<DOCID>LN-20020926084</DOCID>
<DOCNO>LN-20020926084</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Je tomu už 35 let, co sólista na foukací harmoniku James Cotton odešel od Muddyho Waterse a založil vlastní kapelu. Kulaté výročí s tímto fenomenálním muzikantem oslavily špičky současného blues. Přesněji řečeno, Cotton Waterse opustil už o něco dříve, ale roku 1967 vyšla u firmy Buddha Records první deska James Cotton Blues Bandu. Tu poslední natočili Noel Neal, Mike Williams, Dave Maxwell a Per Hansen vloni v tradičním portlandském studiu společnosti Telarc, do kterého si pozvali řadu výjimečných hostů. Píseň Don't Start Me Talking z dílny Sonnyho Boye Williamsona ozdobil drsný hlas Kennyho Neala, skladba I've Got A Feeling byla ušita na míru Koko Taylorové. Ať už se necháme unášet klidným projevem Bobbyho Rushe (Fatuation) a Shemekie Copelandové (How Can A Fool Go Wrong?), nebo nasedneme do splašeného vlaku strojvedoucích Syla Johnsona (Rocket 88), Luckyho Petersona (Cotton Crop Blues) a Ronnieho Hawkinse (Hold Me Baby), zažijeme úžasný výlet do dob bluesového revivalu 60. let. O zasazení do dnešního kontextu se tu postarala nová generace hudebníků v čele s kytaristy Tabem Benoitem a G. E. Smithem. Zastavil se Jimmie Vaughan i Kim Wilson. Oslavy 35 let trvání sólové dráhy umělce, jehož "dead sound" posvětil hity I Got My Mojo Working a Hoochie Coochie Man, proběhly stylově a ve vší vážnosti.
</TEXT>
</DOC>
<DOC>
<DOCID>LN-20020926085</DOCID>
<DOCNO>LN-20020926085</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Bubeníci ze čtyř kontinentů, kteří se v říjnu zúčastní "sletu" v českých zemích, vystoupí na devíti místech od Prahy po jeskyně Moravského krasu. Garantem akce je nezávislý hudebník Pavel Fajt. Záměrem setkání je iniciovat originální umělecké dílo společnou kompozici rytmických nástrojů využívající kontrastů mezi jazzem, vážnou hudbou a world music i kontrastu mezi povahou a přirozeným rytmickým cítěním protagonistů. Pořadatelé slibují nevšední zážitek ze spojení různého pojetí hry, invence a hudebního myšlení.
</TEXT>
</DOC>
<DOC>
<DOCID>LN-20020926086</DOCID>
<DOCNO>LN-20020926086</DOCNO>
<DATE>09/26/02</DATE>
<TITLE>
řekl před odletem na šestitýdenní turné po USA písničkář a překladatel Robert Křesťan
</TITLE>
<TEXT>
Před několika dny odletěl Robert Křesťan do Spojených států. Se členy kapely se setkal v Denveru a vydal se na šestitýdenní americké turné. Těsně předtím dokončil pro vydavatelství Venkow/Universal nové sólové album, jež nazval Všech 1775 básní Emily Dickinsonové. Českým posluchačům ho představí na velkém tuzemském turné v listopadu a prosinci.
LN: Míříte do neznáma, nebo do míst, kde už jste vystupovali?
Jedeme do Colorada, Kalifornie, Texasu a do Severní Karolíny - je to takový šestitýdenní výlet po našich starých místech, kam jezdíme často.
LN: Americké turné je něco víc než běžná štace?
Špatný koncert je jenom štace, ale když se něco povede v Americe, je to víc uspokojující, protože to stojí víc úsilí. Amerika je velká země, má hodně obyvatel a mezi nimi je hodně dobrých muzikantů. Takže výběr je veliký.
LN: Čím myslíte, že jste u amerického publika prorazili?
Neříkám, že jsme v Americe prorazili, to zdaleka ne. Ale jezdíme tam opakovaně. Snad proto, že jejich hudbu svým způsobem přetváříme používáme jejich nástroje a některé z jejich technik, ale myslíme jako samostatní muzikanti, nekopírujeme a to oni poznají a toho si váží.
LN: Vydal jste po pětileté pauze opět autorskou desku. Tak dlouho jste ji cizeloval?
Já ji vůbec necizeloval, já na ní prostě nedělal. Nějak jsem se v minulých letech písničkám nevěnoval, nejspíš mi prostě chyběla témata. Kolikrát jsem se i nutil něco napsat, ale vždycky jsem toho brzy nechal, protože jsem měl pocit, že to k ničemu nevede. Všechno totiž nasvědčovalo tomu, že to nejhorší už máme za sebou. A pak přišlo 11. září a opět neřešitelná situace na Blízkém východě - a asi to byl ten konkrétní impuls, který mě donutil v poměrně krátké době desku dokončit.
</TEXT>
<HEADING>
LN: Materiál jste tedy měl?
</HEADING>
<TEXT>
Za těch pět let se přece jen leccos nastřádalo, řekl jsem si, že ta moje lenost nemůže pokračovat, že se nemůžu ukájet jenom překládáním, které mě těší. A události mi "pomohly" dokončit CD v poměrně krátké době, navíc daly té desce jednotící, jakýsi skeptický, více pesimistický pocit.
LN: Potřeboval jste vždycky takové silné impulsy k psaní, nebo se to mění s věkem a zkušenostmi?
Nikdy jsem nepatřil k autorům, kteří musejí ze sebe něco dostat za každou cenu, že bych musel nutně nějakou píseň napsat. V mládí byla pro mě velkým motorem Porta, tam bylo potřeba tří nových písní za rok. Ale vždycky byl nejdůležitější nápad, který jsem dokončil někdy spontánně a někdy prostě proto, že kapela potřebovala novou píseň. Touto metodou pracuji od začátku, takže případná "vypotřebovanost" se projevuje jenom delšími a delšími intervaly.
</TEXT>
<HEADING>
LN: Mluvíte o nápadech. Uchováváte si je?
</HEADING>
<TEXT>
Mívám po ruce sešit, do kterého si zapisuji zajímavá slovní spojení, nápady, které mi připadají, že by se daly využít a rozvinout, a když někdy nevím, kudy kam, nahlídnu do něj. Ten sešit mi tady v Praze ukradli z auta spolu s kytarou, takže jsem o těch pět let zápisků přišel. To jsou nápady slovesné, na hudební mám diktafon - když mě napadne nějakej kousek melodie, nahraju si ji, ať jsme kdekoliv. A potom, když se máme sejít na první zkoušku, tak si aspoň dvě hodiny poslouchám ty nápady a dávám dohromady, co by se dalo použít.
LN: To, co děláte, není ani po těch letech rutina, řemeslo?
Řemeslo musím umět. Ale já se k žádné písničce, i když se mi třeba nepovede, nedokážu postavit lhostejně. I když některá vyjde neuměle, je nedokonalá nebo někdy špatná, z mé strany je to upřímná věc, není to kalkulace a není to jenom řemeslo. Napsal jsem možná v životě pár účelových věcí, většinou pro někoho jiného, ale je jich minimum.
LN: Spolupracujete se skvělými muzikanty v čele s Lubošem Malinou. Jsou to lidé s vlastními tvůrčími ambicemi a projekty. Jak se slaďujete?
Já, Luboš Malina a Luboš Novotný se velmi dobře doplňujeme. Luboš Malina kromě toho, že je skvělý muzikant a skladatel, je schopen dávat věci dohromady a inspirovat ostatní. Luboš Novotný je s tou svou elektrickou slide kytarou prostě zvukem kapely. A účast Juraje Grigláka a Stanislava Palúcha - to byla obrovská dotace energie. Ponoukal jsem kluky, aby se nebáli elektrických nástrojů - i netradičních, jako elektrické banjo - chtěl jsem to mít električtější. Jestli se ta deska povedla, je to - tak jako v případě Druhé trávy i jako v případě Poutníků - zásluha všech, byť vyjde pod mým jménem.
LN: Po všechna léta si držíte svůj styl. Ani nová deska nenabízí žádné žánrové "odskoky"...
Dřív jsem s tím měl trochu problém. Byl jsem považován za bluegrassového hudebníka a zpěváka a sám jsem bluegrass měl (a pořád mám) strašně rád. Měl jsem pocit, že se musím nějakým způsobem do toho bluegrassu vejít a uctít tento milovaný žánr, ale ten můj styl, tu moji metodu, mou podobu písní nebylo s bluegrassovou vůbec možné skloubit. Napsal jsem několik takových paskvilů - chtěl jsem si zazpívat svou vlastní odpichovku, jednoduchou, pěkně rychlou, ale vždycky jsem se do toho nějak zamotal.
</TEXT>
<HEADING>
LN: Jaká je ta "vaše podoba" písně?
</HEADING>
<TEXT>
I když se s ní třeba napřed hodně natrápím, pokud se v ní pak cítím pohodlně, když mě uspokojuje sumou svých kvalit, tak asi vyjadřuje můj styl.
</TEXT>
<HEADING>
LN: Sledujete, co se děje v současné hudbě?
</HEADING>
<TEXT>
Poslouchám svoje prověřené lidi a koho mi někdo, komu věřím, doporučí. Hlavní proud populární hudby je možná ve slepé uličce, ale rozhodně ne hudba, která vychází z těch starých folk-rockjazzových kořenů.
LN: V poslední době děláte víc věcí a jsou to velké úkoly - třeba když překládáte knížku.
Není to práce na chvíli, ale je to radost, kdežto psaní písní bolí.
</TEXT>
<HEADING>
LN: Jak bolí? Že jste svázaný formou, hudbou?
</HEADING>
<TEXT>
Ne, bolí ten samotný proces, člověk je jako na jehlách, čeká od slova ke slovu, než ten výsledek dá nějaký tvar... mě to prostě bolí.
</TEXT>
<HEADING>
LN: A překládání nebolí?
</HEADING>
<TEXT>
To je hra. Hra se slovy, hra, jak vyjádřit originál nejen významově, ale u mě to jde ruku v ruce i s představou optickou a zvukovou. Začal jsem překládat, protože jsem tak relaxoval při dlouhých šňůrách, po těžkých koncertech.
LN: S výjimkou Jima Harrisona, jehož Legendu o vášni jste přeložil, jste překladatelem jen Williama Eastlakea. Je to náhoda?
Není. K Eastlakeovi jsem pochopitelně měl vztah od té doby, co jsem přečetl jeho knížku Hájili jsme hrad, ale neznal jsem od něj nic jiného. Když jsem se dostal do Spojených států, dost těžce jsem ho sháněl, protože on tam zdaleka není tak populární autor. Nakladatelství Jota koupilo práva na celou jeho trilogii z Nového Mexika, proto ji dokončím. Teď na podzim vyjdou Nezkrocení a na jaře ještě poslední část. Tím s Eastlakeem prozatím končím, aspoň chvilku se chci věnovat i jinému autorovi.
LN: Názvem své desky a její poslední písní připomínáte americkou básnířku Emily Dickinsonovou. Měla to být pocta jejímu umění nebo životu?
Ne, já měl rád ten zlomek její poezie, kterou jsem znal v překladu Jiřiny Haukové. Pak jsem si v Americe řekl, že si ji koupím v angličtině a že si toho přečtu víc. Co mě ale přivedlo k nápadu napsat tu píseň, nebyl hold její poezii, ale hold neobvykle krásné ženě. Zaujal mě její portrét na zadní straně té knížky. Čistota a prostota, její neklasická krása.
</TEXT>
<HEADING>
LN: Troufl byste si jako překladatel na poezii?
</HEADING>
<TEXT>
Jeden čas mě lákala Bukowského poezie, je hodně zvuková, ale vlastně mě to neláká. Mnohem víc by mě zajímal překlad nějakého Dylana.
Jeden čas mě lákala Bukowského poezie, je hodně zvuková, ale vlastně mě to neláká. Mnohem víc by mě zajímal překlad nějakého Dylana.
</TEXT>
</DOC>
<DOC>
<DOCID>LN-20020926087</DOCID>
<DOCNO>LN-20020926087</DOCNO>
<DATE>09/26/02</DATE>
<TITLE>
Koncertem ve Španělském sále Pražského hradu vstoupí 1. října do své desáté sezony Talichův komorní orchestr, jehož založení a dosavadní umělecké vedení je dílem houslisty Jana Talicha.
</TITLE>
<GEOGRAPHY>PRAHA</GEOGRAPHY>
<TEXT>
Pro pražské publikum připravil orchestr pět koncertů do Anežského kláštera. "Každý večer má své téma: prvním oslavíme desáté výročí orchestru, další se jmenuje Konfrontace, tam zazní staří mistři a hudba 20. století," popisuje dramaturgii této série Jan Talich. Další večery by měly být podle něj věnovány serenádám, hudbě z různých koutů světa a jako poslední přijde na řadu slovanský večer s dosud neznámými díly skladatelů od Chorvatska po Polsko. Orchestr má však již plány na sezonu příští: "Chceme připomenout výročí narození Václava Talicha koncerty ve všech jeho působištích: v Praze, Kroměříži, Lublani...," říká potomek slavného dirigenta. Dramaturgie smyčcového orchestru se bohužel neobejde bez kompromisů. "V našich podmínkách je neschůdné hrát zajímavé tituly Stravinského, Prokofjeva a dalších," říká Jan Talich. "Polovinu rozpočtu utratíme za noty." Kvůli částce za pronájem partitur musel orchestr ustoupit z plánovaných koncertů s anglickou hudbou. "Noty se nedají koupit a kdybychom chtěli zapůjčené a nastudované skladby provést i mimo Prahu, pořadatel to nezaplatí," lituje Talich. Za deset let se orchestr dostal do povědomí posluchačů i v zahraničí díky koncertům i nahrávkám. "Opustil jsem školu plný ideálů a energie," vzpomíná jeho zakladatel. "Věnoval jsem tomu hodně času a podařilo se mi ustálit základní kádr orchestru." Ten tvoří mladí lidé ve věku 20-30 let. "Jsou přizpůsobiví a nezkažení tou rutinou ráno do Smeček, odpoledne na frekvenci a večer na koncert..." pochvaluje si Jan Talich své "podřízené". "Zatím se nám daří pracovat na úrovni, která obstojí v Praze i v Paříži. Když jdou muzikanti do 'Talicháče', vědí, že se tam bude hrát kvalitní hudba. I když je nezaplatím tolik, jako kdyby šli ne dvě odpoledne nahrávat komerci," říká houslista, primárius Talichova kvarteta a pedagog.
PRAHA - Pro pražské publikum připravil orchestr pět koncertů do Anežského kláštera. "Každý večer má své téma: prvním oslavíme desáté výročí orchestru, další se jmenuje Konfrontace, tam zazní staří mistři a hudba 20. století," popisuje dramaturgii této série Jan Talich. Další večery by měly být podle něj věnovány serenádám, hudbě z různých koutů světa a jako poslední přijde na řadu slovanský večer s dosud neznámými díly skladatelů od Chorvatska po Polsko. Orchestr má však již plány na sezonu příští: "Chceme připomenout výročí narození Václava Talicha koncerty ve všech jeho působištích: v Praze, Kroměříži, Lublani...," říká potomek slavného dirigenta. Dramaturgie smyčcového orchestru se bohužel neobejde bez kompromisů. "V našich podmínkách je neschůdné hrát zajímavé tituly Stravinského, Prokofjeva a dalších," říká Jan Talich. "Polovinu rozpočtu utratíme za noty." Kvůli částce za pronájem partitur musel orchestr ustoupit z plánovaných koncertů s anglickou hudbou. "Noty se nedají koupit a kdybychom chtěli zapůjčené a nastudované skladby provést i mimo Prahu, pořadatel to nezaplatí," lituje Talich. Za deset let se orchestr dostal do povědomí posluchačů i v zahraničí díky koncertům i nahrávkám. "Opustil jsem školu plný ideálů a energie," vzpomíná jeho zakladatel. "Věnoval jsem tomu hodně času a podařilo se mi ustálit základní kádr orchestru." Ten tvoří mladí lidé ve věku 20-30 let. "Jsou přizpůsobiví a nezkažení tou rutinou ráno do Smeček, odpoledne na frekvenci a večer na koncert..." pochvaluje si Jan Talich své "podřízené". "Zatím se nám daří pracovat na úrovni, která obstojí v Praze i v Paříži. Když jdou muzikanti do 'Talicháče', vědí, že se tam bude hrát kvalitní hudba. I když je nezaplatím tolik, jako kdyby šli ne dvě odpoledne nahrávat komerci," říká houslista, primárius Talichova kvarteta a pedagog.
</TEXT>
</DOC>
<DOC>
<DOCID>LN-20020926088</DOCID>
<DOCNO>LN-20020926088</DOCNO>
<DATE>09/26/02</DATE>
<TITLE>
11 světových filmařů natočilo, každý po svém, poselství o míru a toleranci v symbolické délce 11 minut, 9 vteřin a 1 záběr.
</TITLE>
<HEADING>
Austin Powers - Goldmember (USA)71 %
</HEADING>
<TEXT>
Třetí pokračování šílené komediální série o neohroženém, neuvěřitelně přitažlivém agentovi Austinu Powersovi. Mike Myers se tentokrát objeví rovnou ve čtyřech rolích jako Austin Powers, Dr. Zloun, Tlustý Parchant a Goldmember.
</TEXT>
<HEADING>
Baraka (USA)
</HEADING>
<TEXT>
Obnovená premiéra zajímavého přírodního dokumentu režiséra Rona Frickeho z roku 1992. Záběry natočené v dvaceti čtyřech zemích světa doprovází pouze magická hudba.
</TEXT>
<HEADING>
Bouřlivá svatba (Indie, USA, Francie, Itálie) 90 %
</HEADING>
<TEXT>
V indickém filmu, plném zpěvu a tance, se na tradiční indickou svatbu Hemanta a Aditi sjíždí rodina z celého světa.
Cool and Crazy (Norsko) 56 %
Pozoruhodný dokument o členech mužského pěveckého sboru z Norska působícího v malé rybářské vesnici blízko severního pólu.
</TEXT>
<HEADING>
Don's Plum Bar (USA) 28 %
</HEADING>
<TEXT>
Do kin přichází s šestiletým zpožděním drama odehrávající se během jednoho večera v malém baru. Ve filmu hrají tehdy ještě neznámí Leonardo DiCaprio a Tobey Maquire.
</TEXT>
<HEADING>
Dost (USA) 36 %
</HEADING>
<TEXT>
Chudá číšnice (Jennifer Lopezová) musí v thrilleru Michaela Apteda čelit svému surovému nevěrnému bohatému manželovi. Podaří se krásné Slim uniknout?
</TEXT>
<HEADING>
Druhá míza (Británie, USA) 40 %
</HEADING>
<TEXT>
Komedie o třech krásných a duchaplných dámách na prahu čtyřicítky, které se na anglickém maloměstě rozhodnou razantně vyřešit svoji špatnou milostnou situaci.
</TEXT>
<HEADING>
Fantom Paříže (Francie) 65 %
</HEADING>
<TEXT>
V historickém dramatu pronásleduje legendární detektiv Vidoq (Gérard Depardieu) maskovaného vraha Alchymistu. Když slavný kriminalista neuspěje, nastoupí na jeho místo mladý spisovatel Etienne Boisset.
Jak na věc (VB, Francie, USA) 83 %
Hugh Grant řeší tuhle otázku velmi efektivně. Jako bohatý povaleč s odporem k závazkům se zaměří na svobodné matky.
</TEXT>
<HEADING>
Kostka 2 (USA) 60 %
</HEADING>
<TEXT>
Volné pokračování sci-fi thrilleru Kostka. Osm náhodně vybraných postav musí čelit důmyslným pastem, které odporují fyzikálním zákonům. Přežít může jen jeden.
</TEXT>
<HEADING>
Lilo &amp; Stitch (USA) 75 %
</HEADING>
<TEXT>
Animovaná rodinná komedie o havajské dívce Lilo, která adoptuje malého ošklivého pejska Stitche. Její nový mazlíček je ve skutečnosti genetický experiment z daleké planety.
</TEXT>
<HEADING>
Mluv s ní (Španělsko) 88 %
</HEADING>
<TEXT>
Nový film Pedra Almodóvara o přátelství Benigna a Marka, kteří se setkávají v nemocnici. Zde leží v klinickém spánku jejich partnerky a oba muži čekají, zda se ještě proberou.
</TEXT>
<HEADING>
Musím tě svést (ČR) 57 %
</HEADING>
<TEXT>
Ministryně Martina (Ivana Chýlková) je úspěšnou političkou, ale doma jí to moc neklape. Manžel se s ní chce rozvést a je schopen pro to udělat skoro všechno...
</TEXT>
<HEADING>
Muži v černém II (USA) 68 %
</HEADING>
<TEXT>
Dva špičkoví agenti tajné americké služby MIB Jay (Will Smith) a Key (Tommy Lee Jones) se vracejí, aby ochránili Zemi před další vesmírnou potvorou.
Návštěvníci: Cesta do Ameriky (Francie, USA) 43 %
Tentokrát se díky režisérovi a spoluscenáristovi Jean-Mariemu Poiréovi podívá francouzský hrabě Thibault z dvanáctého století do současného Chicaga.
</TEXT>
<HEADING>
Nejhorší obavy (USA) 79 %
</HEADING>
<TEXT>
V akčním thrilleru podle špionážního příběhu Toma Clanneyho agent CIA (Ben Affleck) odhalí skupinu teroristů, kteří se chystají vyhodit do povětří nukleární zařízení.
</TEXT>
<HEADING>
Pavoučí teror (USA) 67 %
</HEADING>
<TEXT>
V komediálně laděném hororu zmutují kvůli chemické havárii poblíž amerického městečka pavouci do obřích rozměrů. Lidé začnou pod vedením důlního inženýra Chrise a policistky Sam organizovat obranu proti krvežíznivým monstrům.
</TEXT>
<HEADING>
Polibek draka (Francie, USA) 71 %
</HEADING>
<TEXT>
Elitní pekingský policista Liu Juan (Jet Li) je vyslán do Paříže plnit úkol tak tajný, že ani on sám doopravdy neví, co se pod jeho slupkou skrývá.
Prostě sexy (USA) 25 %
Christina a její přítelkyně vyznávají pravidlo nevázaného života. Co se však stane, když jednou konečně potká toho pravého?
</TEXT>
<HEADING>
Ptačí svět (Francie) 88 %
</HEADING>
<TEXT>
Dobrodružný dokumentární snímek ze života ptáků. Spolu s hejny divokého ptactva můžete přeletět vysoké hory, rozpálenou poušť i nekonečný oceán.
</TEXT>
<HEADING>
Scooby-Doo (USA) 62 %
</HEADING>
<GEOGRAPHY>Scooby-Doo</GEOGRAPHY>
<TEXT>
nemilosrdný psí bojovník proti zločinu a jeho přátelé se vydávají na strašidelný ostrov, aby společně vypátrali původce nadpřirozených úkazů.
</TEXT>
<HEADING>
Stroj času (USA) 54 %
</HEADING>
<TEXT>
Guy Pearce vynalezl stroj, ve kterém se dá cestovat 800 000 let do budoucnosti. Snímek na motivy slavného románu H. G. Welse natočil spisovatelův pravnuk Simon Wells.
</TEXT>
<HEADING>
Teroristka (Indie) 67 %
</HEADING>
<TEXT>
Příběh devatenáctileté Malli, která se připravuje na sebevražedný atentát, natočil jako svůj debut indický režisér, scenárista a kameraman Santosh Sivan.
</TEXT>
<HEADING>
Údolí stínu (Francie, USA) 65 %
</HEADING>
<TEXT>
Scenárista a režisér Randall Wallace se inspiroval skutečnými událostmi a vyslal Mela Gibsona coby podplukovníka Moorea vstříc první bitvě vietnamské války.
</TEXT>
<HEADING>
Waterloo po česku (ČR) 13 %
</HEADING>
<TEXT>
Režisér Vít Olmer natočil povídkový komediální film na motivy svých textů pro Playboy. V hlavní roli se ve všech samostatných příbězích objeví Jiří Krampol.
</TEXT>
<HEADING>
Znamení (USA) 88 %
</HEADING>
<TEXT>
Ve sci-fi thrilleru M. Nighta Shyalamana najde farmář Graham Hess (Mel Gibson) na svém kukuřičném poli vyrytý složitý obrazec z kruhů a čar.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce cinema.burda.cz (maximum je 100 %).
</TEXT>
</DOC>
<DOC>
<DOCID>LN-20020926089</DOCID>
<DOCNO>LN-20020926089</DOCNO>
<DATE>09/26/02</DATE>
<TITLE>
Steven Spielberg natočil futuristický thriller Minority Report podle povídky klasika sci-fi Philipa K. Dicka
</TITLE>
<TEXT>
Kdo po zhlédnutí snímku A. I. - Umělá inteligence nad Spielbergem zlomil hůl, soudil předčasně. Pětapadesátiletý režisér se nadechl z plných plic, nasadil tempo dobře trénovaného pětatřicátníka a natočil nejtemnější film své dosavadní kariéry.
Podle Spielberga nás budou v roce 2054 na ulicích billboardy oslovovat jménem, snídaně nám zpříjemní animované reklamy na krabicích s cornflaky, po ulicích se budou horizontálně i vertikálně pohybovat magnetická vozidla, celou domácnost ovládneme pomocí několika slov, policie bude vybavena obušky provokujícími zvracení, zábavní centra nám nabídnou virtuální emoce, na každém kroku nás identifikují skrze oční duhovky a vražda bude pouze pojmem ve slovníku.
</TEXT>
<HEADING>
Neomylní tušitelé
</HEADING>
<TEXT>
Ve zvláštním oddělení ministerstva spravedlnosti, zvaném PreKrim, totiž policisté dokáží odhalit vraždu dříve, než se skutečně odehraje. Její potenciální viník je dopaden a "naložen do láku" v jakési lidské úschovně - za něco, co vlastně nespáchal. Nicméně ve Washingtonu takřka neexistuje zločinnost a účel v tomto případě světí prostředky. Klíč k systému poskytli takzvaní tušitelé, bytosti, které vidí vraždy ve svých vizích. Iten nejdůmyslnější mechanismus ale obvykle mívá slabé místo. Jednoho dne tušitelé označí jako pachatele vraždy náčelníka PreKrimu Johna Andertona (Tom Cruise). Začíná důmyslná hra na kočku a myš, v níž stojí jeden proti všem a pečlivě zakuklená pravda proti podlé nepravosti. Snímek Minority Report nabízí nesmírně bohatý materiál s množstvím etických témat, která lákají k existenciálním, filozofujícím či pouze moralistním exkursům. Spielberg se ale tentokrát nenechal svést k řešení otázky, lze-li ovlivňovat budoucnost. Také své oblíbené téma tenké hranice mezi lidskou a umělou bytostí (v tomto případě tušitelé) zpracovává jen v hrubých obrysech. Koneckonců i naprostá ztráta soukromí tu slouží pouze jako velmi hutný podklad.
</TEXT>
<HEADING>
Dynamická akce a temná atmosféra
</HEADING>
<TEXT>
Prioritou se pro režiséra stalo dynamické vyprávění příběhu, které si sice zachovává spielbergovské otisky, ale příliš se nebabrá v hlubokomyslnostech. Vystačí si se solidně nastavenou intelektuální laťkou, která mu umožňuje plně se soustředit na akci a atmosféru. Ta je na Spielberga neobvykle temná, ne snad depresivní, a už vůbec ne dojemná či sentimentální, ale spíš chladná. Nejednou si při sledování Minority Report vzpomeneme na vynikající snímek Blade Runner. Se Spielbergovým filmem ho spojuje nejen jméno autora předlohy, ale i příbuzné schéma lovec - štvaná zvěř a existenciální východisko lidské osamělosti. Cruiseův Anderton se sice nezapíše do dějin tak nesmazatelně jako Fordův lovec androidů Deckard, ale ion má jisté kouzlo. Po smrti syna se mu rozpadla rodina, upnul se na práci pro PreKrim a na neexistující soukromý život zapomíná pomocí drog. Ani tentokrát se Spielberg nedokázal oprostit od ventilování narušeného vztahu otce a syna. Tahle otevřená rána krvácí v každém jeho filmu. Právě prostorové projekce záběrů se synkem jsou ojedinělým místem, kde se v Minority Report zlehka zabrnká na emotivní strunu.
</TEXT>
<HEADING>
I v roce 2054 budeme mít rýmu
</HEADING>
<TEXT>
Citelně se proměnil spielbergovský humor, poněkud zčernal, ale hlavně ho ubylo. Naopak beze změny zůstala režisérova profesionální důslednost a cit pro sebemenší detail. Je například víc než sympatické, že i v hypermoderní domácnosti roku 2054 bude nepořádek a kupodivu lidi bude stále sužovat rýma. Spielbergovi se podařilo několik mimořádných scén, snad nejlepší je bizarní operace očí. Velmi efektně působí i princip práce s vidinami tušitelů, s nimiž Anderton manipuluje na obřím displeji pomocí posunků rukou jako dirigent stojící před orchestrem. Nicméně filmoví bozi při režisérovi evidentně nestáli až do samého závěru, protože ten je vysloveně zpackaný. Ale už na začátku nás například může zarazit, proč je pro policii v roce 2054 tak velký problém zjistit adresu obviněného, když zná jeho jméno a dokáže předvídat jeho skutky. Ale nebuďme malicherní pro pár škrábanců na jinak hladkém ledě. Podobná podívaná v kinech už dlouho chyběla, tak si ji užijme, ale nečekejme další zářez do pažby celoživotních filmových zážitků. Minority Report se podobá skvěle obsazenému závodu přes překážky - každá je zdolána dynamicky a napětí nepovolí až do finiše. Ale chybí tam nějaké zásadnější vzedmutí sil, třeba skok o tyči, nebo alespoň vrh koulí.
Minority Report
USA 2002
Scénář: Scott Frank a Jon Cohen
Režie: Steven Spielberg
Kamera: Janusz Kaminski
Hudba: John Williams
Hrají: Tom Cruise, Collin Farrell, Max von Sydow, Samantha Mortonová, Peter Stormare a další
Distribuce v ČR. Bontonfilm
</TEXT>
</DOC>
<DOC>
<DOCID>LN-20020926090</DOCID>
<DOCNO>LN-20020926090</DOCNO>
<DATE>09/26/02</DATE>
<TEXT>
Vzpamatovávat se z nešťastného manželství či podobných nehod lze různými způsoby. Pokud je člověk detektiv a jede do Skotska, může se mu stát, že se ocitne přímo v centru masového vraždění - tak jako v americkém thrilleru Bestie z roku 1977, který vysílala v neděli večer Nova. Něco podobného se ale může přihodit i při zdánlivě neškodném sledování televizní obrazovky. Nejen že o zásobování fiktivními i reálnými mrtvolami je tam postaráno hojnou měrou, ale nekompromisní jatka se odehrávají i v jiné rovině. A exekutory jsou dokonce sami diváci: každý týden svými hlasy rozhodují, který ze tří filmů bude v úterý večer vysílat ČT 1. Jeden film vítězí, zbylé dva jako poražení gladiátoři mizejí v propadlišti zapomnění... Na první pohled lákavá možnost volby může být pro část diváků poněkud frustrující. Je pravda, že ne vždy je předem stoprocentně jasné, který film zvítězí. Prakticky pokaždé je však dost zřejmé, který ze snímků k vidění rozhodně nebude. Tento týden byl v nabídce divácky úspěšný film Milana Šteindlera Díky za každé nové ráno, svědectví Radima Špačka o válce v Bosně Mladí muži poznávají svět a mysterium Juraje Herze Passage. Česká televize rozhodně nemusela mít v pohotovosti všechny tři. Máloco se českým televizím trvale daří tak málo jako pokusy o zábavu a humor. Komerční televize již si svou úroveň našly a spolehlivě ji drží bez ohledu na zoufalství, které z většiny "zábavných" pořadů čiší. Česká televize svou polohu zřejmě stále ještě hledá - pouští se přitom ale vskutku podivuhodnými cestami, které se nezřídka přímo křižují s těmi poklesle komerčními. Pokud například někdo v úterý večer zapnul televizi a uviděl, kterak Luděk Sobota sledován skrytou kamerou potkává svou ženu v erotickém klubu, musel se možná několikrát štípnout, aby uvěřil, že hledí na veřejnoprávní pořad Na palmě!. Podobný pocit vyvolávala sobotní talkshow Miroslava Donutila Na kus řeči, kterou opanovaly hokynářsky podávané historky o soužití režisérky Jitky Němcové a režiséra Otakara Vávry. Velkým darem lidstvu je vypínač televizního přístroje...
</TEXT>
</DOC>
<DOC>
<DOCID>LN-20020926091</DOCID>
<DOCNO>LN-20020926091</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
V rámci letošního ročníku Českého lva poprvé proběhne soutěž scénářů celovečerních hraných filmů. Autor nejlepšího textu získá odměnu 300 000 Kč, druhý a třetí nejlepší scénář bude odměněn částkou 200 000 a 100 000 Kč. Finančně bude soutěž dotovat podnik Sazka a. s. který se podobným způsobem podílí na udílení cen v oblasti tance a divadla. "Hledali jsme cestu, jak pomoci českému filmu," prezentoval akci její iniciátor Petr Vachler. Doufá, že soutěž se stane pro scenáristy motivací a finanční odměna zajistí těm nejlepším podmínky pro další práci. Soutěž je vyhlášena pro scénáře, které dosud nejsou v realizaci, a ani nedostaly jinou podporu. Kvalitu textů bude posuzovat 9 porotců vybraných prezidiem České filmové a televizní akademie z řad filmových profesionálů i kritiků. Každoročně se bude minimálně třetina porotců měnit a nikdo nebude rozhodovat déle než tři roky. Zájemci o soutěž by měli své scénáře doručit do sídla VAC (Na Žertvách 40, Praha 8) nejpozději do konce listopadu 2002. Za každý text jeho autor zaplatí "startovné" 3000 Kč, což by podle Vachlera mělo odradit případné grafomany. Vítěz prvního ročníku bude vyhlášen na slavnostním večeru Českého lva v březnu 2003.
</TEXT>
</DOC>
<DOC>
<DOCID>LN-20020926092</DOCID>
<DOCNO>LN-20020926092</DOCNO>
<DATE>09/26/02</DATE>
<TITLE>
Pražská scéna, kterou zasáhly srpnové záplavy, hraje v náhradních prostorách a plánuje další projekty
</TITLE>
<TEXT>
Jsme v bodě nula. Divadlo je vyčištěné a vyklizené a čekáme, až nastoupí odborné firmy. Těmito slovy popisuje ředitel Divadla Archa Ondřej Hrab současný stav poříčské scény, kterou srpnová povodeň zasáhla až do výšky pěti metrů.
PRAHA - Ondřej Hrab považuje za nejdůležitější zachovat kontinuitu programu divadla a neztratit věrné publikum. "Samozřejmě že chceme co nejdřív divadlo otevřít, ale z případného zpoždění si tolik hlavu lámat nebudeme. Horší by pro nás bylo, kdybychom nemohli pokračovat v práci. Archa to není jen prostor, ale určitá myšlenka, která sdružuje komunitu lidí, a ty nesmíme zklamat. Musíme především pokračovat," vysvětluje Hrab.
</TEXT>
<HEADING>
Rekonstrukce a domácí úkoly
</HEADING>
<TEXT>
Archa se na dobu rekonstrukce přestěhovala s některými inscenacemi do Divadla Ponec, další projekty, jako premiéra světově proslulého kanadského souboru La La La Human Steps, se uskuteční ve Státní opeře. V neděli 29. září se na louce za Jízdárnou Pražského hradu koná benefiční koncert, jehož výtěžek bude věnován na opravu divadla. Koncert začíná v 15.00 hodin a vystoupí na něm například Filip Topol a Psí vojáci, The Plastic People of the Universe, Načeva a Tata Bojs. Škody v Arše nejsou stále přesně vyčíslené, ale pohybují se kolem sedmdesáti milionů korun. Podařilo se zachránit špičkovou zvukovou a světelnou aparaturu a archiv. "Pod vodou zůstala zařízení, která nebylo možné odmontovat, a také jsme v té rychlosti na pár věcí zapomněli," dodává Hrab. Například dekorace z barokní činérie Marné tázání nebes je kovová, takže se zdálo, že by mohla povodeň přežít. Za pár dní pod vodou ale silně zrezla, takže ji stejně nelze používat. V nejbližší době začne v divadle demontáž zvedacích stolů a pak se bude otloukat omítka. "Pomalu už začínáme s architekty přemýšlet, jak a co se postaví znovu," říká Hrab. Podle něj se změní i prostory, které voda nezasáhla. "Budeme muset předělat akustiku sálů, protože při opravě použijeme jiné materiály, a není možné, aby přízemí a balkony neměly jednotnou podobu," dodává. Každý umělec i technik, který s Archou spolupracuje, dostal "domácí úkol" zformulovat, co mu nevyhovovalo. "Se zásadními změnami ale nepočítáme. Princip zvedacích stolů a pohyblivých stěn funguje ideálně a naučili jsme se ho používat," hodnotí Hrab dosavadní stav, ale nevylučuje, že by mohl vzniknout větší prostor pro zvukový a osvětlovací pult nebo nová podlaha pro taneční akce v menším sále. Ředitel předpokládá, že sedmdesát procent škod pokryje pojistka, konečná čísla budou jasná až po jednání s pojišťovnou. Představy o otevření divadla se však podle něj stále mění, původně se uvažovalo o lednu, nyní je jasné, že dřív než na jaře k tomu nedojde.
</TEXT>
<HEADING>
Nezištná pomoc z Polska
</HEADING>
<TEXT>
Ondřej Hrab také zdůrazňuje, že Arše velmi pomohli Poláci. Do Čech se chystají i polští odborníci, kteří mají zkušenosti s opravou divadel poškozených povodněmi, protože stejnou situaci zažila řada polských scén před pěti lety. "V Polsku se zdvihla neuvěřitelná vlna solidarity. Máme v divadle polské sušičky, které z náklaďáku osobně vyložil polský kulturní atašé. Polská města si 'rozebrala' česká zatopená divadla a nabídla jim pomoc, včetně hostování. Archu si vybrala Wrocłav, což má svoji logiku, neboť je to město, které bylo vždy mekou avantgardy. Působil tam Grotowski, konal se tam festival otevřeného divadla, který byl za totality výjimečný. Přijel na něj poprvé do východního bloku Living Theatre a Peter Brook," připomíná Hrab. Archa uvede v Grotowského centru inscenace Něžné knoflíky a Marné tázání nebes. Soubor pravděpodobně využije i nabídku, aby ve Wroclawi zkoušel. "Je to jen tři a půl hodiny cesty z Prahy a možná tak vznikne čínsko-česko-polský projekt, který plánuje Feng-Jün Song," dodává ředitel. Projekt má zatím pracovní název Pomalovaná kůže a jde o čínské horory. A také nabídne zamyšlení nad tím, že není radno si s cizími kulturami jen tak lehce zahrávat. Divadlo nechce upustit ani od pravidelného importu mimopražských scén do hlavního města. V říjnu bude v Ponci pod hlavičkou Archy hostovat HaDivadlo, které zatopené scéně také nabídlo pomoc - především hostování. Ve Státní opeře vystoupí kromě La la la Human Steps i japonský tanečník Min Tanaka a přesune se tam i obnovené představení Marné tázání nebes. Tvůrčí tým Archy počítá s tím, že do jara rozpracuje některé projekty tak, aby je okamžitě mohl přenést na nově opravenou scénu.
Ondřej Hrab také zdůrazňuje, že Arše velmi pomohli Poláci. Do Čech se chystají i polští odborníci, kteří mají zkušenosti s opravou divadel poškozených povodněmi, protože stejnou situaci zažila řada polských scén před pěti lety. "V Polsku se zdvihla neuvěřitelná vlna solidarity. Máme v divadle polské sušičky, které z náklaďáku osobně vyložil polský kulturní atašé. Polská města si 'rozebrala' česká zatopená divadla a nabídla jim pomoc, včetně hostování. Archu si vybrala Wrocłav, což má svoji logiku, neboť je to město, které bylo vždy mekou avantgardy. Působil tam Grotowski, konal se tam festival otevřeného divadla, který byl za totality výjimečný. Přijel na něj poprvé do východního bloku Living Theatre a Peter Brook," připomíná Hrab. Archa uvede v Grotowského centru inscenace Něžné knoflíky a Marné tázání nebes. Soubor pravděpodobně využije i nabídku, aby ve Wroclawi zkoušel. "Je to jen tři a půl hodiny cesty z Prahy a možná tak vznikne čínsko-česko-polský projekt, který plánuje Feng-Jün Song," dodává ředitel. Projekt má zatím pracovní název Pomalovaná kůže a jde o čínské horory. A také nabídne zamyšlení nad tím, že není radno si s cizími kulturami jen tak lehce zahrávat. Divadlo nechce upustit ani od pravidelného importu mimopražských scén do hlavního města. V říjnu bude v Ponci pod hlavičkou Archy hostovat HaDivadlo, které zatopené scéně také nabídlo pomoc - především hostování. Ve Státní opeře vystoupí kromě La la la Human Steps i japonský tanečník Min Tanaka a přesune se tam i obnovené představení Marné tázání nebes. Tvůrčí tým Archy počítá s tím, že do jara rozpracuje některé projekty tak, aby je okamžitě mohl přenést na nově opravenou scénu.
</TEXT>
</DOC>
<DOC>
<DOCID>LN-20020926093</DOCID>
<DOCNO>LN-20020926093</DOCNO>
<DATE>09/26/02</DATE>
<TEXT>
Jako první premiéru letošní sezony uvede Divadlo Bez zábradlí v úterý 1. října hru Murraye Schisgala Láska. V překladu a režii Alice Nellis hrají Karel Heřmánek, Ivana Chýlková a Zdeněk Žák (na snímku).
</TEXT>
</DOC>
<DOC>
<DOCID>LN-20020926094</DOCID>
<DOCNO>LN-20020926094</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Slovácké divadlo v Uherském Hradišti připravuje dramatizaci Dostojevského románu Bratři Karamazovi v překladu Prokopa Voskovce a režii J. A. Pitínského, který však tento projekt realizuje pod pseudonymem Jan z Přítmí. Režisér zvolil někdejší Sherhauferovu dramatizaci, která vznikla pro slavnou inscenaci Karamazovci brněnské Husy na provázku, chystá se také využít několik motivů z nerealizovaného filmu Sergeje Ejznštejna. Autorem scény je Ján Zavarský, kostýmy vytvořila Kateřina Bláhová a hudbu složil Petr Hromádka. Hlavní roli Fjodora Pavloviče Karamazova vytvoří Vladimír Doskočil, postavy bratrů hrají Tomáš Šulaj, Zdeněk Trčálek a David Vaculík. Premiéra je plánovaná na 9. a 10. listopadu.
</TEXT>
</DOC>
<DOC>
<DOCID>LN-20020926095</DOCID>
<DOCNO>LN-20020926095</DOCNO>
<DATE>09/26/02</DATE>
<TITLE>
DIVADELNÍ GLOSÁŘ
</TITLE>
<TEXT>
Stále je dost občanů, kteří vybaveni pouze vědomím, že občas zabrousí do divadla, nerozpakují se veřejně sdělovat své dojmy. Poslední objev oboru je pozoruhodný: své hluboké zklamání z Krále Leara na Pražském hradě popsal v Reflexu Milan Knížák, a to na ploše odpovídající menší recenzi. "Postava Leara byla stále trapnější," rozhořčuje se Knížák. Novopečený kritik mimoděk vyslovil přesné zhodnocení, ale neví o tom. Evidentně ho zmátlo, že Třískův Lear je pošetilý, směšně impulsivní stařec, nikoliv monumentálně deklamující bard. Tříska také prý sebou mrskal a poskakoval po jevišti, z čehož recenzent Knížák vyvozuje, že nezestárl do moudrosti. Ani jako Lear, ani jako Jan Tříska. To je hezká myšlenka. Dokazuje mimo jiné, jakou moc má divadlo a jak dokáže rozmlžit fikci a realitu a že rozeznat, kde začíná a končí herecký výkon, může být někdy fuška. Kdysi se jedna mladá naivka rozhořčeně ohradila proti kritice svého pojetí v Shakespearově tragédii Romeo a Julie. "My jsme se doopravdy milovali, nemohli jsme tedy být špatní," prohlásila a nikdo ji za ty roztomilé hlouposti nepeskoval, k jejímu věku to patřilo. Výroky Milana Knížáka o nedostatku moudrosti Jana Třísky, "zaviněném tíhou amerického způsobu života" a zchuntané do rádobykritických postřehů, ale roztomilé nejsou vůbec. Jsou jen urážlivé svou nepoučeností a neznalostí terénu. Vystavily však Třískovi nechtěně za jeho herecký výkon skvělé dobro-zdání stejné jako kdysi prostý televizní lid Petru Haničincovi. Poté, co v seriálu Žena za pultem odmítl pojmout za choť Jiřinu Švorcovou, neprodali mu v samoobsluze rohlíky. Možná tedy, že Milan Knížák přikáže, aby "nemoudrému" Třískovi byl navždy zakázán vstup do Národní galerie.
Česká televize pořídila divákům novou, mladou, hodnou a usměvavou Katovnu s názvem Síto. Je určena zřejmě těm, kteří byli otřeseni brutalitou zarputilých vousáčů a vlasáčů (Vladimír Just, Jan Rejžek, Vladimír Hulec a další). A tak nastoupilo dietní sdružení s módním krátkým sestřihem, vyholené a upravené, vkusné vůně se linuly z obrazovky. Vedoucím uskupení byl Martin C. Putna, rusista, religionista, zkrátka mladý muž širokých zájmů, do jejichž spektra pochopitelně zapadá i divadlo. V tom mu sekundovali Josef Chuchma, Karolina Stehlíková a jediný ostřílenější divadelní publicista Vladimír Mikulka, známý kontroverzními názory. Kupodivu se všichni při vyplňování všech rubrik, které nápaditě převzali od Katovny, idylicky shodli. A aby toho nebylo dost, když přišly na přetřes různé divadelní kusy, střídavě se přiznávali, že je neviděli. Shoda a úsměvy však přetrvaly, diskutovat tak nějak už nebylo o čem. Na závěr jen nejapně kvalifikovali duo Pavel Dostál a Milan Knížák jako propadák letní sezony. Takové laciné příměry si Putnovo usměvavé sdružení opravdu mohlo odpustit.
</TEXT>
</DOC>
<DOC>
<DOCID>LN-20020926096</DOCID>
<DOCNO>LN-20020926096</DOCNO>
<DATE>09/26/02</DATE>
<TITLE>
Po povodních se vzpamatovává Zámek Troja. Od úterý je už opět veřejnosti zcela přístupná stálá expozice české malby 19. století.
</TITLE>
<GEOGRAPHY>PRAHA</GEOGRAPHY>
<TEXT>
Díla Brožíkova, Čermákova, rodiny Mánesů, Mařákova, Hynaisova, Schwaigerova a dalších malířů, právě tak jako centrální velký sál a zámecká kaple jsou od 24. září znovu k vidění. Východní část zámku, kde byla umístěná dlouhodobá expozice české plastiky 1900 - 1970, je přístupná částečně. Výše škod na celém areálu je několik desítek milionů korun. Hladina Vltavy sahala až ke vstupu do budovy. Při evakuaci ústředního depozitáře v suterénu zámku byly přednostně přemístěny obrazy, nábytek a plastiky ze sádry, hlíny a dřeva. Velkorozměrové kamenné i kovové plastiky a objemné sádry vzhledem k rychlému zaplavování suterénu však v depozitáři zůstaly. Voda vytvořila v podzemních prostorách obrovský vír, který pohyboval i značně hmotnými plastikami a na jejich povrchu zanechal zřetelné stopy. Masa vody se přehnala i zámeckou zahradou, kde rozbořila jižní vstupní bránu do zahrady i obvodové zdi v délce téměř 400 metrů, vyvrátila na 50 stromů a další podmáčela. Úplně byla zničena všechna pracoviště, sklady a další prostory, umístěné v budovách v dolní části areálu, kde Vltava stoupla o 5,7 metru a voda pronikla až do prvního patra objektů. Voda zaplavila i prostor pod dvouramenným barokním schodištěm se známou plastikou Boje Titánů. V parku probíhají zahradnické úpravy, suterén zámku je vyčištěn a vysouší se, průběžně ošetřované plastiky jsou postupně převáženy do náhradních depozitářů, například v objektu Pražské informační služby.
PRAHA - Díla Brožíkova, Čermákova, rodiny Mánesů, Mařákova, Hynaisova, Schwaigerova a dalších malířů, právě tak jako centrální velký sál a zámecká kaple jsou od 24. září znovu k vidění. Východní část zámku, kde byla umístěná dlouhodobá expozice české plastiky 1900 - 1970, je přístupná částečně. Výše škod na celém areálu je několik desítek milionů korun. Hladina Vltavy sahala až ke vstupu do budovy. Při evakuaci ústředního depozitáře v suterénu zámku byly přednostně přemístěny obrazy, nábytek a plastiky ze sádry, hlíny a dřeva. Velkorozměrové kamenné i kovové plastiky a objemné sádry vzhledem k rychlému zaplavování suterénu však v depozitáři zůstaly. Voda vytvořila v podzemních prostorách obrovský vír, který pohyboval i značně hmotnými plastikami a na jejich povrchu zanechal zřetelné stopy. Masa vody se přehnala i zámeckou zahradou, kde rozbořila jižní vstupní bránu do zahrady i obvodové zdi v délce téměř 400 metrů, vyvrátila na 50 stromů a další podmáčela. Úplně byla zničena všechna pracoviště, sklady a další prostory, umístěné v budovách v dolní části areálu, kde Vltava stoupla o 5,7 metru a voda pronikla až do prvního patra objektů. Voda zaplavila i prostor pod dvouramenným barokním schodištěm se známou plastikou Boje Titánů. V parku probíhají zahradnické úpravy, suterén zámku je vyčištěn a vysouší se, průběžně ošetřované plastiky jsou postupně převáženy do náhradních depozitářů, například v objektu Pražské informační služby.
</TEXT>
</DOC>
<DOC>
<DOCID>LN-20020926097</DOCID>
<DOCNO>LN-20020926097</DOCNO>
<DATE>09/26/02</DATE>
<TITLE>
Na Kulturní diář Jaromíra Slomka (LN 19. 9. 2002) reagoval čtenář z Plzně.
</TITLE>
<TEXT>
Vážená redakce, na straně Aktuality jste uveřejnili v rubrice Kulturní diář článek "O teskném (ne)vyprávění" od pana Jaromíra Slomka. Pravděpodobně jsem pointu článku nepochopil a myslím si, že to je opravdu teskné, když otiskujete takovéto (ne)vyprávění, které by správně patřilo do (Ne)Kultovního diáře, který dle mého názoru do seriózního deníku, za který se jistě považujete, nepatří. Pan Slomka je pravděpodobně inteligentní člověk, neboť zná řadu zajímavých faktů, které si však dovolil sestříhat do koláže začínající Seifertem a smrtí TGM a vrcholící "leteckým dnem" a uctěním památky všech zemřelých tak, jak jí uskutečnil položením věnce v Praze na Žižkově pod sochou Jana Žižky americký velvyslanec pan Craig Stapleton. "Napadlo ho, že Jan Žižka byl Usámou bin Ládinem středověku? Skoro bych se vsadil, že nenapadlo." Po přečtení výše uvedeného článku jsem objevil tyto "podobnosti" mezi Janem Žižkou a Usámem bin Ládinem: Jan Žižka byl husitský vůdce, původně příslušník nižší šlechty, který převážnou část svého života prožil v obraném boji, kdy jeho země byla napadena obrovskou přesilou, v boji při kterém mnohokrát nasadil svůj život jako ostatní řadoví bojovníci, neboť mu "Kristus za škody stál" "pro lásku svých bližních" (citace z písně Kdož jste Boží bojovníci). On má být středověkým předchůdcem největšího současného světového organizátora teroristických útoků Usámy bin Ládina - arabského miliardáře skrývajícího se léta v dobře a bohatě vybavených úkrytech, který financuje a organizuje výcvik teroristů a vybírá cíle po celém světě, kde mají být provedeny atentáty! Pane Slomko, vážená redakce, mne to také nenapadalo. Panu velvyslanci i všem postiženým z 11. 9. 2001 se za vás omlouvám a hluboce se stydím za to, že se seriózní deník v naší zemi otiskl tento článek. Ale přece něco kladného z vašeho článku vyplývá. Pro rádio Svobodná Evropa by bylo nejvhodnější místo na vrchu Vítkově v blízkosti sochy Jana Žižky. Tam teroristé nezaútočí a to ne proto, že je to těžko dostupné místo, ale proto, že přece nezničí sochu svého ideologického předchůdce Jana Žižky, o kterém jistě dobře ví a jen z důvodů utajení se o něm dosud nikde nezmínili.
(Redakčně kráceno, jazykově neupraveno)
</TEXT>
</DOC>
<DOC>
<DOCID>LN-20020926098</DOCID>
<DOCNO>LN-20020926098</DOCNO>
<DATE>09/26/02</DATE>
<TITLE>
Na rozhovor s překladatelem Pavlem Dominikem (LN 16. 9. 2002) reaguje překladatelka Hana Hanušová.
</TITLE>
<TEXT>
V rozhovoru o Ceně F. Filipovského se předseda poroty pro udělování této ceny zmiňuje o tom, že letošní laureát Jiří Josek se obešel bez zbytečných vulgarismů. Chválabohu. Jenomže nadávky, klení a sprostá slova se v dabingu používají jako houska na krámě. Dlouho jsem se domnívala, že slovní záplava kurev, zkurvysynů, bastardů, doprdelí (promiňte) a vykloubeného vzývání bohů proniká do češtiny hlavně z ledabyle překládaného výraziva rozsáhlé produkce angloamerické oblasti, protože nedovzdělaní a myšlenkově nezralí "kreativci" se ještě nedopracovali k rozdílu mezi psanou a mluvenou řečí, k rozlišování stylových a "společenských" vrstev. Na ochuzení, zploštění i posunutí významu jsem však narazila také u překladů nových mexických a španělských filmů v ČT i v kinech. Mrzí mě to, obec hispanistů bývala tvůrčí a pečlivá. Názorný příklad: pro mexický film Amores perros byl zvolen český "ekvivalent" Láska je kurva - patrně proto, že angloamerický distribuční titul zní Love is a bitch (Severoameričané využili toho, že "bitch" je kromě citovaného výrazu také "čubka"). Slovní hříčka "amores perros" znamená "psí" či "čubčí lásky" nebo "podlé lásky", podle obsahu filmu by byl vhodný název Život je pes nebo Lásky pod psa. Nač je tam slovo kurva? Vím, že zápas s vlastní ignorancí, ledabylostí a pokleslostí není při překladu filmových titulků honorován, že všelijaké telenovely a kondenzáty s omezenou slovní zásobou jdou lépe od ruky, že adekvátní překlad filmu jsou tvrdě vydělané peníze, že se překládá ve spěchu a pod tlakem, ale přesto doufám, že se převodci dialogů polepší, budeme-li to my spotřebitelé důrazně vyžadovat.
(redakčně kráceno)
</TEXT>
</DOC>
<DOC>
<DOCID>LN-20020926099</DOCID>
<DOCNO>LN-20020926099</DOCNO>
<DATE>09/26/02</DATE>
<TITLE>
První sezona Pražského komorního divadla v Divadle Komedie se otevře 28. září dalším dílem projektu Ostrostřelci, v němž pět režisérů představí vlastní zhuštěné verze divadelních her.
</TITLE>
<GEOGRAPHY>PRAHA</GEOGRAPHY>
<TEXT>
Hlediště, foyer i kavárna Divadla Komedie prošly úpravami nové vedení se snažilo, aby interiéry aspoň částečně získaly zpět původní funkcionalistický charakter. Došlo také k vylepšení světelného parku (zmizely například téměř nefunkční teleskopy s reflektory), jeviště bylo protaženo o necelý metr a dalšími úpravami včetně menší elevace na balkoně se zlepšila viditelnost. V rámci transformace vystoupilo Divadlo Komedie po 52 letech ze svazku Městských divadel pražských. Umělecký tým Pražského komorního divadla, který v následujících pěti letech bude určovat profilaci této scény, tvoří Dušan D. Pařízek, David Jařab a Michal Hrubý. Společně zdůraznili, že kromě nové umělecké koncepce přicházejí i s odlišným způsobem organizace práce. "Naší ideou je otevřený soubor a počítáme, že se v divadle budou objevovat herecké osobnosti různých generací. Neuzavíráme se žádným proměnám, i když určité jádro našich spolupracovníků bychom rádi udrželi," vysvětlil režisér Pařízek. Mezi herce, kteří budou v nejbližším období v Komedii pravidelně hrát, patří například Karel Roden, Marie Málková, David Prachař, Miloslav Mejzlík, Anna Bendová.
</TEXT>
<HEADING>
Spolupráce s mimopražskými soubory
</HEADING>
<TEXT>
Pařízek také připomněl, že se podařilo udržet kontinuitu s programem předchozího souboru. "Týká se to zejména tvorby režiséra Jana Nebeského, jehož některé inscenace bude divadlo nadále uvádět, neboť jeho vidění je nám blízké," dodal. Tým také plánuje spolupráci s ústeckým Činoherním studiem, brněnským Hadivadlem a s Klicperovým divadlem v Hradci Králové. Dramaturgie nové sezony navazuje na předchozí směřování Pražského komorního divadla - ve středu zájmu budou téměř výhradně dosud neuvedené divadelní hry či texty autorsky výrazně upravené. Jde pak zejména o oblast středoevropské meziválečné literární a dramatické avantgardy, současné české dramatiky či německy psané tvorby. Pro nadcházející sezonu například chystá Arnošt Goldflam dramatizaci Musilova Muže bez vlastností, Dušan. D. Pařízek bude režírovat divadelní adaptaci románu Thomase Bernharda Staří mistři. Nejbližší premiérou bude inscenace slavné Brechtovy hry Zadržitelný vzestup Arthura Uie s Karlem Rodenem v titulní roli a režii Davida Jařaba. Součástí nového programu je i tzv. Otevřená scéna, v jejímž rámci se budou uvádět projekty, které hledají nové vyjadřovací prostředky na pomezí žánrů, sem patří například spolupráce s Petrem Tycem a Lenkou Flory, Teatrem NovoG.O. Fronta.
</TEXT>
<HEADING>
Pomoc zatopeným divadlům
</HEADING>
<TEXT>
Divadlo také nabídlo pomoc zatopeným pražským divadlům. V Komedii bude hrát Divadlo v Dlouhé (Soudné sestry a Velkolepý paroháč), přecházejí sem některá představení z festivalu Konfrontace a přehlídky Duncan centra, která se měla uskutečnit v Arše. Benefiční představení Lesa divokých sviní, jehož výtěžek půjde na opravu zatopeného Činoherního studia v Ústí nad Labem, se koná 3. října.
Divadlo také nabídlo pomoc zatopeným pražským divadlům. V Komedii bude hrát Divadlo v Dlouhé (Soudné sestry a Velkolepý paroháč), přecházejí sem některá představení z festivalu Konfrontace a přehlídky Duncan centra, která se měla uskutečnit v Arše. Benefiční představení Lesa divokých sviní, jehož výtěžek půjde na opravu zatopeného Činoherního studia v Ústí nad Labem, se koná 3. října.
</TEXT>
</DOC>
<DOC>
<DOCID>LN-20020926100</DOCID>
<DOCNO>LN-20020926100</DOCNO>
<DATE>09/26/02</DATE>
<TITLE>
Kulturní diář Jaromíra Slomka
</TITLE>
<TEXT>
Řeky se na pár dní vylily z koryt a bita bude kultura. Ledva její ministr utrousil cosi o omezování dotací a grantů ("Odpustíme si... podporu literatury... Omezíme granty..." - LN 29. 8. 2002), strhl se křik. Granty si rozvracet nedáme. Je samozřejmě příjemné získat finanční prostředky udělené na podporu realizace vědeckého, uměleckého, veřejně prospěšného aj. úkolu (Nová slova v češtině, 1998), a je tedy nutné spustit nářek, že bez grantů se věda či umění nedá dělat. Nevím nic o tom, že by - zůstanu u literatury - Karel Hynek Mácha obdržel grant na Máj, Josef Jungmann na pětisvazkový Slovník česko-německý či Božena Němcová na Babičku. Není mi známo, že by nějaká grantová agentura odměnila Karla Jaromíra Erbena po předložení projektu Kytice, nedoneslo se mi, že by Otokar Březina dostal grant na Tajemné dálky, Fráňa Šrámek na Stříbrný vítr, Viktor Dyk na Krysaře, Vladimír Vašek (nebo kdo) na Slezské písně, František Gellner na Radosti života, Karel Poláček na Bylo nás pět, Karel Čapek na překlady moderní francouzské poezie... Ani Karel Havlíček Borovský nežádal o grant na Tyrolské elegie; v Brixenu to přece nebylo tvůrčí stipendium, nebo snad ano?
A když už jsem Havlíčka jmenoval, tak s dovolením ještě jeden odstavec. Pražské nakladatelství Computer Press začalo vydávat kapesní průvodce pro turisty. Ve svazcích s červenými deskami vyšlo již Chorvatsko, Rakousko, Španělsko, Švédsko. A taky Itálie (autor: Jozef Petro), v níž je informací spousta, mimo jiné i užitečné internetové adresy (např. databáze kulturních událostí: http:/www. whatsonwhen. com), dokonce i jak se italsky řekne "svědí to" či "píchl jsem", avšak o Brixenu pouze jediná zmínka: "Z Prahy a Brna se celoročně dostanete do těchto italských měst: Battipaglia, Benátky, Bologna, Bolzano, Brescia, Bressanone, Caserta, Florencie, Mestre, Milán, Padova, Rovereto, Řím, Salerno, Tarvisio, Trento, Udine, Verona." Přitom v Brixenu se dá podniknout pěkná procházka po havlíčkovských místech, z nichž dvě, pokud vím, jsou označena pamětní deskou či tabulkou! To by byl pro dvousetstránkového průvodce luxus? Nerozumím.
Ale co! Nerozumět může občas i ministr. Stanislav Gross dostal od reportérky těchto novin otázku, v níž zaznělo slovo "infantilní" (viz LN 21. 9. 2002). Vysoký státní úředník nerozuměl - a na význam toho slova se ihned zeptal ("Víte, já nejsem žádný intelektuál. Co je to infantilní?"). Přišlo mi to jako čtenáři a daňovému poplatníkovi trapné (do lexikální výbavy absolventa právnické fakulty, ne-li už maturanta, to slovo přece patří), současně jsem však ocenil ministrovu odvahu přiznat se k nevědomosti. Kolik lidí by na jeho místě nehnulo ani brvou! On měl kuráž říct "nevím". V jeho kruzích je to reakce neběžná.
Mimochodem, intelektuálním tikem prokládat svou řeč nadbytečnými cizími slovy tady trpí kdekdo. Bohužel i čerstvý laureát Seifertovy ceny Jiří Gruša. V rozhovoru pro tento list (Pátek LN 16. 8. 2002) je to samá interpretační báze, naše story, vertikální vidění, tektonická, strukturální změna, samé lokální identity, globální kontexty, život v bivalentním světě, pravidlo transparence, vyznat se v polyvalenci, v komplexitě... Právě u Seiferta bychom se všichni mohli učit vyjadřování srozumitelnému, čistému, jasnému (nebo snad lucidnímu?).
</TEXT>
</DOC>
<DOC>
<DOCID>LN-20020926101</DOCID>
<DOCNO>LN-20020926101</DOCNO>
<DATE>09/26/02</DATE>
<TEXT>
S velkým ohlasem se setkalo úterní brněnské vystoupení Ivy Bittové a Netherlands Blasser Ensemble. Další zastávkou na jejich společném evropském turné - a jedinou příležitostí slyšet tuto sestavu v Čechách - bude tuto sobotu Dvořákova síň pražského Rudolfina.
</TEXT>
</DOC>
<DOC>
<DOCID>LN-20020926102</DOCID>
<DOCNO>LN-20020926102</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Prostřednictvím krátkých textových zpráv z mobilních telefonů rozhodnou příznivci populární hudby o vítězi ankety Český slavík Mattoni 2002. Podle Jaroslava Těšínského z pořádající agentury Musica Bohemica se tak chtějí vyhnout spekulacím o neregulérnosti hlasování. "Letos nebudou vytištěny žádné hlasovací lístky, které by manažeři hudebních skupin nebo fanoušci mohli hromadně skupovat," řekl Těšínský. Loňské ankety se zúčastnilo 225 tisíc lidí. Podle pořadatelů je zasílání SMS zpráv dostatečně průhledné a také dostupné široké veřejnosti. "Vloni hlasovalo nejvíce lidí do 30 let a lze předpokládat, že téměř všichni vlastní mobilní telefon," uvedl Těšínský. Ke stávajícím kategoriím přibyly letos tituly skokan roku pro interpreta, který postoupí o nejvíce příček. V každé kategorii bude možné hlasovat jen jednou - dneškem počínaje až do půlnoci 18. listopadu. Slavnostní vyhlášení ankety proběhne v sobotu 7. prosince ve Státní opeře Praha, večer bude moderovat Rebeka Partišová. Zahraniční účinkující jsou zatím v jednání. Podrobné pokyny budou zveřejněny v denících a časopisech, k dispozici jsou na webových stránkách www.ceskyslavik.cz.
</TEXT>
</DOC>
<DOC>
<DOCID>LN-20020926103</DOCID>
<DOCNO>LN-20020926103</DOCNO>
<DATE>09/26/02</DATE>
<TITLE>
Liga mistrů: Brazilec Gilberto Silva dal bleskový gól Arsenalu už po 21 sekundách
</TITLE>
<TEXT>
Čeští útočníci se střelecky prosadili ve včerejších zápasech fotbalové Ligy mistrů.
PRAHA - Kolegové z útoku české fotbalové reprezentace Jan Koller a Milan Baroš dokázali svou momentální výbornou střeleckou formu prodat i v Lize mistrů. Zatímco Kollerův gól položil základ k výhře Borussie Dortmund nad Auxerre 2:1, Barošova snaha přišla vniveč. Jeho Liverpool doma s Basilejí jen remizoval 1:1. Obrana Auxerre v Dortmundu dala zapomenout na své letošní tři zápasy Ligy mistrů, v nichž neinkasovala. Hned v první minutě totiž musel hasit nebezpečí po akci Kollera a Ewerthona na brankové čáře Boumsong. O chvíli později váhal s odkopem Radet, míč mu vzal Heinrich a pro Kollera nebyl problém trefit branku. V sestavě Dortmundu se po zranění zad objevil i Tomáš Rosický, ale vydržel 66 minut a přenechal místo dalšímu rekonvalescentovi Amorosovi. Ten svůj návrat oslavil vítězným gólem. Baroš dostal poprvé šanci v Lize mistrů od začátku a trenér Houllier mohl litovat, že talentovaného hráče nezkusil už dřív. Bývalý ostravský kapitán byl u všech nebezpečných akcí domácích. Owen jako by jeho tempu nestačil a sám Baroš se dlouho na nic nezmohl. Až ve 34. minutě jej vysunul Heskey a český útočník trefil neomylně kout Zuberbühlerovy branky. Hosté sice záhy vyrovnali, ale do kabin mohl přesto jít spokojeněji Liverpool. Barošova rána se od břevna odrazila k Owenovi, ale ten zblízka nedokázal akci zakončit. Vítězný gól měl znovu na kopačce Baroš, ale jeho střelu vykopl obránce hostů z brankové čáry. Na posledních 11 minut přišel na hřiště místo Owena Berger.
</TEXT>
<HEADING>
Půltucet v síti Genku
</HEADING>
<TEXT>
Real Madrid nastoupil bez Zidana a Makélelého, kteří si léčí zraněná kolena, a očekávaná kanonáda do sítě Genku dlouho nemohla přijít. Těsně před přestávkou si však Gutiho centr srazil do vlastní sítě Zokora a v nastavení přidal druhý gól Realu Salgado. Po změně stran se už hrálo jen na branku Genku a favorit přidal další čtyři trefy. Zastřílel si také Lyon, který Trondheimu nasázel doma čtyři branky za necelý první poločas. Arsenal v Eindhovenu prolomil černou sérii neúspěchů na hřištích soupeřů a v Lize mistrů vyhrál poprvé od loňského února. Domácí šokoval Brazilec Gilberto Silva, který po 21 sekundách vstřelil nejrychlejší gól tohoto ročníku. Hiddinkovi svěřenci se z rány nevzpamatovali a inkasovali ještě třikrát.
Středeční výsledky Ligy mistrů
</TEXT>
</DOC>
<DOC>
<DOCID>LN-20020926104</DOCID>
<DOCNO>LN-20020926104</DOCNO>
<DATE>09/26/02</DATE>
<TEXT>
CANONSBURG, USA - Na úterním tréninku hokejistů Pittsburghu se překvapivě objevil i český útočník Martin Straka, který si v létě v posilovně poranil záda. Týden poté, co odložil korzet, vyjel na led, ale jen proto, aby si po dlouhých šesti měsících znovu stoupl na brusle. Naposledy bruslil 7. března tohoto roku. Na to, aby absolvoval plnou tréninkovou zátěž, je ještě hodně brzy. Straka měl pro jistotu speciální dres, aby se znovu nezranil, kdyby do něj některý spoluhráč nechtěně najel. Straka absolvoval s týmem jen bruslařskou část tréninku, střelbu a jiná cvičení vynechával. "Zkusím to, a když se budu cítit fajn, pak uvidíme. Možná se vrátím za tři, čtyři nebo pět týdnů. Nevím," přiznal Straka. "Záleží na tom, jak na tom budu s fyzičkou a co řeknou lékaři," vysvětlil muž, jenž se v kabině ze všech hráčů objevil vůbec jako první. "Byl jsem dost nervózní, přeci jenom jsem už na tréninku dlouho nebyl," říkal Straka. Hlavním úkolem dne českého hokejisty bylo s tréninkem to nepřehnat. "Říkal mi to i Mario Lemieux. On je šéf, a tak jsem poslouchal," smál se Straka, vzápětí však s vážnou tváří ujistil. "Posledně jsem návrat uspěchal, nyní si dám pozor, abych byl připravený ne na sto, ale sto dvacet procent." Radost z jeho pokusu vrátit se na led měli i jeho spoluhráči. "Je skvělé vidět ho znovu, jak se zase směje," poznamenal na adresu věčného smolaře centr Wayne Primeau. "Doufejme, že už si svou porci smůly vybral. Je pro nás nepostradatelným hráčem," zdůraznil. Incident v posilovně byl dalším ze série zranění, která českého hokejistu v kariéře pronásledují. Kvůli zdravotním problémům mohl v minulém ročníku NHL na led pouze ke třinácti zápasům. V říjnu si Straka zlomil pravou nohu, ale už v únoru zase hrál. Rychle se však na marodku vrátil, když mu spoluhráč nešťastně zlomil nadočnicový oblouk. Začátkem března opět začal, ale obnovil si zranění nohy a zbytek sezony už sledoval jako divák.
</TEXT>
</DOC>
<DOC>
<DOCID>LN-20020926105</DOCID>
<DOCNO>LN-20020926105</DOCNO>
<DATE>09/26/02</DATE>
<TITLE>
V pohodě a s chutí do tréninku se z týdenní dovolené na Kanárských ostrovech vrátil desetibojař Tomáš Dvořák. "Bylo tam nádherně, sluníčko nám svítilo, ne jako tady," obrátil oči ke včerejší zachmuřené obloze.
</TITLE>
<GEOGRAPHY>PRAHA</GEOGRAPHY>
<TEXT>
"Odpočinul jsem si já i rodina. Párkrát jsem byl po ránu proběhnout v dunách, pak jsem to celý den vydejchával... Zdravíčko ale vypadá, že slouží. Jednou jsem se byl podívat na stadionu, kde obvykle trénuji při soustředěních, ale nikdo tam nebyl," pravil trojnásobný mistr světa. V prosinci se na Kanárské ostrovy vrátí, to už ale naplno poběží tréninkové období. "Nebude to tentokrát Grand Canaria, ale Lanzarote," vysvětlil Dvořák, který se od začátku října bude připravovat na novou sezonu.
</TEXT>
<HEADING>
Zhubnul o sedm kilo
</HEADING>
<TEXT>
Ze zdravotních problémů, které ho trápily v létě, se podle svých slov vykřesal. "Nic mě nebolí a podařilo se to tím, že jsem prakticky vůbec nesportoval. Navíc jsem zhubnul o sedm kilo. Bez diety," pochlubil se. "Když přestanu trénovat, tak mi opadnou svalíky. Jsem teď takovej šlachovitej, ale mám v plánu zase něco nabrat." Po nepříliš vydařené sezoně, kdy na srpnovém mistrovství Evropy v Mnichově odstoupil z desetiboje po nezdaru v tyči, hodlá začít s tréninkem jen pozvolna. "Měl jsem ještě v plánu jet do třeboňských lázní, ale skrečoval jsem to, protože od Mnichova jsem měl volna už dost. Sice přijdu o rybařinu, ale co se dá dělat." pokrčil rameny. "Začnu na Julisce, kam si budu chodit třikrát týdně zacvičit." Za měsíc čeká člena pražské Dukly soustředění v Harrachově, kde se připojí k tyčkařské skupině Boleslava Patery. "Čeká mě tam kolo, túry, běhání a posilování. Už se na to těším, zvlášť na celodenní výlety," usmál se rodák ze Zlína. Jeho dlouholetý trenér a tchán Zdeněk Váňa při tom nebude. "Pochybuju, že by s námi po horách jezdil na biku. Ne, jsme dohodnutí, že velkou část přípravy půjdu s Paterovci a on tohle vynechá. Stejně jako navazující pobyt v Tatrách, kde to vypadá na stejný scénář. Už jsem tam dlouho nebyl, strašně se těším, protože jsem na ty kopce už skoro zapomněl. Doufám, že mě tyčkaři někde nenechají trčet. Prý na nikoho nečekají... Až v listopadu v Nymburce, kde už se začne s pořádnou atletikou, nebude Zdeněk Váňa chybět," řekl 30letý závodník. Další příprava ho zavede na zmíněný ostrov Lanzarote a v lednu se po roční přestávce vrátí do Jižní Afriky. "Přípravu chci pojmout více obšírněji, aby to nebyla žádná rychlokvaška a abych z ní mohl čerpat celou příští sezonu," uvedl.
</TEXT>
<HEADING>
Ruce samé mozoly
</HEADING>
<TEXT>
Kromě začátku tréninkového cyklu čeká všestranného atleta i stěhování do nového domu, který vyrostl poblíž Prahy v Hostivicích. "Už se tam dá bydlet, ale ještě chybějí postele. Stěhovat se budeme v listopadu," prozradil Dvořák, který na dokončovacích pracích strávil v poslední době hodně času. "Dělal jsem na domě skoro pořád od Mnichova. Prošel jsem několika řemesly - zedničinou, instalatérštinou, zahradničinou... Ruce mám samé mozoly," kroutí hlavou. "Když se dělá s lopatou, tak to jinak dopanout nemůže. Už se ale těšíme, proti bytu v Řepích tam bude mnohem víc prostoru, klid a naše dvojčata si budou moct bez velkého hlídání hrát na zahradě."
Kromě začátku tréninkového cyklu čeká všestranného atleta i stěhování do nového domu, který vyrostl poblíž Prahy v Hostivicích. "Už se tam dá bydlet, ale ještě chybějí postele. Stěhovat se budeme v listopadu," prozradil Dvořák, který na dokončovacích pracích strávil v poslední době hodně času. "Dělal jsem na domě skoro pořád od Mnichova. Prošel jsem několika řemesly - zedničinou, instalatérštinou, zahradničinou... Ruce mám samé mozoly," kroutí hlavou. "Když se dělá s lopatou, tak to jinak dopanout nemůže. Už se ale těšíme, proti bytu v Řepích tam bude mnohem víc prostoru, klid a naše dvojčata si budou moct bez velkého hlídání hrát na zahradě."
</TEXT>
</DOC>
<DOC>
<DOCID>LN-20020926106</DOCID>
<DOCNO>LN-20020926106</DOCNO>
<DATE>09/26/02</DATE>
<GEOGRAPHY>INDIANAPOLIS</GEOGRAPHY>
<TEXT>
Pořadatelé nedělní Velké ceny Spojených států amerických ve formuli 1 očekávají, že i letos poklesne ve srovnání s předchozími ročníky závodu návštěvnost. V roce 2000, kdy se jela formule 1 v Indianapolis poprvé po dlouhé přestávce, se na okruhu sešlo 200 000 lidí. Loni už jich bylo "jen" 175 000. Letos pořadatelé očekávají kolem 120 000 fanoušků. Závodní okruh v Indianapolis má přitom kapacitu 300 000. Organizátoři tvrdí, že na nízké návštěvnosti se podepsal fakt, že mistrovství světa je už rozhodnuté. Titul si s velkým předstihem zajistil Němec Michael Schumacher a jeho stáj Ferrari vyhrála Pohár konstruktérů.
</TEXT>
</DOC>
<DOC>
<DOCID>LN-20020926107</DOCID>
<DOCNO>LN-20020926107</DOCNO>
<DATE>09/26/02</DATE>
<GEOGRAPHY>MARSEILLE</GEOGRAPHY>
<TEXT>
Tragickou smrtí jezdce skončilo testování vozu formule 3000 na okruhu ve francouzském Le Castellet. Finský pilot Timo Häyma narazil na konci rovinky se svým monopostem do zdi a utrpěl těžká zranění, kterým později po převozu do nemocnice v Toulonu podlehl. Příčina nehody pětatřicetiletého jezdce není podle agentury SID známa. Jde o první podobný případ na nové trati v Le Castellet, kterou před časem koupil promotér formule 1 Bernie Ecclestone a nechal ji přebudovat na testovací okruh.
</TEXT>
</DOC>
<DOC>
<DOCID>LN-20020926108</DOCID>
<DOCNO>LN-20020926108</DOCNO>
<DATE>09/26/02</DATE>
<TITLE>
Bývalý kouč hokejové reprezentace stane na střídačce posledního týmu extraligy už v pondělí
</TITLE>
<TEXT>
Po čtyřech letech se vrací bývalý trenér hokejové reprezentace Josef Augusta do extraligového kolotoče. Muž, jenž s národním týmem vybojoval tři tituly mistrů světa, se vrhne tentokrát do podpalubí k záchraně zatím posledního celku ligy Havířova.
HAVÍŘOV - Hokejisty Havířova povede od příštího týdne kouč Josef Augusta. Pětapadesátiletý Augusta je s vedením moravského klubu dohodnut na podmínkách smlouvy. Tu má podepsat ihned po svém sobotním návratu z dovolené na Mallorce. V pozici hlavního trenéra nahradí Kamila Konečného, jenž byl od týmu po čtyřech porážkách v pondělí odvolán. Generální manažer Havířova Michal Slavík potvrdil, že k definitivě zbývá už jen Augustův podpis. "Čekáme, až se vrátí. Ústně jsme domluveni. V neděli bychom se měli sejít a celou věc uzavřít," řekl. Nový trenér by měl vést už pondělní trénink. Společně s Augustovým příchodem zřejmě nastanou i změny v hráčském kádru. V kuloárech se přetřásá možný příchod zkušených gólmanů Oldřicha Svobody nebo Pavla Cagaše, ale Slavík odmítl být konkrétní. "Bude záležet na novém trenérovi. Dokud tu není, je zbytečně o něčem spekulovat," uvedl Slavík. Havířov je po pěti kolech extraligy bez bodu na posledním místě. Z hluboké krize tým nevyvedla ani provizorní trenérská dvojice Vorlíček-Kužílek a Havířov v úterý podlehl Českým Budějovicím 2:5.
</TEXT>
<HEADING>
Od Jihlavy k Havířovu
</HEADING>
<TEXT>
Havířov bude Augustovým čtvrtým týmem, který v extralize povede. Aktivní hokejovou kariéru Augusta ukončil ročníkem 1982/83 v německém Selbu. Poté se vrátil do Jihlavy, kde vedl mládež, a od roku 1987 usedl na trenérskou lavičku prvního mužstva jako rovnocenný partner Jaroslava Holíka. Společně dovedli mužstvo k mistrovskému titulu v roce 1991, v ročníku 1992/93 pak Augusta přijal angažmá ve Zlíně. Místní celek nejprve dostal do čtvrtfinále play off, ale po nezdarech v dalším ročníku jej měsíc po zahájení soutěže nahradil Miloš Říha. Brzy se s nabídkou ozvala Olomouc a Augusta se ujal týmu, který se netajil velkými ambicemi. Do play off sice postoupil až jako předposlední, ale po posílení kádru hráči, jako byli Dopita a Řezníček, Olomouc ve vyřazovací části excelovala a získala první titul v české extralize. V dalších letech se ale klub topil v problémech a po ročníku 1995/96 zde Augusta skončil. Krátký čas poté působil v Itálii u mužstva Alleghe a v únoru 1997 se vrátil do Jihlavy, potácející se u dna tabulky. Klub se sice nevyhnul baráži, ale v nejvyšší soutěži se udržel. V ročníku 1997/98 Jihlavě o pouhý bod utekla účast v play off a v následujícím roce po sérii porážek nahradil Augustu na konci října 1998 Vladimír Caldr. Ani on ale nezabránil sestupu Jihlavy z nejvyšší soutěže. Augusta od roku 1996 vedl reprezentační B-tým. V červenci 1998 byl jmenován Hlinkovým asistentem u áčka, kde nahradil Slavomíra Lenera. Po Hlinkově odchodu do NHL převzal A tým jako hlavní kouč, letos v červnu mu svaz neprodloužil po neúspěších na MS i OH smlouvu.
Havířov bude Augustovým čtvrtým týmem, který v extralize povede. Aktivní hokejovou kariéru Augusta ukončil ročníkem 1982/83 v německém Selbu. Poté se vrátil do Jihlavy, kde vedl mládež, a od roku 1987 usedl na trenérskou lavičku prvního mužstva jako rovnocenný partner Jaroslava Holíka. Společně dovedli mužstvo k mistrovskému titulu v roce 1991, v ročníku 1992/93 pak Augusta přijal angažmá ve Zlíně. Místní celek nejprve dostal do čtvrtfinále play off, ale po nezdarech v dalším ročníku jej měsíc po zahájení soutěže nahradil Miloš Říha. Brzy se s nabídkou ozvala Olomouc a Augusta se ujal týmu, který se netajil velkými ambicemi. Do play off sice postoupil až jako předposlední, ale po posílení kádru hráči, jako byli Dopita a Řezníček, Olomouc ve vyřazovací části excelovala a získala první titul v české extralize. V dalších letech se ale klub topil v problémech a po ročníku 1995/96 zde Augusta skončil. Krátký čas poté působil v Itálii u mužstva Alleghe a v únoru 1997 se vrátil do Jihlavy, potácející se u dna tabulky. Klub se sice nevyhnul baráži, ale v nejvyšší soutěži se udržel. V ročníku 1997/98 Jihlavě o pouhý bod utekla účast v play off a v následujícím roce po sérii porážek nahradil Augustu na konci října 1998 Vladimír Caldr. Ani on ale nezabránil sestupu Jihlavy z nejvyšší soutěže. Augusta od roku 1996 vedl reprezentační B-tým. V červenci 1998 byl jmenován Hlinkovým asistentem u áčka, kde nahradil Slavomíra Lenera. Po Hlinkově odchodu do NHL převzal A tým jako hlavní kouč, letos v červnu mu svaz neprodloužil po neúspěších na MS i OH smlouvu.
</TEXT>
</DOC>
<DOC>
<DOCID>LN-20020926109</DOCID>
<DOCNO>LN-20020926109</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Trenér František Straka povede fotbalisty Teplic minimálně do zimy. LN to potvrdil sportovní manažer severočeského klubu Jiří Záruba. "Po odvolání trenéra Cipra byl jako asistent pověřen vedením našeho A-mužstva. Toto pověření nebylo nijak časově ohraničeno," upřesnil Záruba. "František Straka dosud v české lize netrénoval, nechceme se ukvapit. Do zimy dostane čas a možnost aby předvedl, co umí." Pod Strakovým vedením Teplice porazily doma Žižkov a tři body si přivezly také z Brna. "Dobře víme, že to není jen o trénování," soudí Záruba. "Je třeba některé věci změnit v koučinku, zapracovat na psychice hráčů. Důležitou roli sehraje přirozená autorita trenéra. Po podzimu se uvidí, co dál. Jiného trenéra teď nesháníme," vyvrátil spekulace o jménech nástupců Františka Cipra. Ten byl 4. září kvůli neuspokojivým výkonům a výsledkům z funkce trenéra Teplic odvolán. "Když bude se Strakovou prací spokojenost, nabídneme mu jako hlavnímu kouči novou smlouvou," dodal Záruba.
</TEXT>
</DOC>
<DOC>
<DOCID>LN-20020926110</DOCID>
<DOCNO>LN-20020926110</DOCNO>
<DATE>09/26/02</DATE>
<TEXT>
JABLONEC NAD NISOU - Ve značném chladu přestáli domácí reprezentanti 2. etapu motocyklové Šestidenní bez podobné katastrofy, která je postihla v úvodu 77. ročníku. Jezdcům Trophy Teamu se tentokrát vyhnuly potíže, rozjel se i motocykl Martina Kremela, který v úterý musel svůj husaberg opravovat a inkasoval 33 trestných minut. Tým si neoficiálně polepšil už na 12. místo, ve vedení se udrželi Finové. Tahounem byl opět Roman Michalík, na stroji VOR nestačil ve třídě čtyřtaktů do 400 ccm opět pouze na finského Salminena. V nejlepší desítce své třídy se drží i Milan Baroš se strojem KTM (500 ccm 4T). Jezdci odstartovali do druhého dne smířeni s tím, že jim nezbývá než útočit ze zadních pozic. "Jede se s divným pocitem. Jsme doma a hned první den nás postihne tohle. Díra za soupeři je velká," vloudila se do hlasu Milana Baroše skepse. "Ztráta je velká, ale stát se může cokoliv, soutěž je ještě dlouhá," nebyl ani Michalík nadšen. Mnohem lepší výchozí pozici měli junioři a i druhý den jim vyšel podle představ. Tentokrát to však byli oni, komu zatrnulo, když se zranil Martin Stodůlka. Při rychlostním testu zavadil pravou nohou o konstrukci fotobuňky a zle si pohmoždil palec. Musel být v průběhu soutěže ošetřen a většinu druhé etapy absolvoval se sebezapřením.
</TEXT>
</DOC>
<DOC>
<DOCID>LN-20020926111</DOCID>
<DOCNO>LN-20020926111</DOCNO>
<DATE>09/26/02</DATE>
<TITLE>
PRAHA - Už v neděli by si mohl český basketbalista Luboš Bartoň odbýt premiéru ve svém novém klubu italském gigantu Skipperu Boloňa. Díky vstřícnosti italské ambasády, která jeho žádost o sportovní vízum značně uspíšila, by mohl zasáhnout do bojů třetího kola tamní ligy, ve kterém jeho tým nastoupí v Avellinu. "Už se nemůžu dočkat, italská liga je jedna z nejlepších soutěží v Evropě. Hodně se těším," vyprávěl Bartoň, jenž na dálku děkoval italské amabsádě v Praze, která mu snahou o brzké vyřízení všech formalit značně ulehčila život. Nyní už se nemůže dočkat, jak vypomůže svému Skipperu Boloňa. Ten jako úřadující vicemistr země nevstoupil do nového ročníku ligy šťastně, prohrál hned v 1. kole v Terstu 93:100. Bartoň se svým novým týmem, se kterým smlouvu podepsal až poté, co zkrachovala jednání v NBA, absolvoval zatím jen jeden trénink. "Ale trenér mě zná, mohl bych mít dobrou pozici. Každopádně italská liga je o dost kvalitnější než nižší soutěže v zámoří, udělal jsem dobře, že jsem se pro ni rozhodl," tvrdí muž, pro kterého zůstává i pro příští sezonu cíl jasný - proniknout do vysněné NBA.
</TITLE>
<HEADING>
Nejlepší cizinec v Itálii?
</HEADING>
<TEXT>
I reprezentační kouč Michal Ježdík přizvukuje, že udělal dobře. "Luboš bude hrát hodně kvalitní ligu, navíc ho uvidí i v pohárech skauti z NBA. Jsem přesvědčený o tom, že bude jedním z nejlepších cizinců v italské lize," prorokuje Ježdík. Toho může těšit Bartoňův návrat do Evropy dvojnásobně. Coby studenta americké univerzity ve Valparaisu nebyl basketbalista k dispozici pro potřeby národního týmu, nyní se však situace změní. "Pro reprezentaci je Lubošovo italské angažmá určitě dobré. Doufám, že nám hodně pomůže," tvrdí Ježdík uprostřed kvalifikace o evropský šampionát v roce 2003. V ní už nemůže počítat s Jiřím Welschem, jenž je hráčem klubu NBA Golden State Warriors. Nahradit by ho mohl právě Bartoň. Ostatně dvaadvacetiletý rodák z České Lípy Bartoň již v národním dresu jednou zazářil. Při ME ve Francii v roce 1999 řídil tehdy jako devatenáctiletý mladík výhru Česka nad favorizovanými Litevci v čele s hvězdou NBA Arvidasem Sabonisem. S průměrem přes 19 bodů byl tehdy druhým nejlepším střelcem ME. Nyní chce po letech v zámoří oživit svou slávu v Evropě. "Italské ligy už se nemůžu dočkat," opakuje.
I reprezentační kouč Michal Ježdík přizvukuje, že udělal dobře. "Luboš bude hrát hodně kvalitní ligu, navíc ho uvidí i v pohárech skauti z NBA. Jsem přesvědčený o tom, že bude jedním z nejlepších cizinců v italské lize," prorokuje Ježdík. Toho může těšit Bartoňův návrat do Evropy dvojnásobně. Coby studenta americké univerzity ve Valparaisu nebyl basketbalista k dispozici pro potřeby národního týmu, nyní se však situace změní. "Pro reprezentaci je Lubošovo italské angažmá určitě dobré. Doufám, že nám hodně pomůže," tvrdí Ježdík uprostřed kvalifikace o evropský šampionát v roce 2003. V ní už nemůže počítat s Jiřím Welschem, jenž je hráčem klubu NBA Golden State Warriors. Nahradit by ho mohl právě Bartoň. Ostatně dvaadvacetiletý rodák z České Lípy Bartoň již v národním dresu jednou zazářil. Při ME ve Francii v roce 1999 řídil tehdy jako devatenáctiletý mladík výhru Česka nad favorizovanými Litevci v čele s hvězdou NBA Arvidasem Sabonisem. S průměrem přes 19 bodů byl tehdy druhým nejlepším střelcem ME. Nyní chce po letech v zámoří oživit svou slávu v Evropě. "Italské ligy už se nemůžu dočkat," opakuje.
</TEXT>
</DOC>
<DOC>
<DOCID>LN-20020926112</DOCID>
<DOCNO>LN-20020926112</DOCNO>
<DATE>09/26/02</DATE>
<TITLE>
McRae skončí u Fordu. Vedení týmu Ford se již rozhodlo, se kterým ze současných pilotů neprodlouží před nadcházející sezonou mistrovství světa v rallye smlouvu. Podle informací britských médií zůstane jedničkou týmu španělský pilot Carlos Sainz, nový kontrakt tudíž nedostane Colin McRae. Šampion z roku 1995 už má údajně nabídku od konkurenčního Citroenu, zájem o Skota prý projevilo i Subaru.
</TITLE>
<TEXT>
V neděli Běchovice. 106. ročník závodu Běchovice - Praha, který se koná jako otevřené mistrovství ČR v silničním běhu na 10 km, se uskuteční v neděli 29. září. Přihlášky je možné podat v sobotu mezi 14.00 a 18.00 v budově YMCA na Poříčí 12 nebo v neděli od 8 hod. v Běchovicích v restauraci Koruna.
</TEXT>
</DOC>
<DOC>
<DOCID>LN-20020926113</DOCID>
<DOCNO>LN-20020926113</DOCNO>
<DATE>09/26/02</DATE>
<TITLE>
říká osmistovkařka Ludmila Formanová, která se po vleklých zdravotních problémech úspěšně vrátila na dráhu
</TITLE>
<TEXT>
S velkým elánem se hodlá vrhnout do tréninku na příští sezonu Ludmila Formanová, která nemohla kvůli sérii zdravotních peripetií závodit od olympijského Sydney. Cítí, že příští rok může na světových šampionátech znovu bojovat o medaile a udělat si renomé před další olympiádou v Aténách.
PRAHA - Čáslavská atletka zakončila sezonu menší operací v Motolské nemocnici, kde jí docent Smetana vyjmul z pravé holeně několik úlomků kostí. Teď je už Ludmila Formanová natolik v pořádku, že s přítelem Petrem odjíždí na dovolenou na Kanárské ostrovy.
</TEXT>
<HEADING>
LN: Jak se cítíte po operaci?
</HEADING>
<TEXT>
V nemocnici jsem pobyla dohromady dva dny, ze začátku to bylo trochu bolestivé, ale brzo jsem mohla začít chodit a zítra jdu na stehy.
</TEXT>
<HEADING>
LN: Jak se zranění projevovalo?
</HEADING>
<TEXT>
Od dubna jsem pociťovala bolest v holenní kosti. Myslela jsem si, že to reakce na trénink po tvrdém povrchu, pak se problémy zmírnily, ale po mistrovství Evropy se to zase zhoršilo. Na noze se mi udělala taková boulička, šla jsem na vyšetření a rentgen odhalil příčinu. Vzhledem blížící se přípravě na další sezonu jsem musela jít na operaci.
LN: Kvůli sportu jste si od lékařů už něco vytrpěla, kolikátý to byl operativní zákrok?
Operace to byla druhá, takže jsem věděla, do čeho jdu. Proti plastice šlachy, na kterou jsem šla po olympiádě v Sydney kvůli bolestem v kotníku, to byl mnohem jednodušší zákrok. Věřím, že mě už žádný nečeká.
LN: Neobáváte se, že budete mít ze sportu zhuntované zdraví?
Když se ohlédnu, co mě do osmadvaceti let potkalo, tak se mi opravdu zdá, že na mně sport nějaké následky asi zanechá. Občas mě pobolívají záda, ale na druhou stranu jsem díky tréninku zase ve výborné kondici a proti svým vrstevnicím nemám problémy třeba s váhou.
LN: Do právě skončené sezony jste se vrátila na dráhu až od nešťastného vystoupení na OH 2000 v Sydney, kde jste kvůli bolestem kotníku musela odstoupit z rozběhu. Jak těžký to byl návrat?
Bylo to hrozně těžké a čtvrté místo v Mnichově mě stálo víc sil než zlatá medaile z mistrovství světa. Po první operaci jsem nemohla hned začít trénovat, protože loni se přidaly bolesti třísel a pak ještě zánět žeber. Přibalovaly se další neduhy a přestávka bez závodů a normálního tréninku byla hrozně nezvyklá. Proto mi dalo čtvrté místo obrovskou motivaci a věřím, že když se budu připravovat bez problémů, jsem zase schopná přivézt medaili.
LN: Neměla jste někdy v době, kdy jste nemohla trénovat, chuť s atletikou praštit?
Spíš jsem někdy propadala beznaději, že se už nikdy nebudu moct k běhání vrátit. A já se chtěla strašně vrátit kvůli lidem, kteří mě už odepisovali. Chtěla jsem dokázat, že jsem schopná se do velké atletiky zase dostat. To mě hnalo nejvíc dopředu.
LN: Bylo pro vás velké zklamání, že jste se v zimě nestihla nominovat na halové ME ve Vídni?
Opravdu jsem začala trénovat někdy před rokem a měla v plánu se do Vídně probojovat. Jenže zdravotní problémy mě pořád zdržovaly. Stále to nebylo ono, a když jsem věděla, že Vídeň už nestihnu, tak jsem se aspoň symbolicky zúčastnila domácího mistrovství. Jen proto, abych se proběhla a vyhrála.
LN: Ani v létě nebyly vaše výkony dlouho přesvědčivé. Jednou jste dokonce připustila, že jste připravena evropský šampionát v Mnichově oželet. Co by to pro vás znamenalo, kdybyste chyběla i na letním vrcholu sezony?
Díky tomu, čím jsem prošla, jsem byla už poměrně vyrovnaná a smířená s tím, že tam nepojedu. Byla jsem v situaci, kdy bylo zdraví přednější než sport. Mrzelo by mě ovšem, že jsem věnovala tolik úsilí a práce tomu, abych na šampionát mohla odjet.
LN: Pak jste ale limit v posledním závodě před uzávěrkou nominace splnila. Bylo to vás vysvobození?
Zaběhla jsem to na Zlaté lize v Monaku. Do závodu jsem přitom nešla, že musím. Spíš jsem byla uvolněná a smířená s osudem. Možná proto jsem zaběhla limit a zároveň svůj nejlepší čas sezony. Měla jsem ale i štěstí, že se jednalo o rychlý závod s Mutolaovou a dalšími špičkovými osmistovkařkami.
LN: Mnichovský šampionát vás proti předchozím týdnům zastihl už v lepší pohodě a nakonec jste skončila těsně pod stupni. Jaká byla na čtvrté místo vaše bezprostřední reakce a co převládá s odstupem času?
Psychicky se mi ulevilo, když jsem postoupila do finále, což byl můj cíl. Do finále jsem šla s tím, že budu bojovat o každé lepší místo než poslední. Věděla jsem ale, že při troše štěstí by mohla zacinkat bronzová medaile. V cíli jsem se rozbrečela. Asi mi po všech strastech trochu povolily nervy. I když jsem do Mnichova pro medaili nejela, tak jsem si uvědomila, jak k ní bylo najednou blízko. Když opadly emoce, tak střízlivě říkám, že jsem tam v dané situaci dokázala maximum.
LN: Je možné si vzít z letošní sezony nějaké poučení?
Sezona byla pro mě důležitá v tom, že jsem se dostala zpátky do velkých závodů. Kdybych v Mnichově nebyla, tak by byl návrat s větším časovým odstupem mnohem těžší. Připadám si, jako bych dostala novou krev do žil. Jsem šťastná, že jsem našla sebejistotu. Těším se na další sezonu a že se opět můžu měřit s osmistovkařskou elitou.
LN: Už jste s trenérkou mluvily o přípravě na další rok, k jaké budou jeho priority?
Nějaké převratné novinky neplánujeme. Chybět nebudou moje oblíbené běžky, zamíříme za přípravou do tepla. Afrika to ale nebude, protože chci startovat už na halovém mistrovství světa v Birminghamu a pak na světovém šampionátu v Paříži.
LN: Dlouhodobý cíl jsou olympijské hry v roce 2004 v Aténách. Nepřipadají vám daleko, nebo je to z hlediska sportovce už blízko?
Mně to připadá už skoro za humny. Vždyť od Sydney uplynuly dva roky a mě se to zdá pomalu jako před měsícem. Do Atén se moc těším a věřím, že tam poběžím. Teď mě ale ještě čeká předolympijská sezona se dvěma šampionáty. Pro oba roky mám velkou motivaci. Po Aténách bych už měla nejraději rodinu a nevím, jestli bych se jako matka pokoušela vrátit. Možná to budou moje dvě poslední sezony, a proto do nich chci dát maximum a uspět.
LN: Celý svůj atletický život jste spojila s trenérkou Jarmilou Kratochvílovou, která vás dovedla od prvních žákovských krůčků až k titulům. Neuvažovala jste ale přece jen někdy o tom, že byste mohla trénovat s někým jiným?
O tom jsem nikdy nepřemýšlela. Spolu jsme od mých třinácti let a nikdy jsme se nehádaly a neměly mezi sebou velké konflikty. Maličkosti jsou samozřejmě všude, zvlášť když se lidi znají patnáct let, ale zásadní rozpory jsme neměly. Nejdůležitější je, že Jarmile věřím. Můžu dát najevo svůj názor, ale v zásadních věcech s ní souhlasím. Nemám důvod, proč bych měla něco měnit.
LN: Nenapadlo vás, že některá vaše zranění mohou pramenit z toho, že jste byla přetrénovaná? Že vám trenérka, která byla jako atletka zvyklá dřít, toho naložila příliš?
Je všeobecně známo, že trénink u Jarmily je těžký. Pravda je, že trénuju hodně, ale kdybych tu dřinu nepodstoupila, asi bych nebyla dvojnásobnou mistryní světa. Úspěchy jsou výsledkem tvrdého tréninku a asi jsou částečně vykompenzovány zdravotními problémy. Někdy mohla být zátěž tak enormní, že to tělo neuneslo, ale nelituji toho.
LN: Před sebou máte dovolenou na Kanárských ostrovech, kde jste na mnoha soustředěních nesčetněkrát polykala tréninkové dávky. Teď tam jedete odpočívat, nebudete mít při pohledu na stadion pocit, že vám něco chybí?
Nebudu u stadionu bydlet, ale protože mám od společnosti Škoda Auto pronajatý vůz, nedá mi to, abych se na něj nepřijela podívat. Ale s příjemným pocitem, že tam nemusím dřít. Strašně se těším na moře a na solné lázně a že si tam po náročné sezoně a po operaci ulevím.
LN: Ke konci se už chýlí stavba vašeho domu v Čáslavi. Nežijete už s přítelem Petrem přípravami na stěhování?
Už jsem se těšila, že budeme letošní Vánoce trávit v novém, protože dům je už prakticky hotov, ale stěhovat se ještě nemůžeme. Město do něj totiž ještě nezavedlo plyn a kanalizaci, i když to slibovalo do konce roku. Takže stěhovat se budeme snad někdy na jaře nebo začátkem léta. Proto ještě nic nenakupujeme, spíš se jen rozhlížíme a vybíráme.
LN: Jak prostorný je to dům a je v něm předem pamatováno na dětský pokoj?
To je, určitě (smích) ... Dům to není nijak ohromný, ale místa je v něm dost. Přízemí je částečně podsklepené a nahoře je obyvatelné podkroví. Proti našemu dvoupokojovému bytu se to zdá ohromný a dětský pokoj tam má své místo.
LN: Často se vás lidé ptají, kdy se budete vdávat, vždyť se s Petrem znáte už jedenáct let. Je v tomto ohledu něco nového?
Nic konkrétního není dohodnuto, ale není vyloučeno, že to bude příští rok. Třeba přestěhování spojíme se svatbou.
</TEXT>
</DOC>
<DOC>
<DOCID>LN-20020926114</DOCID>
<DOCNO>LN-20020926114</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Jarmila Kratochvílová, světová rekordmanka v běhu na 800 metrů, věří, že její svěřenkyně Ludmila Formanová se může dostat na úroveň roku 1999, kdy se stala mistryní světa v hale i pod širým nebem. "Na první místo kladu zdraví a jsem přesvědčena, že Lída teď bude absolutně v pořádku," říká Kratochvílová, podle níž je nyní potřeba, aby její svěřenkyně získala zpátky sebedůvěru. "Chybělo jí říct si - já jsem Formanová - to dříve platilo. A pak se bála, většinu závodů po návratu na dráhu vybíhala ze zadních míst. Na to se musíme zaměřit, a když to půjde, mezi elitu se vrátí." Výhodou je, že z dlouhodobé spolupráce zkušená trenérka běžkyni velmi dobře zná. "Lída je trénovatelný typ, snese strašný dávky, ale zase není absolutní talent, že by bez tréninku mohla špičkově závodit. Musí makat a dřít," ví dvojnásobná mistryně světa z roku 1983. Dalším stimulem je pro čáslavskou atletku vidina olympijských her. "Za dva roky jsou Atény, a to ji bude strašně motivovat," je přesvědčena bývalá slavná atletka, která neuvažuje zvolit pro Formanovou příští předolympijskou sezonu jako odpočinkovou. "Já mám dojem, že si Lída vybrala odpočinek v době svých zdravotních problémů. Podle mě je třeba dát konkurenci co nejdřív najevo, že už tu je zase Formanová."
</TEXT>
</DOC>
<DOC>
<DOCID>LN-20020926115</DOCID>
<DOCNO>LN-20020926115</DOCNO>
<DATE>09/26/02</DATE>
<TITLE>
Legendární hráč a kouč hokejové Slavie plánuje, že po sezoně na rok či na dva odejde ze střídačky
</TITLE>
<TEXT>
Zahlcen prací u hokeje cítí, že potřebuje vysadit. Proto kouč a legenda českého hokeje Vladimír Růžička vyhlásil, že tato sezona na střídačce Slavie je jeho poslední. Alespoň na nějaký čas...
LN: Před novým ročníkem extraligy jste vyhlásil, že po jeho konci se stáhnete ze střídačky do ústraní. Platí ještě tento plán?
Zatím mám představu takovou, že tohle by měla být poslední sezona. Samozřejmě stále jsem do hokeje blázen, ale potřebuji si od něj také malinko orazit. Rozhodně se tím ale v průběhu sezony ještě moc nezabývám.
LN: Ve Slavii máte na české poměry také dost nestandardní postavení, kromě trenéra jste i generálním manažerem klubu. Musíte zvládat tedy dvojnásobek co ostatní kolegové. Není toho na vás moc?
No právě, že je toho docela dost. Ale v žádném případě si nechci stěžovat, dělám to tady takhle už rok a půl a hrozně mě to baví. Ale cítím, že si potřebuju hlavně psychicky orazit, podívat se na hokej trochu uvolněněji. Až mě to chytne, vrhnu se znovu na trénování. Vždyť to je moje životní náplň, být tady u ledu.
LN: Mluví se o vás jako o muži, jenž by jednou mohl vést reprezentaci. Neutíkáte tedy od trénování nadobro?
Rozhodně ne. Do trénování jsem ale skočil rovnýma nohama, tak jak si Slavia přála a jak to tehdy bylo potřeba. Jsem rád, že se to stalo, a zatím se práce nějak vede. Je to ale zápřah od rána do večera. Sleduju mládež, všechno. Když se dopoledne nebudu muset věnovat tréninku áčka, budu mít volnější program.
LN: Na jak dlouho si plánujete odpočinek od trénování?
To nevím, tak na rok, na dva. U tohohle mužstva jsem už dva a půl tři roky a změna je potřeba. Nemyslím, že je dobrý, když je trenér u mužstva pět šest let.
LN: Můžete se tedy objevit v budoucnosti i na střídačce jiného klubu než Slavie?
O tom nepřemýšlím, mě zajímá jenom Slavia a chtěl bych být jenom tady.
LN: Mimo jiné jste také i asistentem u reprezentace. Na tuto pozici se asi vaše trenérská pauza nevztahuje.
Určitě ne, mám smlouvu na dva roky a dodržím ji.
LN: Hodně například fotbalových koučů přivedly zápasové stresy až do nemocnice. Vy býváte na střídačce také dost impulsivní. Nepotřebujete i proto pauzu?
(Smích) No samozřejmě. Jsou tam určitý věci a momenty, kdy si myslím, že mě musí klepnout pepka. Ale já byl vždycky takový i jako hráč.
LN: Tlak na vás je asi velký, vždyť jste se nechal slyšet, že trénovat v extralize pro vás není už taková zábava jako věnovat se výchově malých hokejistů...
Je pravda, že extraliga je hrozné napětí. Tím ale nechci říct, že by na mě v Edenu nějak moc tlačili. Ale já už jsem takový, vždycky chci vyhrávat a všechno hodně prožívám. Vytvářím tlak na hráče jak z postu generálního manažera, tak trenéra, hodně toho chci také sám od sebe. U dětí je to daleko jednoduší, ti kluci se jen učí hrát hokej. Začínal jsem s nima a rád bych se jim věnoval stále. Vždyť i nyní občas odkoučuju nějaký domácí zápas devátých tříd, ale ven s nima nejezdím.
LN: Chcete si asi také pohlídat i svého třináctiletého syna, který za Slavii hraje...
To je pravda, chci na něj dohlídnout. Hraje se staršíma klukama, vede si docela slušně. Je hrozně důležitý, že ho hokej chytil. Chodí do školy, jinak je na "zimáku" prakticky od rána do večera stejně jako já. Hokeji prostě propadl.
</TEXT>
<HEADING>
LN: Jakou mu věštíte budoucnost?
</HEADING>
<TEXT>
Tohle bych nechtěl rozebírat. Samozřejmě ale jako každej malej kluk v Edenu si představuje, že bude hrát za Slavii nebo někde v NHL. Kdyby to nechtěl, nemá cenu hrát hokej.
Tohle bych nechtěl rozebírat. Samozřejmě ale jako každej malej kluk v Edenu si představuje, že bude hrát za Slavii nebo někde v NHL. Kdyby to nechtěl, nemá cenu hrát hokej.
</TEXT>
</DOC>
<DOC>
<DOCID>LN-20020926116</DOCID>
<DOCNO>LN-20020926116</DOCNO>
<DATE>09/26/02</DATE>
<GEOGRAPHY>PRAHA</GEOGRAPHY>
<TEXT>
Učitelé asi od ledna dostanou přidáno více než ostatní státní zaměstnanci, kterým vzroste plat o sedm procent. Na jejich mzdy nejspíš poputuje ještě dalších více než 800 milionů korun, což představuje zvýšení příjmů o dvě procenta. Po jednání s ministrem financí Bohuslavem Sobotkou to včera řekla ministryně školství Petra Buzková. Učitelům by tak měl plat v příštím roce růst průměrně o devět procent a měli by dostávat ne o 1000, ale asi o 1250 až 1300 korun měsíčně víc. "Zhruba 60 procent finančních prostředků na toto navýšení získáme od ministerstva financí do kapitoly ministerstva školství," upřesnila. Odboráři s výsledkem podle předsedy Českomoravské konfederace odborových svazů Milana Štěcha úplně spokojeni nejsou. "Vnímám to ale jako signál vlády, že chce pedagogické pracovníky a školství vůbec řešit," řekl Štěch.
</TEXT>
</DOC>
<DOC>
<DOCID>LN-20020926117</DOCID>
<DOCNO>LN-20020926117</DOCNO>
<DATE>09/26/02</DATE>
<GEOGRAPHY>PRAHA/BRNO</GEOGRAPHY>
<TEXT>
Kauzou dlouholetého premiéra a ministra vnitra komunistického Československa Lubomíra Štrougala se zabývá Nejvyšší státní zastupitelství v Brně. Vyžádalo si jeho soudní spis a nyní pracovníci odboru přezkumného řízení zvažují, zda by mělo být proti tomu, že ho pražské soudy zprostily obžaloby, podáno dovolání k Nejvyššímu soudu. Mluvčí Nejvyššího státního zastupitelství Pavel Macur řekl, že zastupitelství musí o případném dovolání rozhodnout do 5. listopadu. Pražské městské státní zastupitelství, které Štrougala žalovalo, tento mimořádný opravný prostředek nedoporučilo. Domnívá se totiž, že by stejně nemělo šanci na úspěch. Jen dovolání může zvrátit pravomocný rozsudek, kterým byl Štrougal zproštěn obžaloby ze zneužití pravomoci veřejného činitele
</TEXT>
</DOC>
<DOC>
<DOCID>LN-20020926118</DOCID>
<DOCNO>LN-20020926118</DOCNO>
<DATE>09/26/02</DATE>
<GEOGRAPHY>PLZEŇ</GEOGRAPHY>
<TEXT>
Odstraňování povodňových škod v některých částech plzeňské čtvrti Roudná provázejí deprese a nervozita, které někdy ústí až v sousedské hádky. Některým lidem vadí, že sousedé pálí odpad a obtěžují je dýmem. Jiní mají dojem, že právě jim pojišťovna nevyplatila tolik peněz, kolik měla. Další naopak trpělivě snášejí škody a útrapy, které jim vodní živel způsobil. "Lidi pálí na zahrádkách různé zbytky dřeva. Je tady plno štiplavého kouře a otravuje to vzduch. Už se tady kvůli tomu hádáme několik dní," řekl podnikatel z Luční ulice. "Lidé jsou zkrátka nervózní, protože domy nevysychají. Teď přišly deště a je zima, to nikomu náladu nepřidá. Taky si někteří závidí, kolik kdo dostal od pojišťovny," přidal se obyvatel sousedního postiženého domu. Naopak ve čtvrti žijí lidé, kteří nesou svůj úděl odevzdaně. Asi sedmdesátiletá důchodkyně, která žije sama, si nestěžovala. "Měla jsem vodu až po okno. Hasiči mě odvezli na poslední chvíli v loďce. Přímo v bytě voda sice nebyla, ale zdi jsou vlhké a nevysychají. V bytě je zima, nábytek musí být odtažený od stěn, aby zdi neplesnivěly. Ale ani to nepište, nestojí to za to, jsou na tom lidi mnohem hůř," uvedla.
</TEXT>
</DOC>
<DOC>
<DOCID>LN-20020926119</DOCID>
<DOCNO>LN-20020926119</DOCNO>
<DATE>09/26/02</DATE>
<TEXT>
ÚSTÍ NAD LABEM - Z deseti na devět korun by se mohlo v Ústí nad Labem snížit jízdné v městské hromadné dopravě, pokud by koalici US-DEU a KDU-ČSL dali voliči dostatečný počet hlasů. "Je to reálný slib. Byl jsem v letech 1999 až 2000 v dozorčí radě dopravního podniku, tak vím, o čem mluvím," řekl novinářům lídr koalice US-DEU a KDU-ČSL a její kandidát na primátora Tomáš Ondřich. Kromě toho bude koalice prosazovat například místní referendum, v němž by mohli občané rozhodovat o důležitých záměrech města. Výsledek referenda bude pro naše zastupitele, popřípadě radní závazný, uvedl Ondřich. Ústecká koalice unionistů a lidovců chce podle svého volebního programu také oživit labské nábřeží jako přirozený kolonádní prostor, investovat do rekonstrukce bývalého výletního zámečku Větruše a podporovat integrovanou dopravu včetně projektu propojení městské dopravy na trase Děčín-Ústí-Teplice.
</TEXT>
</DOC>
<DOC>
<DOCID>LN-20020926120</DOCID>
<DOCNO>LN-20020926120</DOCNO>
<DATE>09/26/02</DATE>
<GEOGRAPHY>MĚLNÍK</GEOGRAPHY>
<TEXT>
Mělnická radnice musí v nejbližších týdnech a měsících zajistit bydlení pro 72 rodin, které přišly o střechu nad hlavou při srpnových povodních. Chystá proto na několika místech náhradní byty a v polovině října má začít také výstavba nového bytového domu s osmnácti byty. Novinářům to včera řekla starostka Zuzana Lišková. Prvních čtrnáct rodin se již podařilo městu náhradně ubytovat v městských bytech a v narychlo přizpůsobené bývalé sauně, kde má každá rodina dvě malé místnosti a improvizovanou kuchyňku. Sociální zařízení i automatickou pračku mají rodiny společné. Během čtrnácti dnů má také skončit rekonstrukce bývalé dětské nemocnice, kde již projevilo zájem bydlet 15 rodin. Ještě do nástupu zimy hodlá radnice vybudovat náhradní byty v autokempu. Místo několika nevyhovujících chatek se postaví buď nové chatičky, nebo jeden větší přízemní objekt. Každá rodina by tak mohla získat v zatepleném objektu až čtyřlůžkový pokoj, sociální zařízení a malou kuchyňku.
</TEXT>
</DOC>
<DOC>
<DOCID>LN-20020926121</DOCID>
<DOCNO>LN-20020926121</DOCNO>
<DATE>09/26/02</DATE>
<GEOGRAPHY>PLZEŇ</GEOGRAPHY>
<TEXT>
Za zvýšených bezpečnostních opatření začalo včera u plzeňského krajského soudu líčení s pěticí lupičů v čele s mladou ženou. Obžalovaní jsou podezřelí z toho, že loni přepadli v Chebu místního podnikatele a chtěli ho okrást o 20 tisíc německých marek (necelých 400 tisíc korun). Muži mu způsobili lehké sečné poranění hlavy. Peníze však nenašli. Obžalovaní vinu popírají. Hrozí jim až 12 let vězení. Podle spisu loupež koordinovala osmadvacetiletá Hana Horáková z Aše na Chebsku. Její známí Ludvík Gabriel a Milan Bláha seděli 19. července v ašské restauraci s chebským podnikatelem. Podle žalobce věděli, že tento muž má u sebe marky a telefonicky to dali vědět Horákové. Žena o tom údajně informovala další dva známé - Pavla Nedelčeva a Roberta Templa. Tito muži si podle žalobce počkali na podnikatele před jeho domem v Chebu, když ho Bláha s Gabrielem brzy ráno odvezli domů. Zranili ho sečnou zbraní na hlavě. Když peníze nenašli, utekli.
</TEXT>
</DOC>
<DOC>
<DOCID>LN-20020926122</DOCID>
<DOCNO>LN-20020926122</DOCNO>
<DATE>09/26/02</DATE>
<GEOGRAPHY>KLADNO/BEROUN</GEOGRAPHY>
<TEXT>
Na železničním přejezdu u obce Chodouň na Berounsku se včera dopoledne srazila dodávka Ford Transit s osobním vlakem. Na místě zemřel šestačtyřicetiletý řidič automobilu, jeho spolujezdec byl s vážným zraněním převezen do nemocnice v Hořovicích. "Muž byl při vědomí a i přes svá zranění komunikoval," řekl mluvčí berounské policie Pavel Zít. Dodal, že posádka rychlostního vlaku České Budějovice - Rakovník vyvázla bez zranění. Náraz odhodil dodávku mimo silnici, rychlík pak pokračoval v jízdě dalších 250 metrů, než zastavil. Srážka zablokovala hydraulické otevírání dveří, cestující tak zůstali ve vlaku uvězněni. Soupravu mohli opustit až po příjezdu hasičů, kteří jim k oknům přistavili žebříky. Podle policie zavinil nehodu řidič fordu, který před nechráněným přejezdem předjížděl traktor, žnoucí při kraji silnice trávu.
</TEXT>
</DOC>
<DOC>
<DOCID>LN-20020926123</DOCID>
<DOCNO>LN-20020926123</DOCNO>
<DATE>09/26/02</DATE>
<GEOGRAPHY>ZLÍN</GEOGRAPHY>
<TEXT>
Ze zařízení zlínských mrazíren včera unikl čpavek. Hygienici po havárii v ovzduší nikde nenaměřili hodnoty, které by překročily stanovené limity. Ve městě tak nemusel být vyhlášen mimořádný stav. "Vyjeli jsme ihned na místo a měřili hodnoty zejména na zastávkách městské dopravy a u bytové zástavby, kde si lidé stěžovali na zápach. Nikde nebyly překročeny stanovené hodnoty," řekla ředitelka krajské hygienické stanice Olga Gröschlová. V nejvíce postižené části Podhoří hygienici naměřili zhruba jeden miligram čpavku na metr krychlový ovzduší. Státní zdravotnická norma podle Gröschlové v pracovním prostředí připouští až 14 miligramů na metr krychlový. Mluvčí zlínské policie Ivo Mitáček řekl, že únik čpavku zavinila pravděpodobně technická závada, kterou již opraváři odstranili. Na místo podle něj vyjeli hasiči se speciálním chemickým vozem, zasahovat však nemuseli. "Dopad drobné havárie kontrolovali zejména ve vnitřních prostorách mrazíren," dodal. Zdůraznil, že naměřené hodnoty si nevyžádaly vyhlášení mimořádného stavu.
</TEXT>
</DOC>
<DOC>
<DOCID>LN-20020926124</DOCID>
<DOCNO>LN-20020926124</DOCNO>
<DATE>09/26/02</DATE>
<GEOGRAPHY>OSTRAVA</GEOGRAPHY>
<TEXT>
Roční bezplatný studijní program v anglickém jazyce určený především zahraničním studentům začne od 30. září na Obchodně podnikatelské fakultě v Karviné. "Studium je zaměřeno na podnikání ve střední Evropě," řekla mluvčí fakulty Eva Wojnarová. "Studium obsahuje nabídku 24 odborných kurzů. Věnují se například mezinárodním financím, logistice, marketingu, novým trendům v informatice či malému a střednímu podnikání," uvedla Wojnarová. Dodala, že studijní program lze absolvovat celý, nebo si posluchači mohou vybrat pouze semináře, o které mají zájem. Do kursu nastoupí 15 studentů z Finska, Belgie, Polska, Turecka, Španělska, Běloruska, Japonska a Mongolska a jeden posluchač karvinské fakulty. Výuku povedou také pedagogové ze zahraničí, kteří přijedou v rámci výměnných programů.
</TEXT>
</DOC>
<DOC>
<DOCID>LN-20020926125</DOCID>
<DOCNO>LN-20020926125</DOCNO>
<DATE>09/26/02</DATE>
<GEOGRAPHY>OLOMOUC</GEOGRAPHY>
<TEXT>
Vedení olomoucké radnice se rozhodlo začlenit mezi evropská města, která spojuje jejich kulturní bohatství. Město se podle náměstka primátora stane zřejmě jako první v zemi členem Asociace historických měst a regionů. Radnice si od toho slibuje bližší kontakty s Radou Evropy. "Asociace, která sdružuje evropská historická města, vznikla v roce 1999 na půdě Rady Evropy. Od členství si slibujeme vstup našeho města do Evropy a lepší přístup ke strukturám napojených na Radu Evropy," řekl včera novinářům náměstek olomouckého primátora Pavel Horák. Podotkl, že podmínkou členství je kulturní a historické bohatství města. Olomouc bude zapojení do asociace stát ročně 300 eur (asi 9000 korun). Olomouc je již členem sdružení českých měst, jejichž památky jsou zapsány na seznam světového kulturního a přírodního dědictví UNESCO. Do seznamu se město dostalo díky baroknímu čestnému sloupu Nejsvětější Trojice.
</TEXT>
</DOC>
<DOC>
<DOCID>LN-20020926126</DOCID>
<DOCNO>LN-20020926126</DOCNO>
<DATE>09/26/02</DATE>
<GEOGRAPHY>OSTRAVA</GEOGRAPHY>
<TEXT>
Pokud ministerstvo zdravotnictví neposkytne ostravskému středisku záchranné služby další peníze, může být v Ostravě vyhlášen stav ohrožení. "Od října nebudeme mít prostředky na platy zaměstnanců a léky, což může ohrozit naše fungování. V tomto případě je hejtman kraje oprávněn přistoupit k tomuto rozhodnutí a použít nestandardní mechanismy našeho financování," řekl ředitel ostravských záchranářů Roman Gřegoř. "V žádném případě nesmíme dovolit, aby tyto služby přestaly fungovat. Pokud nebudou peníze, museli bychom to řešit výjimečným způsobem. Nedovedu si však představit, že by přestaly jezdit sanitky," řekl hejtman Moravskoslezského kraje Evžen Tošenovský (ODS). Podle něj už o situaci jednala bezpečnostní rada kraje. "Ministerstvo o nepříznivé situaci vědělo už na jaře. Celý rok se nic nedělo. Nedokážu to pochopit," řekl. Ostravskému středisku chybí ročně sedm milionů korun. "Rozpočet je podfinancovaný. Zjistil to i Nejvyšší kontrolní úřad," řekl Gřegoř. Ministryně zdravotnictví Marie Součková (ČSSD) však uvedla, že záchranáři byli včas upozorněni na to, že letos musí šetřit.
</TEXT>
</DOC>
<DOC>
<DOCID>LN-20020926127</DOCID>
<DOCNO>LN-20020926127</DOCNO>
<DATE>09/26/02</DATE>
<GEOGRAPHY>BRNO</GEOGRAPHY>
<TEXT>
Pracovníci jihomoravské policejní správy uspořádali mezi sebou sbírku a vybrali přes 32 tisíc korun, které věnovali kolegovi z jižních Čech. Třiatřicetiletého poručíka ze Soběslavi postihly povodně dvojnásobně: zničili mu starý dům, ve kterém žil, i nedokončenou novostavbu. Oba objekty budou strženy. "Kolegovi zbyly jen věci, které měl na dovolené," řekla policejní mluvčí Kamila Janíčková. Již v srpnu se v budově jihomoravské policejní správy objevila pokladnička, do které mohli zájemci vhazovat finanční dary pro své kolegy, které postihly povodně. "Dodatečně jsme se ale domluvili s jihočeskou policejní správou, že zisk dostane pouze jeden kolega, který však přišel téměř o všechno. Náš dar jeho problémy nevyřeší. Snad mu ale pomůže," uvedla mluvčí.
</TEXT>
</DOC>
<DOC>
<DOCID>LN-20020926128</DOCID>
<DOCNO>LN-20020926128</DOCNO>
<DATE>09/26/02</DATE>
<GEOGRAPHY>OSTRAVA</GEOGRAPHY>
<TEXT>
Policisté pátrají po dvojici lupičů, kteří včera v poledne se zbraněmi v rukou přepadli hernu v Opavě-Kateřinkách. Při loupeži nebyl nikdo zraněn. "Lupiči si odnesli cigarety a tržbu v hodnotě 150 tisíc korun," řekl mluvčí opavské policie Ivo Černohorský. Policisté okamžitě po zločincích vyhlásila pátrání. "Oba mají přibližně 25 let a měří asi 175 centimetrů. Jeden je robustnější postavy. Oba byli oblečeni do tmavých teplákových nebo šusťákových bund. Na hlavách měli kloboučky," uvedl mluvčí. Policie rovněž hledá svědky, kteří by mohli upřesnit pohyb pachatelů před loupeží a po ní. Telefonicky se mohou obrátit na linku 158.
</TEXT>
</DOC>
<DOC>
<DOCID>LN-20020926129</DOCID>
<DOCNO>LN-20020926129</DOCNO>
<DATE>09/26/02</DATE>
<TITLE>
PRAHA - První tuzemská banka začne ještě v letošním roce vydávat čipové platební karty. Velký rozvoj těchto karet však nastane až po roce 2003. V roce 2006 už budou čip využívat téměř všechny platební karty používané na domácím trhu. Novinářům to včera řekl ředitel asociace Visa International pro Českou republiku a Slovensko Miloslav Kozler. Průkopnickou domácí banku ale nechtěl jmenovat. Česká republika tak bude mít za zeměmi Evropské unie pouze mírné zpoždění. V EU by měly téměř všechny karty využívat čip na počátku roku 2005. Souběžně s počtem vydávaných čipových karet poroste i počet terminálů umožňujících jejich použití.
</TITLE>
<HEADING>
Univerzální médium
</HEADING>
<TEXT>
Hlavními výhodami čipových karet proti klasickým kartám s magnetickým proužkem jsou vyšší bezpečnost, možnost rychlé off-line autorizace platebních transakcí a postupné rozšiřování možností čipu bez nutnosti výměny karet. Platební karta by se tak v budoucnu mohla používat zároveň jako průkazka na hromadnou dopravu či legitimace umožňující vstup do určitých budov. Podle Kozlera by se nutnost zavedení nových terminálů umožňujících využití karet neměla výrazněji dotknout klientů bank. Oba typy karet se totiž budou moci používat souběžně, neměla by se výrazně změnit ani cena za využívání karty či výběry z bankomatu. Kozler dokonce předpokládá, že pod tlakem vstupu do Evropské unie se budou muset české banky přizpůsobit trendům v EU a poplatky za bankomaty budou postupně klesat. V regionu CEMEA, kam kromě střední a východní Evropy patří i Blízký východ a Afrika, je nyní půl milionu těchto karet a v roce 2005 by jich mělo být až 50 milionů. Počet terminálů nyní dosahuje zhruba 70 tisíc a již příští rok by měl vzrůst na 200 tisíc.
Hlavními výhodami čipových karet proti klasickým kartám s magnetickým proužkem jsou vyšší bezpečnost, možnost rychlé off-line autorizace platebních transakcí a postupné rozšiřování možností čipu bez nutnosti výměny karet. Platební karta by se tak v budoucnu mohla používat zároveň jako průkazka na hromadnou dopravu či legitimace umožňující vstup do určitých budov. Podle Kozlera by se nutnost zavedení nových terminálů umožňujících využití karet neměla výrazněji dotknout klientů bank. Oba typy karet se totiž budou moci používat souběžně, neměla by se výrazně změnit ani cena za využívání karty či výběry z bankomatu. Kozler dokonce předpokládá, že pod tlakem vstupu do Evropské unie se budou muset české banky přizpůsobit trendům v EU a poplatky za bankomaty budou postupně klesat. V regionu CEMEA, kam kromě střední a východní Evropy patří i Blízký východ a Afrika, je nyní půl milionu těchto karet a v roce 2005 by jich mělo být až 50 milionů. Počet terminálů nyní dosahuje zhruba 70 tisíc a již příští rok by měl vzrůst na 200 tisíc.
</TEXT>
</DOC>
<DOC>
<DOCID>LN-20020926130</DOCID>
<DOCNO>LN-20020926130</DOCNO>
<DATE>09/26/02</DATE>
<TITLE>
Fotbalisté AC Milán křísí zašlou slávu. V úterním zápase Ligy mistrů převálcovali La Coruňu 4:0 a dali vzpomenout na zlatou éru klubu z počátku devadesátých let, kdy v červenočerném dresu zářili Baresi, Gullit a van Basten.
</TITLE>
<GEOGRAPHY>PRAHA</GEOGRAPHY>
<TEXT>
Nástupce posledně jmenovaného nizozemského střelce Filippo Inzaghi ukázal, že je dokonce možná ještě lepší. Svým parádním představením uchvátil už poněkolikáté v krátké době. Zdá se, že po loňské sezoně tápání se na San Siru konečně zabydlel. Z dosavadních čtrnácti gólů AC se podepsal pod deset a fanouškům konečně připomíná toho fotbalistu, kterého za velké peníze předloni kupoval klub z Juventusu. Totéž se dá říci o bývalém fiorentinském Portugalci Rui Costovi, z něhož se stal Inzaghiho dvorní nahrávač. Deportivo tentokrát nevypadalo jako tým, který pokořil Bayern Mnichov v jeho hájemství. Bez tvůrce hry Valeróna, který má zlomenou nohu, bylo jen svým stínem a Nizozemec Makaay byl téměř neškodný. "Domácí draze zaplatili za Valerónovu absenci," uznal záložníkovu klíčovou roli milánský trenér Carlo Ancelotti.
</TEXT>
<HEADING>
Di Vaio: Spíš mě najdete u plotny
</HEADING>
<TEXT>
Hrdinou Juventusu Turín při výhře 5:0 nad Dynamem Kyjev byl útočník Marco di Vaio, který se po svém přestupu z Parmy poprvé v černobílém zapsal mezi střelce. "Bylo to prvně v kariéře, kdy jsem se v jednom zápase trefil dvakrát hlavou. To mě spíš najdete u plotny, než by se mi podařilo tohle. O to je potěšení větší," radoval se postavou menší útočník a v euforii prorokoval: "Tohle bude italský rok." Pozice potichu vyklízejí Bayern Mnichov a Leverkusen. Bayern má ze dvou zápasů jediný bod a finalista předchozího ročníku si dokonce musel po porážce s Manchesterem vyslechnout pískot vyprodané BayAreny. Zvlášť Janu Šimákovi muselo být hodně úzko z chování fanoušků - český záložník je na tom stejně jako jeho spoluhráči s nervy bídně a po zápase podle Klause Toppmöllera propadl depresi. "Sedí v kabině a pláče," popisoval trenér. Manchester opět dovedl k výhře dvěma góly van Nistelrooy, ale o poločase musel odstoupit se zraněním stehna. "Snad to není nic vážného," doufal kouč Alex Ferguson, který musel řešit ještě další potíže. Mladík O'Shea se srazil s Philem Nevillem a v kabině pak seděl dost otřesen. "Říká, že vidí všechno dvakrát," pokračoval ve výčtu ztrát Ferguson, který místo O'Sheu nasadil do obrany uzdraveného Garyho Nevilla. Maccabi Haifa poprvé přivezla Ligu mistrů na Kypr a výhrou nad Olympiakosem v ní rovněž získala pro izraelský fotbal první body. Newcastle prohrál stejně jako Leverkusen oba zápasy, ale kouč Bobby Robson se naděje na postup nevzdává. "Ale na cestu do Turína se musíme pořádně vyzbrojit," řekl poté, co se doslechl o pětibrankové výhře příštího soupeře.
Hrdinou Juventusu Turín při výhře 5:0 nad Dynamem Kyjev byl útočník Marco di Vaio, který se po svém přestupu z Parmy poprvé v černobílém zapsal mezi střelce. "Bylo to prvně v kariéře, kdy jsem se v jednom zápase trefil dvakrát hlavou. To mě spíš najdete u plotny, než by se mi podařilo tohle. O to je potěšení větší," radoval se postavou menší útočník a v euforii prorokoval: "Tohle bude italský rok." Pozice potichu vyklízejí Bayern Mnichov a Leverkusen. Bayern má ze dvou zápasů jediný bod a finalista předchozího ročníku si dokonce musel po porážce s Manchesterem vyslechnout pískot vyprodané BayAreny. Zvlášť Janu Šimákovi muselo být hodně úzko z chování fanoušků - český záložník je na tom stejně jako jeho spoluhráči s nervy bídně a po zápase podle Klause Toppmöllera propadl depresi. "Sedí v kabině a pláče," popisoval trenér. Manchester opět dovedl k výhře dvěma góly van Nistelrooy, ale o poločase musel odstoupit se zraněním stehna. "Snad to není nic vážného," doufal kouč Alex Ferguson, který musel řešit ještě další potíže. Mladík O'Shea se srazil s Philem Nevillem a v kabině pak seděl dost otřesen. "Říká, že vidí všechno dvakrát," pokračoval ve výčtu ztrát Ferguson, který místo O'Sheu nasadil do obrany uzdraveného Garyho Nevilla. Maccabi Haifa poprvé přivezla Ligu mistrů na Kypr a výhrou nad Olympiakosem v ní rovněž získala pro izraelský fotbal první body. Newcastle prohrál stejně jako Leverkusen oba zápasy, ale kouč Bobby Robson se naděje na postup nevzdává. "Ale na cestu do Turína se musíme pořádně vyzbrojit," řekl poté, co se doslechl o pětibrankové výhře příštího soupeře.
</TEXT>
</DOC>
</CZE>