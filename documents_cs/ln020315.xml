<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020315001</DOCID>
<DOCNO>LN-20020315001</DOCNO>
<DATE>03/15/02</DATE>
<TITLE>
12 let po pádu komunismu budou zveřejněny spisy tajné policie
</TITLE>
<GEOGRAPHY>PRAHA</GEOGRAPHY>
<TEXT>
Po dvanácti letech diskusí o tom, jak naložit s archivy Státní bezpečnosti, je rozhodnuto. K dosud tajným dokumentům bude mít přístup každý občan. Ještě do léta se první svazky mohou dostat na stůl lidem postiženým minulým režimem, badatelům či jinému zájemci. Do roka pak budou veřejně přístupné oficiální seznamy všech spolupracovníků StB. Několikaletou pouť zákona ukončil včera prezident Václav Havel. Ani ne týden po schválení Senátem prezident zákon podepsal, čímž norma vstupuje v platnost. Havel včera v projevu před senátory připustil, že zákon v sobě skrývá "bezpočet nebezpečí". "Vycházel jsem ale z úvahy, že význam pravdy je vyšší, převyšuje všechno ostatní," vysvětlil. Havlovo rozhodnutí je do jisté míry překvapením. Až dosud měl totiž prezident velmi skeptický vztah k tomuto způsobu vyrovnání se s minulostí. I proto Havel dříve několikrát vetoval lustrační zákony a odsoudil zveřejnění tzv. Cibulkových seznamů spolupracovníků StB. "Děti se stydí za své rodiče, rozpadají se rodiny, lidé se chovají k těm, kteří se ocitli na seznamech, jako k prašivým," vysvětloval Havel v roce 1993 před soudem s vydavateli Necenzurovaných novin, proč podle něj zveřejnění seznamů nutně způsobí lidské tragédie. Otevírání těchto archivů označil za "jeden z největších úspěchů StB".
Sám Havel přitom údaje z archivů StB používal. V roce 1998 se třeba rozhodl neudělit státní řád bývalému vídeňskému starostovi Helmutu Zilkovi, který měl mít kontakty s StB. Letos pak Havel nepodepsal jmenování rektora hradecké univerzity Petera Mikuleckého, který měl rovněž kontakty s StB. Zákon o zpřístupnění svazků StB vstupuje v platnost okamžitě vyhlášením ve Sbírce zákonů. Občané pak mohou ihned žádat ministerstvo vnitra o zpřístupnění konkrétního svazku tajné policie i části dokumentů komunistické rozvědky. Kromě toho budou veřejně k dispozici i všechny písemnosti někdejší KSČ. Úředníkům ministerstva vnitra zákon ukládá připravit žádané dokumenty nejpozději do 90 dnů. I když se v prvních měsících zpřístupňování těchto dokumentů očekávají zmatky, do prvních písemností by mělo být možné se začíst již zhruba v červnu. Částečně parlament odtajnil svazky StB v roce 1995. Od té doby může občan nahlédnout do svazku, který na jeho osobu někdejší kontrarozvědka vedla. Nahlížet do jiných svazků nebo s archivy StB šířeji pracovat mohli ale pouze pracovníci Úřadu pro dokumentaci a vyšetřování zločinů komunismu.
</TEXT>
<HEADING>
Co zákon přináší:
</HEADING>
<TEXT>
* na ministerstvu vnitra lze žádat o svazky spolupracovníků StB * úředníci je musí předložit do 90 dnů * do jednoho roku bude zveřejněn seznam všech spolupracovníků StB
* na ministerstvu vnitra lze žádat o svazky spolupracovníků StB * úředníci je musí předložit do 90 dnů * do jednoho roku bude zveřejněn seznam všech spolupracovníků StB
</TEXT>
</DOC>
<DOC>
<DOCID>LN-20020315002</DOCID>
<DOCNO>LN-20020315002</DOCNO>
<DATE>03/15/02</DATE>
<TITLE>
PRAHA - Za praktiky hlubokého komunismu označil předseda Poslanecké sněmovny a ODS Václav Klaus zatčení podnikatele, bývalého tenisty a někdejšího sponzora ODS Milana Šrejbra. Policie jej do vězení eskortovala z nemocnice ve středu vpodvečer, tři dny po operaci hlavy. "Praktiky tohoto typu nepatří do demokratické společnosti, spíše by se hodily do hlubokého komunismu," prohlásil Klaus. Ministr vnitra Stanislav Gross (ČSSD) nesouhlasí s Klausovou kritikou a považuje postup policie za správný. Gross prohlásil, že Klaus nemá o celé záležitosti přesné informace, a nemusel proto volit tak silácké výroky. "Myslím si, že pan předseda Klaus vycházel z poněkud mylných informací a možná to nemuselo být tak silácké. Žijeme v právním státě a o tom, jak se v jednotlivých takovýchto případech postupuje, nerozhodují politici, ale soudy," řekl novinářům Gross. Předseda ODS poukázal na to, že prominentům komunistického režimu prochází, že s výmluvou na zdravotní stav nechodí k soudu a nenastupují do vězení, ale "v jiných případech jsme svědky odlišného přístupu".
</TITLE>
<TEXT>
"Nemohu v tuto chvíli mlčet, protože proti této teatrální demonstraci našich bezpečnostních složek se ozvat musím," prohlásil Václav Klaus. Jaké kroky hodlá učinit, upřesnit nechtěl. Klaus odmítl, že by jeho kritika postupu orgánů činných v trestním řízení měla cokoli společného s tím, že Šrejber figuroval jako skutečný dárce 7,5 milionu korun v aféře kolem tajemných sponzorů. ODS tuto sumu v účetnictví vykázala jako dar od fiktivních dárců Lájose Bácse a Radžíva Sinhy. Spekulovalo se, že Šrejbrův dar ODS souvisel s privatizací Třineckých železáren. K tomuto závěru došel též soud v procesu s někdejším výkonným místopředsedou ODS Liborem Novákem.
</TEXT>
<HEADING>
Soud: Neohrozili jsme jeho zdraví
</HEADING>
<TEXT>
Šrejber byl čtveřicí policistů zatčen ve Vojenské nemocnici v Plzni. Sanitkou jej eskortovali do nemocnice v areálu věznice Praha-Pankrác. "Přivezli ho v 20.15 hodin. Jeho zdravotní stav se převozem nijak nezhoršil," řekl ředitel pankrácké věznice Jaroslav Gruber. "Zdravotní stav odsouzeného je podle lékařů dobrý," prohlásil ředitel. "Prozatím je na pokoji sám," dodal Gruber. Příští týden má být Šrejber převezen na kontrolu do vojenské nemocnice. Policie Šrejbra zatkla na základě příkazu k dodání do výkonu trestu, který vydala předsedkyně senátu Městského soudu v Praze Dana Pacholíková. "Příkaz byl policii předán poté, co nabylo právní moci rozhodnutí soudu, jímž zamítl žádost o odklad výkonu trestu ze zdravotních důvodů. Stalo se tak 5. března," upřesnil tiskový mluvčí městského soudu Luboš Vlasák. Podle rozhodnutí soudu měl Šrejber do vězení nastoupit již 25. února. Mluvčí odmítl, že soudní rozhodnutí mohlo ohrozit Šrejbrovo zdraví, popřípadě dokonce jeho život. "Soudkyně v příkazu policii napsala, aby jej převezli sanitkou a aby jeho stav ještě posoudila lékařka z lékařské komise vězeňské služby," uvedl Vlasák. Podle závěrů vězeňské lékařské komise jsou "rizika ve výkonu trestu obdobná jako v civilním životě". Vězeňská služba je podle lékařské zprávy schopna Šrejbrovi zajistit veškerou potřebnou zdravotní péči. Opačného názoru je Šrejbrův právník Tomáš Král, který opakovaně podal žádost o odklad nástupu výkonu trestu. "Odvézt z nemocnice do vězení člověka, který krvácí, to mluví samo za sebe," podotkl. Jedinou šanci, jak kauzu Šrejbra znovu otevřít, vidí v rukou ministra spravedlnosti Jaroslava Bureše. Ten by měl v následujících dnech rozhodnout, zda podá ve prospěch Šrejbra stížnost pro porušení zákona. Tu by řešil Nejvyšší soud, který by mohl zrušit pravomocný rozsudek a poukázat na chyby v trestním řízení. Milan Šrejber byl k pětiletému trestu pravomocně odsouzen v září loňského roku. Skutku se dopustil tím, že o 13 milionů korun připravil podílníky investičních fondů, které spravoval.
</TEXT>
<HEADING>
Koho se Klaus letos zastal
</HEADING>
<TEXT>
* Vladimíra Železného: Považuji za správné a lidsky férové, že jsem přijal Vladimíra Železného, a to zcela veřejně. Lidové soudy a jejich rozsudky patří minulosti. Nechme jednat nezávislou justici a do doby jejího pravomocného výroku pohlížejme na každého, jako by byl nevinný.
* Milana Šrejbra: Praktiky tohoto typu nepatří do demokratické společnosti, spíše by se hodily do hlubokého komunismu. Nemohu v tuto chvíli mlčet, protože proti této teatrální demonstraci našich bezpečnostních složek se ozvat musím.
</TEXT>
</DOC>
<DOC>
<DOCID>LN-20020315003</DOCID>
<DOCNO>LN-20020315003</DOCNO>
<DATE>03/15/02</DATE>
<TITLE>
Dav diváků se po rozsudku pokusil matku lynčovat
</TITLE>
<GEOGRAPHY>KLADNO</GEOGRAPHY>
<TEXT>
Případ nešťastné Terezky Čermákové, který vloni v létě vzhledem k velké pozornosti médií sledovala celá země, byl včera ukončen soudním rozsudkem. Soud rozhodl, že matka pětileté Terezy Helena Čermáková půjde za vinu na smrti své dcery na tři roky do vězení. Rozsudek vyvolal v soudní síni vzrušení, dav diváků se pokusil matku lynčovat. Jedním z důvodů je to, že předseda soudního senátu Ladislav Koudelka se neztotožnil s verzí obžaloby. Ta tvrdila, že Čermáková podala své dceři záměrně tolik alkoholu, že se zadusila zvratky. Matka proto nebyla potrestána za úmyslné ublížení na zdraví s následkem smrti, ale pouze za "nedbalost, s jakou umožnila dceři za nevyjasněných okolností napít se alkoholu, aby ji pak sama opilá zalehla". "Znalci to uvedli jako jednu z možností a obžalovaná to tvrdila v přípravném řízení," vysvětlil Koudelka. "Soud se při pochybách musí vždy přiklonit na stranu obžalované," dodal. Čermáková se k rozsudku nevyjádřila. "Je mi líto, co se stalo, ale nedá se to vrátit," řekla pouze.
S verdiktem nesouhlasila ani státní zástupkyně, ani obhájce Čermákové. Žalobkyně trvala na tom, že čin Tereziny matky byl úmyslný, advokát požadoval zproštění viny, případně podmíněný trest. Oba se proto na místě odvolali. Od většího trestu Heleně Čermákové zřejmě pomohl zejména poslední důkaz, který její advokát Ladislav Šustr "vytáhl" až v průběhu hlavního líčení. Stala se jím poloprázdná lahev čokoládového likéru, kterým se dívka měla údajně sama opít. Znalci z oboru toxikologie předtím jasně řekli, že by pětiletá Tereza Čermáková nebyla schopna sama vypít tolik alkoholu, aby se v její krvi později našlo 1,4 promile. Advokát Šustr však na soudní jednání donesl lahev likéru, který měl být údajně v předvečer dívčiny smrti v lednici. Vyšetřovatel případu Milan Řečínský tvrdí, že žádnou takovou lahev policie nezajistila. Čermáková nejprve vypovídala, že v inkriminovanou dobu měli doma pouze lahev rumu. Přesto soudce Koudelka musel minulý čtvrtek odložit vynesení rozsudku a znalci dostali týden na to, aby prověřili, zda by dítě mohlo samo vypít čokoládový likér. "Je to sice málo pravděpodobné, ale nelze vyloučit, že by tento typ alkoholu, se kterým jsme se předtím nesetkali, mohlo dítě vypít," konstatoval znalec Ivan Procházka. "Proč se to objevilo až tak pozdě u soudu, to mi nepřísluší hodnotit. Ale je to dobře vybraný typ alkoholu," doplnil. Státní zástupkyně Eva Čekalová prohlásila, že jí "tento důkaz připadá velmi nevěrohodný". Ani čokoládový likér však Čermákovou nakonec nezachránil. "Obžalovaná musí zodpovídat přinejmenším za to, že nechala alkohol na takovém místě, kde k němu mělo dítě přístup," podotkl Koudelka. Dodal, že při rozhodování soudu hrály roli i přitěžující okolnosti: "Neodpustitelné a necitelné chování beze stínu lítosti a svědomí, to, že znalci vyloučili možnost nápravy obžalované, a promrhání života tvora, který se nemohl okolí postavit." Čermákové rovněž nepomohly "lži a klamání policie". Zatímco minulý týden přišla matka zesnulé Terezy na líčení opilá a nechala se ovládnout emocemi, včera opět působila dojmem, jako by se jí celé jednání včetně rozsudku ani netýkalo. Největší vzruch tak před síní kladenského soudu obstaralo několik desítek lidí, kteří se přišli podívat na její odsouzení. Před místností vytrvale čekali i ti, pro které uvnitř nebylo místo. Z jejich úst padaly na adresu Čermákové vytrvale nepublikovatelné nadávky. Když ji justiční stráž odváděla po závěrečných řečech, někdo z davu ji dokonce napadl, a než se strážci zmohli na ochranu, uhodil ji do obličeje. Po vynesení verdiktu proto soudce Koudelka žádal, aby se na chodbě ani venku neděly nepřístojnosti a před budovu byly povolány policejní hlídky.
</TEXT>
</DOC>
<DOC>
<DOCID>LN-20020315004</DOCID>
<DOCNO>LN-20020315004</DOCNO>
<DATE>03/15/02</DATE>
<TITLE>
Tento týden jsme si připomněli třetí výročí slavnostního aktu v Trumanově knihovně v americkém státě Missouri, kterým bylo úspěšně završeno přijímání naší země - společně s Polskem a Maďarskem - do Organizace severoatlantické smlouvy. Tři roky v dějinách státu je doba příliš krátká na to, abychom my nebo naši spojenci vyvozovali z českého účinkování v NATO nějaké dalekosáhlé závěry. Umožňuje leda rámcovou bilanci a ta - jako u každého nováčka zahrnuje selhání i úspěchy. Vojenský zásah NATO v Kosovu, který začal jen pár týdnů po našem přijetí, nás zastihl nepřipravené politicky, diplomaticky i psychologicky. Česká armáda příliš dlouho otálela s reformami a její modernizační a akviziční programy jen málo vycházely ze skutečných priorit při zajišťování naší obranyschopnosti a součinnosti se spojenci.
</TITLE>
<TEXT>
Mnoho mladých lidí bohužel z řad armády rezignovaně odešlo. V mezinárodních diskusích o výzvách doby a budoucnosti transatlantických vztahů, ať už se odehrávaly na stránkách světových novin, v odborných publikacích nebo na různých konferencích, byl český hlas jen málo slyšet. Naopak v diskusích domácích bylo často publikováno i to, co mělo zůstat utajeno.
</TEXT>
<HEADING>
Není důvod k sebemrskačství
</HEADING>
<TEXT>
Systém bezpečnostních prověrek se rodí jen s obtížemi a jejich provádění je přinejmenším zdlouhavé. Na druhé straně nemáme žádný důvod k sebemrskačství. Trvale a všeobecně oceňována je početná účast elitních českých jednotek v mezinárodních operacích pod velením NATO. Poslední balík reforem a záměr profesionalizovat ozbrojené síly je Severoatlantickou aliancí uznáván. Podaří-li se program dotáhnout do zdárného konce, existuje jasná naděje, že nejen elitní jednotky, ale i celá armáda bude v dohledné budoucnosti schopna plné součinnosti se spojenci. Závazek zvýšit a udržet výdaje na obranu na úrovni průměrného člena NATO, který jsme učinili před naším vstupem, vláda dodržuje. Česká společnost ve své většině naše členství v NATO vítá a uvědomuje si, že přináší nejen značné výhody, ale i povinnosti. Také proto byla reakce politiků na útok proti Spojeným státům promptní a jednoznačná. Odlet protichemické jednotky do Kuvajtu a plánované vyslání polní nemocnice do Afghánistánu ukazuje, že nezůstává jen u slov.
</TEXT>
<HEADING>
Důvěra a ocenění
</HEADING>
<TEXT>
Výrazem velké důvěry a oceněním naší úspěšné integrace je souhlas aliance s pořádáním její vrcholné schůzky u nás. Praha se v listopadu stane přímým svědkem jednání 19 nejvyšších představitelů zemí NATO a 27 představitelů států, jež mají s aliancí partnerské vztahy. Na schůzce se budou přijímat rozhodnutí, která posílí naši bezpečnost a na dlouhou dobu ovlivní život milionů lidí na velké části naší planety.
</TEXT>
<HEADING>
Co přinese pražské jednání
</HEADING>
<TEXT>
Jen namátkou si připomeňme některé možné výsledky pražských jednání. Předpokládané rozšíření Severoatlantické aliance "posune" Českou republiku z okraje společenství států, které se dohodly na společné obraně, více do jeho bezpečného středu. Možnost nové dohody mezi NATO a Ruskem posílí vzájemnou důvěru a spolupráci na celé severní polokouli. Dohoda o lepší spolupráci mezi NATO a EU umožní "dělbu práce" mezi oběma organizacemi, přičemž účast aliance na takové dohodě bude zárukou toho, že některé transatlantické spory nepřerostou v konfliktní soutěžení mezi Amerikou a Evropou. V neposlední řadě bude pražský summit nepochybně hledat odpovědi, jak účinněji čelit některým aktuálním výzvám, které ohrožují naši svobodu a demokracii, stejně jako kdysi ohrožoval sovětský komunismus demokracii a svobodu v západní Evropě. Tyto nové hrozby - mezinárodním terorismem počínaje a zbraněmi hromadného ničení v neodpovědných rukou konče - neznají ani hranic, ani nerespektují rozdíly mezi velkými a malými státy. Účinná obrana před nimi je možná jen ve společenství s těmi, kteří jsou této hrozbě vystaveni.
</TEXT>
<HEADING>
Rok nadějí a zkoušek
</HEADING>
<TEXT>
Neplatí proto teze, kterou občas slýcháme doma, že jsme jen druhořadým členem NATO, jemuž málokdo věří a který nic neovlivní. Jsme naopak jeho plnoprávným členem se všemi právy, možnostmi a povinnostmi. Samozřejmě, že si jako každý nováček v týmu našich spoluhráčů stále hledáme optimální postavení i roli a od úspěchů, respektive neúspěchů našeho dnešního počínání se bude odvíjet naše budoucí autorita i vliv. Letošní rok je v tomto smyslu rokem velkých nadějí i zatěžkávacích zkoušek. První příležitost k hodnocení našeho tříletého působení v NATO bude mít jeho generální tajemník lord Robertson již příští týden, kdy přijede do Prahy, aby se osobně seznámil se stavem příprav na listopadový summit.
Neplatí proto teze, kterou občas slýcháme doma, že jsme jen druhořadým členem NATO, jemuž málokdo věří a který nic neovlivní. Jsme naopak jeho plnoprávným členem se všemi právy, možnostmi a povinnostmi. Samozřejmě, že si jako každý nováček v týmu našich spoluhráčů stále hledáme optimální postavení i roli a od úspěchů, respektive neúspěchů našeho dnešního počínání se bude odvíjet naše budoucí autorita i vliv. Letošní rok je v tomto smyslu rokem velkých nadějí i zatěžkávacích zkoušek. První příležitost k hodnocení našeho tříletého působení v NATO bude mít jeho generální tajemník lord Robertson již příští týden, kdy přijede do Prahy, aby se osobně seznámil se stavem příprav na listopadový summit.
</TEXT>
</DOC>
<DOC>
<DOCID>LN-20020315005</DOCID>
<DOCNO>LN-20020315005</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Po včerejšku začíná být jasné, jakou roli budou hrát čeští vojáci ve "válce proti teroru". Liberecká protichemická jednotka má mít za úkol střežit americkou vojenskou základnu Camp Doha, která leží v Kuvajtu pouhých sedmdesát kilometrů od iráckých hranic. Úvahy o účasti v případném útoku na Irák jsou však podle ministra obrany Jaroslava Tvrdíka zatím předčasné. "Zprávy o útoku na Irák jsou spekulace," řekl LN ministr Tvrdík. "Naši budou mít v Kuvajtu odstrašující úlohu. USA chtějí vybudovat akceschopnou koaliční armádu, která bude budit respekt," dodal Tvrdík. I když je na poměrně luxusní základně hned několik restaurací (například KFC), bazén a videopůjčovna, čeští vojáci budou muset spát společně v jednom velkém hangáru bez klimatizace. V oblasti přitom nyní vládnou třicetistupňová vedra. Na místo dorazilo prvních 20 libereckých vojáků. Ti mají vytvořit podmínky pro příjezd celého týmu. Základna Camp Doha spadá pod velení 3. americké armády. Slouží zde na 4000 vojáků s elitním výcvikem a nejmodernější výzbrojí.
</TEXT>
</DOC>
<DOC>
<DOCID>LN-20020315006</DOCID>
<DOCNO>LN-20020315006</DOCNO>
<DATE>03/15/02</DATE>
<TEXT>
Prezident včera podepsal zákon o odtajnění svazků komunistické StB. Svůj krok zdůvodnil tím, že "význam pravdy je vyšší" a převyšuje vše ostatní. Havel zákon podepsal navzdory tomu, že se po celých dvanáct let po listopadu 1989 netajil odporem ke zveřejnění estébáckých dokumentů. V šachových partiích se stává, že jeden z hráčů je dotlačen protihráčem k vynuceným tahům. Prezidentovi se povedlo k vynucenému tahu - tedy podpisu zákona - dospět vlastní neopatrností. Po projevu k 28. říjnu, kdy plamenně vyzýval k vyrovnání s minulostí, by bylo nepodepsání zákona téměř rovno zesměšnění. Nehledě na to, že by se tím Havel zapsal do historie jako prezident, který kryl spolupracovníky StB. Když Václav Havel před devíti lety před soudem vysvětloval, proč se mu nelíbí a proč je škodlivé zveřejnění tzv. Cibulkových seznamů, na konec svého prezidentování patrně nepomyslel. V závěru své řeči tehdy řekl: "Dovolte mi... abych zopakoval větu, která se stala okřídleným terčem žertování všech zapšklých a zamindrákovaných lidí: Pravda a láska musí zvítězit nad lží a nenávistí." Škoda, že si na to včera nevzpomněl, mohl to zopakovat doslova.
</TEXT>
</DOC>
<DOC>
<DOCID>LN-20020315007</DOCID>
<DOCNO>LN-20020315007</DOCNO>
<DATE>03/15/02</DATE>
<TITLE>
Srbsko a Černá Hora přijaly plán Javiera Solany
</TITLE>
<GEOGRAPHY>BĚLEHRAD</GEOGRAPHY>
<TEXT>
Po diplomatickém tlaku "ministra zahraničí" Evropské unie Javiéra Solany rozhodli včera představitelé Srbska, Černé Hory a jugoslávský prezident Vojislav Koštunica o zániku Jugoslávie. Místo ní vznikne státní útvar s názvem Srbsko a Černá Hora. Solana a s ním celá EU se obávali, že další dělení Jugoslávie by bylo nebezpečným precedentem pro albánské separatisty.
BĚLEHRAD - Po diplomatickém tlaku "ministra zahraničí" Evropské unie Javiéra Solany rozhodli včera představitelé Srbska, Černé Hory a jugoslávský prezident Vojislav Koštunica o zániku Jugoslávie. Místo ní vznikne státní útvar s názvem Srbsko a Černá Hora. Solana a s ním celá EU se obávali, že další dělení Jugoslávie by bylo nebezpečným precedentem pro albánské separatisty.
</TEXT>
</DOC>
<DOC>
<DOCID>LN-20020315008</DOCID>
<DOCNO>LN-20020315008</DOCNO>
<DATE>03/15/02</DATE>
<TITLE>
Na 250 českých vojáků má šest měsíců chránit strategickou americkou vojenskou základnu Camp Doha v Kuvajtu.
</TITLE>
<GEOGRAPHY>PRAHA</GEOGRAPHY>
<TEXT>
Jakoukoli vojenskou akci mimo Kuvajt, třeba i případný "výlet" do Iráku, by českým vojákům musel schválit ministr obrany. Pro podobné krizové účely má velitel jednotky plukovník Josef Prokš speciální přímou satelitní linku na ministra obrany. Ten by v takovém případě musel nechat svolat mimořádné zasedání vlády a pak i parlamentu. Bez jejich svolení by se výjezd českých vojáků do některého ze sousedních států - Saudské Arábie, Íránu či Iráku - nemohl uskutečnit. Washington ale invazi do posledně jmenovaného státu, ovládaného diktátorem Saddámem Husajnem, zřejmě i přes některé spekulace v nejbližší době nechystá.
</TEXT>
<HEADING>
V Camp Doha jsou kromě Američanů i Němci
</HEADING>
<TEXT>
Čeští vojáci tak mají na břehu zálivu Kuwait Bay "pouze" půl roku chránit "poklidnou" základnu 3. americké armády Camp Doha. Ta v Kuvajtu vznikla počátkem 90. let minulého století, v době spojenecké protiakce proti Iráku, který tehdy napadl a okupoval Kuvajt. Od té doby se rozloha tábora Camp Doha rozrostla na více než 20 kilometrů čtverečních. Pozemky Američanům pronajímá kuvajtské ministerstvo obrany. Vojáci - společně s Američany a Kuvajťany tam nyní působí i několik desítek Němců - mají v táboře Doha k dispozici šest restaurací, například KFC, Pizza Inn a jednu dokonce s místní kuvajtskou kuchyní. Na základně je i velký venkovní plavecký bazén, posilovna, knihovna s 36 tisíci knihami, videopůjčovna, holič a prádelna (zdarma). Vojáci liberecké protichemické roty se svým příjezdem do Kuvajtu zapojí do mezinárodní protiteroristické mise Trvalá svoboda. V bojových operacích pod vedením Spojených států je momentálně po celém světě nasazeno na 75 tisíc mužů a žen. Česká armáda vybavila své vojáky pro tento účel novými speciálními pouštními uniformami v pískové barvě. V týmu bude i sedm žen. Šestiměsíční mise přijde stát podle odhadů na 560 milionů korun. Česká armáda nabídla pro boj s terorismem i vojenskou nemocnici a speciální jednotku. Nemocnice se v nejbližších dnech zapojí do mírových sil ISAF na území Afghánistánu. Prvních pět lékařů má již příští týden vystřídat britské lékaře v nemocnici v afghánském Baghramu.
Čeští vojáci tak mají na břehu zálivu Kuwait Bay "pouze" půl roku chránit "poklidnou" základnu 3. americké armády Camp Doha. Ta v Kuvajtu vznikla počátkem 90. let minulého století, v době spojenecké protiakce proti Iráku, který tehdy napadl a okupoval Kuvajt. Od té doby se rozloha tábora Camp Doha rozrostla na více než 20 kilometrů čtverečních. Pozemky Američanům pronajímá kuvajtské ministerstvo obrany. Vojáci - společně s Američany a Kuvajťany tam nyní působí i několik desítek Němců - mají v táboře Doha k dispozici šest restaurací, například KFC, Pizza Inn a jednu dokonce s místní kuvajtskou kuchyní. Na základně je i velký venkovní plavecký bazén, posilovna, knihovna s 36 tisíci knihami, videopůjčovna, holič a prádelna (zdarma). Vojáci liberecké protichemické roty se svým příjezdem do Kuvajtu zapojí do mezinárodní protiteroristické mise Trvalá svoboda. V bojových operacích pod vedením Spojených států je momentálně po celém světě nasazeno na 75 tisíc mužů a žen. Česká armáda vybavila své vojáky pro tento účel novými speciálními pouštními uniformami v pískové barvě. V týmu bude i sedm žen. Šestiměsíční mise přijde stát podle odhadů na 560 milionů korun. Česká armáda nabídla pro boj s terorismem i vojenskou nemocnici a speciální jednotku. Nemocnice se v nejbližších dnech zapojí do mírových sil ISAF na území Afghánistánu. Prvních pět lékařů má již příští týden vystřídat britské lékaře v nemocnici v afghánském Baghramu.
</TEXT>
</DOC>
<DOC>
<DOCID>LN-20020315009</DOCID>
<DOCNO>LN-20020315009</DOCNO>
<DATE>03/15/02</DATE>
<GEOGRAPHY>VÍDEŇ</GEOGRAPHY>
<TEXT>
Jak český premiér Miloš Zeman, tak rakouský kancléř Wolfgang Schüssel včera popřeli, že by během summitu EU v Barceloně plánovali zvláštní schůzku věnovanou Benešovým dekretům. "Bilaterální schůzku nemám v úmyslu, a kromě toho nám nebylo ani žádné takové přání tlumočeno," prohlásil Schüssel. Informaci o zamýšlené schůzce přinesla s odvoláním na kancléřství v úterý agentura APA. Také Zeman však včera označil její informaci za omyl. "Mohu pouze konstatovat, že o takovém plánu sice nevím, a nikdo mně nic takového ani nesdělil, ale samozřejmě jsem se nikdy nevyhýbal jakékoli schůzce a jakémukoli jednání," řekl Zeman. Také tiskový mluvčí rakouského kancléřství se snažil vysvětlit, že žádná schůzka nebyla plánována, proto nelze ani spekulovat nad důvody jejího zrušení. "Od počátku to byla pouze fáma, žádná schůzka nebyla plánována, ani česká, ani rakouská strana nepožádala tu druhou o schůzku," řekl jeden z tiskových mluvčích rakouského kancléře včera LN. "Proto také nelze hledat důvody, proč byla schůzka zrušena. Oba budou mít možnost spolu hovořit během oběda," dodal tiskový mluvčí. Oba státníci se účastní dvoudenního summitu EU v Barceloně, který dnes začíná. Německý kancléř Gerhard Schröder, který kvůli kontroverzním historickým debatám odřekl březnovou návštěvu v Česku, zatím neplánuje setkání s premiérem Milošem Zemanem na summitu v Barceloně. Jak včera v Berlíně sdělil vysoký zdroj spolkové vlády, německá strana ale podobné dvoustranné setkání nevylučuje.
</TEXT>
</DOC>
<DOC>
<DOCID>LN-20020315010</DOCID>
<DOCNO>LN-20020315010</DOCNO>
<DATE>03/15/02</DATE>
<TEXT>
Poslanec rakouského parlamentu Martin Graf (Svobodní, FPÖ) uvedl, že FPÖ požaduje, aby byl sudetským Němcům v plném rozsahu vrácen majetek, který jim byl na základě Benešových dekretů zkonfiskován. Poválečný odsun nazval Graf "genocidou", "etnickou čistkou" a "vyvražďováním národa". Bývalého československého prezidenta Edvarda Beneše poslanec přirovnal k jugoslávskému diktátorovi Slobodanu Miloševičovi.
</TEXT>
</DOC>
<DOC>
<DOCID>LN-20020315011</DOCID>
<DOCNO>LN-20020315011</DOCNO>
<DATE>03/15/02</DATE>
<TITLE>
Dvě ženy zůstanou i nadále v patnáctičlenném sboru soudců českého Ústavního soudu. Odcházející Ivanu Janů nahradí Eliška Wagnerová.
</TITLE>
<GEOGRAPHY>PRAHA</GEOGRAPHY>
<TEXT>
Václav Havel včera dovedl k závěru svůj další spor s ČSSD a ODS. Senát za prezidentovy přítomnosti podpořil jeho návrh na doplnění Ústavního soudu dosavadní předsedkyní Nejvyššího soudu Eliškou Wagnerovou. Přesun Wagnerové z Nejvyššího na Ústavní soud vyvolal v minulých týdnech další ochlazení vztahů mezi prezidentem a vládou. Havel totiž výběr nového ústavního soudce s nikým nekonzultoval a stejně tak pouze přes média oznámil, že Wagnerovou v čele Nejvyššího soudu nahradí soudkyně Iva Brožová. Ministr spravedlnosti Jaroslav Bureš vyjádřil s oběma verdikty prezidenta nesouhlas. Na jeho stranu se postavily ČSSD i ODS. Zjitřené situaci odpovídalo i včerejší hlasování senátorů. Jmenování Wagnerové prošlo jen těsně, ze 72 přítomných jí dalo hlas 40 senátorů. Hlasování bylo tajné, poměr hlasů ale zhruba odpovídá poměru sil v Senátu mezi stranami bývalé čtyřkoalice a blokem ČSSD s ODS. Snahu vlády ovlivnit výběr nového ústavního soudce včera kritizoval šéf Senátu Petr Pithart (KDU-ČSL). Z úst senátora téže strany Jiřího Stodůlky si na druhé straně Havel vyslechl výtku, že "neproběhly předběžné sondáže". Wagnerová, která byla před jmenováním soudkyní členkou ODA, spory kolem své osoby komentovala slovy: "Ten, proti komu nejsou vznášeny žádné výhrady, může být podezřelý z nedostatku vlastních názorů." Její přechod na Ústavní soud souvisí s uvolněním místa po soudkyni Ivaně Janů, která přechází k mezinárodnímu tribunálu pro válečné zločince v Haagu. Prezident včera spojil hlasování o Wagnerové s projevem k senátorům. V něm připomněl potřebu vyrovnání se s národní minulostí a většího lpění na duchu než na liteře zákonů. "Eliška Wagnerová je mi svým osudem, odbornou praxí i statečností ztělesněním tohoto pojetí práva," řekl Havel.
PRAHA - Václav Havel včera dovedl k závěru svůj další spor s ČSSD a ODS. Senát za prezidentovy přítomnosti podpořil jeho návrh na doplnění Ústavního soudu dosavadní předsedkyní Nejvyššího soudu Eliškou Wagnerovou. Přesun Wagnerové z Nejvyššího na Ústavní soud vyvolal v minulých týdnech další ochlazení vztahů mezi prezidentem a vládou. Havel totiž výběr nového ústavního soudce s nikým nekonzultoval a stejně tak pouze přes média oznámil, že Wagnerovou v čele Nejvyššího soudu nahradí soudkyně Iva Brožová. Ministr spravedlnosti Jaroslav Bureš vyjádřil s oběma verdikty prezidenta nesouhlas. Na jeho stranu se postavily ČSSD i ODS. Zjitřené situaci odpovídalo i včerejší hlasování senátorů. Jmenování Wagnerové prošlo jen těsně, ze 72 přítomných jí dalo hlas 40 senátorů. Hlasování bylo tajné, poměr hlasů ale zhruba odpovídá poměru sil v Senátu mezi stranami bývalé čtyřkoalice a blokem ČSSD s ODS. Snahu vlády ovlivnit výběr nového ústavního soudce včera kritizoval šéf Senátu Petr Pithart (KDU-ČSL). Z úst senátora téže strany Jiřího Stodůlky si na druhé straně Havel vyslechl výtku, že "neproběhly předběžné sondáže". Wagnerová, která byla před jmenováním soudkyní členkou ODA, spory kolem své osoby komentovala slovy: "Ten, proti komu nejsou vznášeny žádné výhrady, může být podezřelý z nedostatku vlastních názorů." Její přechod na Ústavní soud souvisí s uvolněním místa po soudkyni Ivaně Janů, která přechází k mezinárodnímu tribunálu pro válečné zločince v Haagu. Prezident včera spojil hlasování o Wagnerové s projevem k senátorům. V něm připomněl potřebu vyrovnání se s národní minulostí a většího lpění na duchu než na liteře zákonů. "Eliška Wagnerová je mi svým osudem, odbornou praxí i statečností ztělesněním tohoto pojetí práva," řekl Havel.
</TEXT>
</DOC>
<DOC>
<DOCID>LN-20020315012</DOCID>
<DOCNO>LN-20020315012</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Policejní prezident Jiří Kolář včera řekl, že neorganizoval středeční návštěvu asi 30 uniformovaných policistů ve sněmovně. Policisté, kteří se přišli podívat na projednávání zákona o služebním poměru, však podle něj mají občanské právo vidět, jak poslanci policii vnímají. "Vím, že 48 tisíc policistů se zajímalo o osud tohoto zákona, že pražští policisté využili této možnosti, já bych jim to nikdy nezakazoval. Mají právo se seznámit s projednávánín jejich zákona," uvedl Kolář. Návštěva uniformovaných policistů na galerii dolní komory parlamentu vyvolala ostrou reakci poslance ODS Jiřího Payna, který ji označil za vážné bezpečnostní riziko. V interpelaci pro ministra vnitra Stanislava Grosse pak uvedl, že někteří policisté u sebe měli zbraň. Navíc se podle Payna nemuseli jako ostatní návštěvníci sněmovny zapsat do knihy hostů. Velitel sněmovní ochrany údajně Paynovi řekl, že rozkaz ke vpuštění policistů dostal od policejního prezidenta Koláře.
</TEXT>
</DOC>
<DOC>
<DOCID>LN-20020315013</DOCID>
<DOCNO>LN-20020315013</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Pochybnosti, které zaznívají v zahraničí o osobě a činech bývalého československého prezidenta Edvarda Beneše, byly jedním z důvodů, proč místopředseda ODS Jan Zahradil navrhl vyznamenat Beneše Řádem T. G. Masaryka. Zástupci parlamentních stran případné ocenění Beneše výslovně neodmítli. Zahradil zdůraznil, že návrh je jeho osobní iniciativou. Pokud jej sněmovna nepodpoří, předloží svůj návrh prezidentské kanceláři. Zahradil zaslal návrh sněmovnímu podvýboru pro státní vyznamenání. Stejný návrh dostal výbor i od Českého svazu bojovníků za svobodu. Návrhy na vyznamenání Beneše a také dalších osob projedná podvýbor v dubnu. Některé z nich vybere a předloží je ke schválení sněmovně, která pak seznam kandidátů pošle prezidentovi republiky.
</TEXT>
</DOC>
<DOC>
<DOCID>LN-20020315014</DOCID>
<DOCNO>LN-20020315014</DOCNO>
<DATE>03/15/02</DATE>
<TITLE>
Na veletrhu Cebit se představují nejnovější technologické trendy
</TITLE>
<TEXT>
Největší a nejlepší. Vystavovatelé, odborníci i návštěvníci hovoří o veletrhu Cebit v superlativech
HANNOVER/PRAHA - O návštěvníky hanoverského telekomunikačního veletrhu Cebit je velmi dobře postaráno. Začíná to už daleko před vstupem na výstaviště. Aby se zamezilo nekonečným zácpám, je doprava na příjezdových dálnicích směrem od veletrhu zredukovaná pouze na jeden jízdní pruh. Aby mohli návštěvníci využít ty zbývající. V podvečer se to zase vymění. Tramvajové linky na výstaviště jsou samozřejmě posíleny. Návštěvníci veletrhu mají dokonce možnost využívat zdarma městskou dopravu v celém regionu Velkého Hannoveru. Areál výstaviště je obrovský. Na zhlédnutí všech stánků by rozhodně nestačil jeden týden, který je Cebitu vyhrazený. Je proto nutné si vybírat. Největším lákadlem jsou mobilní telefony a osobní počítače. Stánky firem Nokia, Motorola, SonyEricsson, IBM, Compaq nebo Microsoft proto byly zaplněny už první dva dny, kdy se na Cebit ještě nedostavil očekávaný nápor víkendových návštěvníků. Chce to trochu ostřejší lokty, aby si člověk vyzkoušel alespoň nějaké novinky. Pokud se mu to podaří, má zase možnost osahat si věci, které se do prodeje dostanou až za půl roku či za rok.
</TEXT>
<HEADING>
S kravatou na koloběžce
</HEADING>
<TEXT>
Vzhledem k rozlehlosti celého areálu je vhodné přesunovat se mezi jednotlivými pavilony buď veletržním mikrobusem, nebo na koloběžce. Tu ostatně nepoužívají jen mladí návštěvníci veletrhu, ale i seriózní pánové v drahých oblecích. Kdo chce chodit pouze pěšky, musí počítat, že za den na Cebitu urazí i několik kilometrů. Na Cebit se už tradičně sjíždějí odborníci i nadšenci kvůli novinkám v nejmodernějších komunikačních oborech. K nejlákavějším patří technologické doplňky určené ke zdokonalení lidského těla. Počítače připevněné k pásku a "monitory" ve formě brýlí upevněných na hlavě přímo před okem dráždily představivost vývojářů dlouhá desetiletí. Dnes už tyto přístroje existují. "Nebude to trvat dlouho a tyto počítače se pro lidi stanou samozřejmostí," odhaduje expert Bernt Schiele. Nejmodernější technika bude brzy mnohem více ovlivňovat i chod domácnosti. Například v sídle společnosti Ericsson funguje "digitální kuchyň", kde je počítačem řízeno téměř vše. Od lednice až po elektrickou troubu.
</TEXT>
<HEADING>
Kamera na ledničce
</HEADING>
<TEXT>
Monitor kuchyňského počítače je umístěn na lednici, protože výzkumníci z Ericssonu zjistili, že právě k lednici přijde každý člen domácnosti alespoň jednou denně. Společnost Cisco zas v Evropě vybudovala několik "digitálních domů", aby dokázala, že lze nové technologie už nyní využívat ke zdokonalení běžného života. Počítačem řízená domácnost umožňuje například automatickou objednávku chybějících potravin, nebo dálkovou kontrolu domácnosti po internetu prostřednictvím zabudovaných kamer. Výrobci se nyní ve velké míře zaměřují na vývoj technologických doplňků k "centrálním přístrojům" jako jsou přenosné počítače, mobilní telefony a digitální diáře. K tomu jim slouží například technologie Bluetooth, což je systém pro bezdrátové spojení různých digitálních přístrojů. Proto je nyní možné propojit například digitální komunikátor od Nokie se sluchátky od společnosti Sony, počítač od IBM s komunikátorem Palm od firmy 3Com. Důležitou součástí nových komunikačních přístrojů se zároveň stává výbava pro volný čas. Hry musejí být co nejnápaditější, nejbarevnější a nikdo už si nechce hrát sám. I to však už dnešní technologie dokážou vyřešit.
Cebit v číslech
* tři desítky výstavních pavilónů * osm tisíc vystavovatelů z 60 zemí * 800 000 návštěvníků
</TEXT>
<HEADING>
Co nového na Cebitu
</HEADING>
<TEXT>
* Multimediální zprávy (MMS) mají brzy nahradit textové zprávy SMS. Technologií pro MMS je vybaven i tento počítač do dlaně od firmy Ericsson.
* Společnost Ericsson představila výkonné telefony pro práci s "mobilním internetem". Samozřejmostí je barevná obrazovka pro komponování multimediálních zpráv.
* Ztrátám telefonu je konec. "Přívěskový mobil" od Siemensu se nosí na krku a je mimo jiné vybaven i digitální kamerou. Váží necelých 60 gramů a umožňuje též přehrávání digitálních hudebních souborů ve formátu MP3.
* Prototyp přístroje scaraboo německé společnosti Siemens slouží zábavě. Umožňuje bezdrátové přijímání sázek v reálném čase. Typická ukázka bezdrátového telekomunikačního přístroje určeného pro zábavu.
* Další nový přístroj od Siemesu je určen pro ovládání přístrojů a komunikaci v obtížných podmínkách, například na stavbách. Snese například i pád z výšky půl druhého metru. Je vybaven softwarem společnosti Microsoft.
* Zatím jen v představách designérů společnosti Nokia žije tento komunikátor pro třetí generaci mobilních telekomunikačních sítí. Přístroj má být vybaven digitálním nahrávačem hlasu i videokamerou.
* Sluchátka Nokia s technologií Bluetooth umožňují bezdrátové připojení k libovolnému přístroji vybavenému stejnou technologií.
* Nokia na letošním veletrhu Cebit svůj přístroj pro třetí generaci telekomunikačních sítí nepředstavila. Zřejmě se však nebude příliš lišit od tohoto návrhu, který má sloužit telefonování, organizování práce i zábavě.
* Nepostradatelnou pomůckou manažerů se má stát mobilní komunikátor, jak si ho představuje společnost Ericsson. Obrazovka je vybavená kamerou, klávesnice komunikuje s přístrojem prostřednictvím spojení Bluetooth.
Zdroj i foto: webové stránky firem Ericsson, Nokia, Siemens
</TEXT>
</DOC>
<DOC>
<DOCID>LN-20020315015</DOCID>
<DOCNO>LN-20020315015</DOCNO>
<DATE>03/15/02</DATE>
<TITLE>
Kdo chybí, neexistuje. Tak mluví o účasti na Cebitu české telekomunikační firmy.
</TITLE>
<TEXT>
HANNOVER (od zvláštního zpravodaje na veletrhu Cebit) Společnosti z Česka se na největším evropském telekomunikačním veletrhu Cebit neztratily. Do Hannoveru jich sice dorazilo jen 23, přivezly však produkty, se kterými jsou schopny konkurovat i gigantům ze západní Evropy, Ameriky nebo východní Asie. "Kdo není na Cebitu, jako by ve světě informačních technologií ani neexistoval," říkají o své účasti zástupci českých společností. Veletrh je pro ně hlavně místem pro navazování nových a udržování starých zahraničních kontaktů. Důležitý je zejména pro ty firmy, pro které se stal domácí trh malý a zkoušejí expandovat na západ. "Poprvé jsme se Cebitu zúčastnili v roce 2000," říká Miroslav Hofman, ředitel společnosti 2N Telekomunikace. Ta vyrábí mobilní brány a další telekomunikační zařízení. "Hned rok nato se nám podařilo zvýšit obrat o 30 procent. Náš export se zvedl dokonce čtyřikrát. Dnes patříme mezi čtyři největší hráče na evropském trhu s mobilními bránami." Cebit má obrovskou návštěvnost. Setkávají se na něm odborníci z celého světa. "Většina lidí, kteří se u našeho stánku zastaví, jsou lidé z branže. Ti přesně vědí, co hledají," tvrdí Jiří Livora ze společnosti Triton. Firma je dodavatelem racků, tedy skříní pro počítače či ústředny. "Například na brněnském Invexu si většina lidí pouze odnese letáky," dodává. Nové možnosti odbytu nebo jiné spolupráce se přesto ani na Cebitu neshánějí lehce. "Když se z deseti navázaných kontaktů chytne jeden, je to velmi dobré," vysvětluje Karel Vrbenský z firmy Sitel, která se zabývá výstavbou telekomunikačních sítí. "Ostatně, veletrh už dávno není místem, kde by se uzavíraly skutečné obchody," poznamenává. Většina společností přijela podpořit hlavně své aktivity na německém trhu. "Přesto více než 60 procent kontaktovaných firem pochází z jiných zemí," říká Jiří Livora. "Prostě stačí zajet na Cebit a nemusíte cestovat po celém světě," prohlašuje.
</TEXT>
<HEADING>
Ministerstvo pomohlo...
</HEADING>
<TEXT>
České společnosti podpořili svou účastí i zástupci ministerstva průmyslu a obchodu a jeho dceřiných agentur CzechInvest a CzechTrade. Díky proexportnímu programu vlády některé firmy obdržely od CzechTradu dotace na pronájem výstavní plochy a výstavbu stánků. "Malým a středním firmám hradíme až 90 procent jejich nákladů. Ovšem maximálně do 100 000 korun. Velké firmy mohou dostat dotaci ve výši 50 procent jejich výdajů," říká Miroslav Marčan, ředitel odboru informatiky na MPO. Nárok na dotaci mají pouze podniky, které jsou ve vlastnictví českého kapitálu. "V začátcích nám CzechTrade určitě pomohl. Našel nám zahraniční partnery, se kterými jsme mohli uzavřít kontrakty," pochvaluje si Miroslav Hofman. "Myslím ale, že dnes už nám nemají jak pomoci. Je to agentura hlavně pro firmy, které se teprve chystají vstoupit na zahraniční trhy."
</TEXT>
<HEADING>
...ale i zklamalo
</HEADING>
<TEXT>
Letos poprvé uspořádalo ministerstvo průmyslu a obchodu na Cebitu tiskovou konferenci pro zahraniční novináře. České firmy s ní ovšem příliš spokojeny nebyly. "Mluvili hlavně o sobě, a taky o tom, jak je Česká republika technologicky vyspělá, kolik máme mobilních telefonů a tak," stěžuje si Jan Voláček, generální ředitel společnosti Conteg, dalšího výrobce už zmíněných racků. "Na vlastní firmy pak nezbyl prostor," dodává. Nakonec se na tiskové konferenci prezentovaly jen společnosti Sitel, 2N Telekomunikace a Miracle. "Z časových důvodů jsme oslovili pouze vystavovatele, kteří mají na Cebitu pronajatou největší plochu," vysvětlil Miroslav Marčan. Další společnost DB System Software raději dala přednost vlastní tiskové konferenci. Z českých firem na ní představila z pohledu uživatelů asi nejzajímavější projekt. Do konce tohoto roku chce na evropský trh vstoupit s přístrojem, který spojuje vlastnosti počítače, televize, DVD a CD přehrávače a herní konzole. Vše v jedné "bedně" s výstupem na klasickou televizi.
Letos poprvé uspořádalo ministerstvo průmyslu a obchodu na Cebitu tiskovou konferenci pro zahraniční novináře. České firmy s ní ovšem příliš spokojeny nebyly. "Mluvili hlavně o sobě, a taky o tom, jak je Česká republika technologicky vyspělá, kolik máme mobilních telefonů a tak," stěžuje si Jan Voláček, generální ředitel společnosti Conteg, dalšího výrobce už zmíněných racků. "Na vlastní firmy pak nezbyl prostor," dodává. Nakonec se na tiskové konferenci prezentovaly jen společnosti Sitel, 2N Telekomunikace a Miracle. "Z časových důvodů jsme oslovili pouze vystavovatele, kteří mají na Cebitu pronajatou největší plochu," vysvětlil Miroslav Marčan. Další společnost DB System Software raději dala přednost vlastní tiskové konferenci. Z českých firem na ní představila z pohledu uživatelů asi nejzajímavější projekt. Do konce tohoto roku chce na evropský trh vstoupit s přístrojem, který spojuje vlastnosti počítače, televize, DVD a CD přehrávače a herní konzole. Vše v jedné "bedně" s výstupem na klasickou televizi.
</TEXT>
</DOC>
<DOC>
<DOCID>LN-20020315016</DOCID>
<DOCNO>LN-20020315016</DOCNO>
<DATE>03/15/02</DATE>
<TITLE>
POZOR!
</TITLE>
<TEXT>
Na odeslání odpovědi na finálovou otázku " Kolik stránek Lidových novin váží stejně jako 100 balení sběratelské karetní hry Harry Potter? " máte čas do pondělí 18. března do 12 hodin (poledne). Odpověď posílejte jako číslici ve tvaru HLA HP FINALE Odpověď na číslo podle svého operátora (Eurotel 999 111, Paegas 4616, Oskar 7777) Hodně úspěchů!
SMS hra o 2x 100 000 a další ceny
HLAVNÍ ČÁST HRY: Plný počet bodů získalo 213 soutěžících. Mezi ně se tedy rozdělí částka 100 000 korun (každý získá 469,50). Všem soutěžícím se ozveme na číslo mobilního telefonu, ze kterého soutěžili, a dohodneme způsob předání výhry
FINÁLE: Správná odpověď na finálovou otázku zní: 1615 výtisků magazínu
Správně na soutěžní otázku odpověděli dva soutěžící. O vítězi 100 000 korun tedy mělo rozhodnout superfinále - vědomostní soutěž. Jeden ze soutěžících se ale superfinále nemůže zůčastnit, odjíždí totiž na dlouhodobý pobyt do zahraničí a účasti se vzdal. Vítězem 100 000 korun se tedy stává Luděk CÍSAŘ z Prahy 6 Všem výhercům blahopřejeme!
Jak došel Luděk Císař k výsledku? "Nebyla to jen moje zásluha, byla to týmová práce. Někdo vážil magazíny, jiný zas na internetu zjišťoval, kolik váží medailisté. Pak jsme to dali dohromady," vypráví pan Císař. A co udělá se svou výhrou? "Nemám internet, ani počítač, tak tohle budou první věci, které si koupím," vysvětluje. "Něco z výhry bude ipro ty, kteří mi pomáhali," dodává výherce.
</TEXT>
</DOC>
<DOC>
<DOCID>LN-20020315017</DOCID>
<DOCNO>LN-20020315017</DOCNO>
<DATE>03/15/02</DATE>
<TITLE>
POZOR! Výsledky dvou Her Lidových novin
</TITLE>
<TEXT>
VYHLÁŠENÍ VÍTĚZŮ JSME VE FINÁLE
</TEXT>
<HEADING>
Dramatické superfinále rozhodlo
</HEADING>
<TEXT>
O Škodu Octavii Combi s nejlepší výbavou a benzin na celý rok se v superfinále utkali tři soutěžící. O vítězi rozhodl 25otázkový test. Nejvíce bodů (19 z 25 možných) v něm získal pan Lubomír HAJDA z Olomouce
</TEXT>
<HEADING>
Blahopřejeme!
</HEADING>
<TEXT>
Pan Hajda tedy vyhrál: - Škodu Octavii Combi 1,4 ve výbavě Classic - Střešní box na lyže - Střešní nosič na kolo - Sadu zimních pneumatik - Čipovou kartu CCS na benzin v hodnotě 20 000 korun - Cenu podle vlastního výběru: 50 000 v hotovosti
Vítěze jsme ihned po skončení superfinále požádali o malý rozhovor
</TEXT>
<HEADING>
LN: Soutěžíte rád?
</HEADING>
<TEXT>
Nikdy jsem pořádně nesoutěžil, spíše jenom pro sebe. Jednou jsem zaškrtával něco v Právu, ale ani jsem to neposlal. Se Sazkou to zkouším už třicet let.
</TEXT>
<HEADING>
LN: Už jste někdy něco vyhrál?
</HEADING>
<TEXT>
Nikdy jsem nic nevyhrál, všechno je to jen náhoda. Tohle jsem však tvrdě spočítal. S výhrou jsem skutečně nepočítal, ale vyhrál jsem to k narozeninám, měl jsem je 6. března. Abych řekl pravdu, já o to auto vůbec nehrál. Spíše se mi líbila druhá řádka, těch padesát tisíc.
</TEXT>
<HEADING>
LN: Co uděláte s výhrou?
</HEADING>
<TEXT>
Bude muset zasednout rodinná rada a zjistit, co a jak. V životě jsou situace, kdy nemůže rozhodovat pouze jeden člověk.
</TEXT>
<HEADING>
LN: Lidové noviny si kupujete pravidelně?
</HEADING>
<TEXT>
Kupuji si je jen dvakrát týdně, v pátek a v pondělí. V ostatní dny si kupuji jiné noviny (MF Dnes, Právo).
LN: Co se Vám na Lidových novinách líbí a co byste naopak změnil?
S novinami jsem spokojen, jen se tam nepíše skoro nic o motorismu, o který se zajímám. Také bych uvítal nějaké informace pro zahrádkáře. Abych se něco dozvěděl a nemusel si kupovat drahé publikace.
Všech superfinalistů jsme se zeptali, jak došli ke správné odpovědi:
Lubomír HAJDA z Olomouce
Bývalý kalírenský dělník v invalidním důchodu (v testu získal 19 bodů)
Tvrdě jsem to spočítal. Zajímám se o motorismus, věděl jsem váhu vozu, poté jsem spočítal váhu plné nádrže benzinu. Uvažoval jsem, jestli přijde Zuzana Norisová v lodičkách nebo v botách s kramfleky. Počítal jsem tedy, že bude vážit 50 kilogramů. Na kuchyňských váhách jsem zvážil jeden výtisk magazínu LN. Poté jsem to všechno vydělil a vyšel mi výsledek.
Marie VOJTKOVÁ z Prahy
</TEXT>
<HEADING>
Účetní (v testu získala 17 bodů)
</HEADING>
<TEXT>
Nedělala jsem to složitě, ale nebyla to úplná náhoda. Kolega jezdí s tímto vozem, tak jsem si zjistila z technického průkazu, kolik váží. Nevěděla jsem, kolik slečna přesně váží, tak jsem počítala, že 53 kilogramů. Zvážila jsem jeden výtisk magazínu, který vážil 78 gramů, a po výpočtu mi vyšel tento výsledek.
Petr VLASÁK z Hradce Králové
</TEXT>
<HEADING>
Projektant (v testu získal 17 bodů)
</HEADING>
<TEXT>
Postupoval jsem exaktně. Všechno jsem dal dohromady a došel jsem k číslu 16034. Protože mám rád šestky a sudá čísla, udělal jsem z toho šestku a ono to vyšlo.
Superfinálový test (zkuste si, jak byste obstáli):
1. Která z těchto zpěváček nehraje v novém muzikálu režiséra Filipa Renče Kleopatra?
a) Bára Basiková b) Monika Absolonová c) Lucie Vondráčková d) Radka Fišarová
2. Jakou chemickou značku má selen?
a) Sn b) Se c) Sl d) S
</TEXT>
<HEADING>
3. Pro co se používá zkratka UMTS?
</HEADING>
<TEXT>
a) pro Úřad motoristických a technických služeb b) pro systém příjmu televize satelitem c) pro mobilní telefony třetí generace d) pro zařízení, kterým NATO monitoruje pohyby cizích armád na celém světě
4. Kolik států Evropské unie jsou monarchie?
a) 7 b) 8 c) 6 d) 5
5. Jak se jmenuje největší jezero světa?
a) Hořejší jezero b) Kaspické moře c) Černé moře d) Jezero Tanganyika
</TEXT>
<HEADING>
6. Dramatik William Shakespeare a vědec Galileo Galilei:
</HEADING>
<TEXT>
a) se narodili ve stejném roce b) Galilei žil zhruba o sto let dříve než Shakespeare c) Shakespeare se narodil v roce, kdy Galilei zemřel d) zemřeli ve stejném roce
7. Město Šoproň je:
a) v Chorvatsku b) ve Slovinsku c) v Maďarsku d) v Polsku
8. Jak se jmenuje jugoslávský prezident?
a) Milošević b) Koštunica c) Kusturica d) Milutinović
9. Ve kterém roce zemřel Jan Masaryk?
a) 1945 b) 1946 c) 1947 d) 1948
10. Jaká největší hloubka pod hladinou moře byla naměřena?
a) Zhruba 10 000 metrů b) Zhruba 11 000 metrů c) Zhruba 9 000 metrů d) Zhruba 8 000 metrů
11. Kolik měsíců má planeta Mars?
a) dva b) jeden c) žádný d) tři
12. Bratr prezidenta Václava Havla se jmenuje:
a) Miloš b) Jan c) Vladimír d) Ivan
13. Jak se jmenoval trenér ruské reprezentace na letošních OH v Salt Lake City?
a) Tichonov b) Fetisov c) Charlamov d) Kapustin
14. Srovnejte následujíc země podle počtu obyvatel od nejméně lidnaté po nejlidnatější:
a) Německo, Vietnam, Filipíny, Mexiko b) Filipíny, Vietnam, Mexiko, Německo c) Filipíny, Německo, Mexiko, Vietnam d) Filipíny, Vietnam, Německo, Mexiko
15. Kolik medailí získali čeští sportovci na letošních OH v Salt Lake City?
a) jednu b) dvě c) tři d) žádnou
16. Která je nejvyšší budova New Yorku?
a) Twin Towers b) Chrysler Building c) Empire State Building d) World Trade Center
17. Kde byl zavražděn Valdštejn?
a) v Chebu b) v Plzni c) v Drážďanech d) v Jičíně
</TEXT>
<HEADING>
18. Co to je THC?
</HEADING>
<TEXT>
a) bojová látka používaná ve Vietnamu b) látka používaná v pěnových hasicích přístrojích c) účinná látka v marihuaně d) modení armádní zkratka pro technicko-hospodářské centrum
19. Jak se jmenuje manžel britské královny?
a) Philip b) Andrew c) Charles d) Henry
20. Která z těchto zemí nesousedí se Švýcarskem?
a) Lichtenštejnsko b) Itálie c) Francie d) Lucembursko
21. Kolik stran měly sobotní LN?
a) 24 b) 28 c) 30 d) 32
22. Kolik korun stojí známka na běžný vnitrostátní dopis?
a) 3,60 b) 4,60 c) 5,00 d) 5,40
23. Kolik poslanců budeme volit v letošních volbách do poslanecké sněmovny?
a) 100 b) 150 c) 200 d) 250
24. Kdo je ministr zahraničí USA?
a) Madeleine Albrightová b) Colin Powell c) Condoleezza Riceová d) James Baker
25. Z jaké spolkové země pochází Jorg Haider?
a) ze Štýrska b) z Tyrolska c) z Horních Rakous d) z Korutan
</TEXT>
</DOC>
<DOC>
<DOCID>LN-20020315018</DOCID>
<DOCNO>LN-20020315018</DOCNO>
<DATE>03/15/02</DATE>
<TITLE>
V okolí jaderné elektrárny Temelín včera skončil dosud nejrozsáhlejší nácvik záchranných opatření pro případ jaderné havárie. Část školy přímo v obci Temelín záchranáři evakuovali.
</TITLE>
<GEOGRAPHY>TEMELÍN</GEOGRAPHY>
<TEXT>
Jako velmi úspěšné hodnotí politici a záchranáři včera ukončené dvoudenní cvičení s názvem "Zóna 2002", které mělo prokázat připravenost všech složek záchranného systému na eventuální havárii v jaderné elektrárně Temelín. Zatímco ve středu procvičovaly krizové štáby v jižních Čechách havarijní situaci takzvaně po telefonu, tedy bez fyzického nácviku, včera hasiči a policisté předvedli i některé praktické ukázky evakuace a dekontaminace osob.
</TEXT>
<HEADING>
Je to divadlo, říkají občané
</HEADING>
<TEXT>
Záchranáři mimo jiné evakuovali část školy v obci Temelín, jejíž žáci prošli speciální očistou a byli převezeni do shromažďovacího místa v Protivíně. Ani praktický nácvik však některé obyvatele v okolí elektrárny nepřesvědčil o dostatečné kvalitě havarijního plánu. "Je to jenom divadlo. Naprostá většina lidí v obci stejně neví, co by měla v případě vyhlášení havárie dělat nebo kam by se měla vlastně dostavit," řekl LN jeden z obyvatel Temelína, bývalý obecní zastupitel Jiří Vrzák. Pokud by podle něj chtěli záchranáři skutečně prověřit účinnost záchranného systému, museli by procvičit evakuaci všech obyvatel alespoň v jedné určité lokalitě. "Pokud se evakuuje jen část jedné školy, nemá to žádný význam. Kdyby raději té škole dali peníze, které tahle legrace bude stát," uvedl Vrzák. Podobný názor mají i ekologičtí aktivisté, kteří nácviku přihlíželi. "Takhle omezená podoba cvičení nemůže skutečně ověřit kvality havarijního plánu," řekla Eva Hlasová z ekologického hnutí Jihočeské matky.
</TEXT>
<HEADING>
Hejtman: Cvičení bylo úspěšné
</HEADING>
<TEXT>
Jihočeský hejtman Jan Zahradník však předpokládá, že nácviky havárie v Temelíně budou pokračovat i v budoucnosti, a mohou mít tedy i podobu celkové evakuace určité obce. Cvičení "Zóna 2002" ale podle jeho slov splnilo svůj hlavní cíl, tedy ověřilo možnosti rychlé a účinné komunikace všech složek záchranného systému. Fakt, že celá řada lidí v okolí jaderné elektrárny nezná detaily havarijního plánu, hejtman přičítá spíše jejich vlastnímu nezájmu o dostupné informace. "Společnost ČEZ i všechny příslušné úřady se snaží informovat obyvatele v maximální možné míře," upozornil Zahradník. Přesto se podle něj politici musí snažit, aby se základní údaje o havarijním plánu dostaly i k těm obyvatelům, kteří o ně nejeví jakýkoliv zájem. "Informační kampaň bude samozřejmě pokračovat," řekl hejtman. Dvoudenní cvičení označil za velmi úspěšné. Spojení mezi záchrannými složkami fungovalo bez větších problémů a bez potíží se obešly i praktické ukázky evakuace a dekontaminace osob, tvrdí jihočeský hejtman. Jediný, kdo narušil hladký průběh nácviku v Temelíně, byl paradoxně místní hygienik. Ten totiž zakázal hasičům vstup do velkovýkrmny vepřů, kde se měla původně konat ukázka záchrany hospodářských zvířat před nebezpečím radiace.
Jihočeský hejtman Jan Zahradník však předpokládá, že nácviky havárie v Temelíně budou pokračovat i v budoucnosti, a mohou mít tedy i podobu celkové evakuace určité obce. Cvičení "Zóna 2002" ale podle jeho slov splnilo svůj hlavní cíl, tedy ověřilo možnosti rychlé a účinné komunikace všech složek záchranného systému. Fakt, že celá řada lidí v okolí jaderné elektrárny nezná detaily havarijního plánu, hejtman přičítá spíše jejich vlastnímu nezájmu o dostupné informace. "Společnost ČEZ i všechny příslušné úřady se snaží informovat obyvatele v maximální možné míře," upozornil Zahradník. Přesto se podle něj politici musí snažit, aby se základní údaje o havarijním plánu dostaly i k těm obyvatelům, kteří o ně nejeví jakýkoliv zájem. "Informační kampaň bude samozřejmě pokračovat," řekl hejtman. Dvoudenní cvičení označil za velmi úspěšné. Spojení mezi záchrannými složkami fungovalo bez větších problémů a bez potíží se obešly i praktické ukázky evakuace a dekontaminace osob, tvrdí jihočeský hejtman. Jediný, kdo narušil hladký průběh nácviku v Temelíně, byl paradoxně místní hygienik. Ten totiž zakázal hasičům vstup do velkovýkrmny vepřů, kde se měla původně konat ukázka záchrany hospodářských zvířat před nebezpečím radiace.
</TEXT>
</DOC>
<DOC>
<DOCID>LN-20020315019</DOCID>
<DOCNO>LN-20020315019</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Spolek výtvarných umělců Mánes, domáhající se nároku na vlastnictví budovy pražského Mánesa, neuspěl. Městský soud v Praze včera zamítl odvolání spolku v jeho sporu s Nadací Český fond umění. Oprávněnost žaloby, kterou spolek na nadaci kvůli vlastnictví budovy podal, neuznal před rokem Obvodní soud pro Prahu 1. Senát městského soudu včera potvrdil závěr obvodního soudu. Spolek neprokázal, že byl v roce 1956 rozpuštěn v rozporu s tehdy platnými předpisy a že jeho majetek nepřešel do vlastnictví Českého fondu výtvarných umění. Proti rozsudku se již nelze odvolat. Právní zástupce spolku David Uhlíř uvedl, že chce podat dovolání k Nejvyššímu soudu a obrátí se také se stížností na Ústavní soud. Budovu, jež patří k významným památkám moderní architektury, postavil spolek v roce 1930. Jeho činnost byla násilně zastavena v roce 1949, v roce 1956 byl rozpuštěn. Soud v roce 1993 rozhodl, že Spolek výtvarných umělců Mánes, činný od roku 1990, nemá vlastnická práva spolku rozpuštěného roku 1956.
</TEXT>
</DOC>
<DOC>
<DOCID>LN-20020315020</DOCID>
<DOCNO>LN-20020315020</DOCNO>
<DATE>03/15/02</DATE>
<GEOGRAPHY>PŘEROV</GEOGRAPHY>
<TEXT>
Sedmnáctiletý chovanec výchovného ústavu v Dřevohosticích na Přerovsku znásilnil na začátku března v prostorách ústavu svého vrstevníka. Policisté mladíka zadrželi a obvinili ho ze znásilnění. Nyní je v policejní cele. "Chovanec druhého mladíka pod pohrůžkou napadení přinutil, aby mu třel a sál ústy pohlavní úd nejprve v koupelně ústavu a o den později v kulturní místnosti," uvedla severomoravská policejní mluvčí Dagmar Bednarčíková. Poškozený mladík případ oznámil vychovateli, který se obrátil na policii.
</TEXT>
</DOC>
<DOC>
<DOCID>LN-20020315021</DOCID>
<DOCNO>LN-20020315021</DOCNO>
<DATE>03/15/02</DATE>
<TITLE>
I děti bohatých rodičů mají nárok na státní peníze, tvrdí ministr práce a sociálních věcí. Senátoři se ale s jeho názorem neztotožnili.
</TITLE>
<GEOGRAPHY>PRAHA</GEOGRAPHY>
<TEXT>
Pouhé dva hlasy rozhodly, že vicepremiér Vladimír Špidla bude muset dál bojovat o svou ideu zavedení plošných přídavků na děti. Právě takovým rozdílem odmítl Senát vládní novelu zákona o státní sociální podpoře, jež tento návrh obsahovala. Pro novelu zvedla vedle sociálních demokratů a komunistů ruku i většina lidovců. Podpořit své pravicové kolegy z bývalé čtyřkoalice a návrh odmítnout se rozhodli jen čtyři z nich. I to však pravici s podporou všech pěti nezařazených senátorů stačilo, aby byl návrh vrácen do sněmovny. Špidla se pokoušel zákonodárce přesvědčit poukazováním na nepříznivý demografický vývoj české společnosti, ve které se rodí ve srovnání s počtem úmrtí málo dětí. Zavedení plošných přídavků by podle něj zlepšilo finanční situaci střední vrstvy obyvatelstva a zvýšilo sociální jistoty mladých rodin. Tuto tezi ale pravicoví senátoři odmítli s poukazem na skutečnost, že bohaté rodiny přídavky nepotřebují a že rozmělnění státní podpory na všechny rodiny sníží částku vyplácenou těm, kteří podporu skutečně potřebují. Špidlův plán by podle nich navíc neúměrně zatížil státní rozpočet. Návrh počítá s tím, že by průměrná česká rodina pobírala na dítě do šesti let 474 korun, do deseti let 530 korun a do patnácti let 625 korun. Opatření by si vyžádalo ze státního rozpočtu o zhruba 4,5 miliardy korun víc, než kolik stát na přídavky vyplácí dosud (za loňský rok 12,7 miliardy). Novelu zákona nyní bude muset znovu posoudit sněmovna, kde návrh už jednou prošel nejtěsnější většinou jen díky neúčasti několika pravicových poslanců.
PRAHA - Pouhé dva hlasy rozhodly, že vicepremiér Vladimír Špidla bude muset dál bojovat o svou ideu zavedení plošných přídavků na děti. Právě takovým rozdílem odmítl Senát vládní novelu zákona o státní sociální podpoře, jež tento návrh obsahovala. Pro novelu zvedla vedle sociálních demokratů a komunistů ruku i většina lidovců. Podpořit své pravicové kolegy z bývalé čtyřkoalice a návrh odmítnout se rozhodli jen čtyři z nich. I to však pravici s podporou všech pěti nezařazených senátorů stačilo, aby byl návrh vrácen do sněmovny. Špidla se pokoušel zákonodárce přesvědčit poukazováním na nepříznivý demografický vývoj české společnosti, ve které se rodí ve srovnání s počtem úmrtí málo dětí. Zavedení plošných přídavků by podle něj zlepšilo finanční situaci střední vrstvy obyvatelstva a zvýšilo sociální jistoty mladých rodin. Tuto tezi ale pravicoví senátoři odmítli s poukazem na skutečnost, že bohaté rodiny přídavky nepotřebují a že rozmělnění státní podpory na všechny rodiny sníží částku vyplácenou těm, kteří podporu skutečně potřebují. Špidlův plán by podle nich navíc neúměrně zatížil státní rozpočet. Návrh počítá s tím, že by průměrná česká rodina pobírala na dítě do šesti let 474 korun, do deseti let 530 korun a do patnácti let 625 korun. Opatření by si vyžádalo ze státního rozpočtu o zhruba 4,5 miliardy korun víc, než kolik stát na přídavky vyplácí dosud (za loňský rok 12,7 miliardy). Novelu zákona nyní bude muset znovu posoudit sněmovna, kde návrh už jednou prošel nejtěsnější většinou jen díky neúčasti několika pravicových poslanců.
</TEXT>
</DOC>
<DOC>
<DOCID>LN-20020315022</DOCID>
<DOCNO>LN-20020315022</DOCNO>
<DATE>03/15/02</DATE>
<TITLE>
Příběh ANNY HONZÁKOVÉ, první lékařky, jež promovala na české lékařské fakultě Univerzity Karlovy
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
Byla první absolventkou české lékařské fakulty, první lékařkou v českých zemích vůbec, první ženou se soukromou lékařskou praxí a první lektorkou tabuizované problematiky ochrany před nežádoucím početím. Promovala právě před sto lety.
Pokud si chtěla splnit svůj dávný sen a stát se lékařkou, musela se Anna Honzáková po maturitě na gymnáziu Minerva zapsat na univerzitu pouze jako hospitantka. Dříve ji přijala fakulta německá, po třech letech teprve fakulta česká. Chodila na přednášky, ale nesměla skládat zkoušky. Psala osobní žádosti do Vídně, kam za ni jezdily orodovat i ženské delegace. Zakopaný pes ale nebyl ani tak u vídeňského dvora jako u českých profesorů medicíny, kteří se s představou ženy-lékařky nemohli smířit. Konečně v roce 1900 vyšlo vládní nařízení, podle něhož se z Anny Honzákové přes noc stala řádná posluchačka. České lékařské kapacity ani medici ji nepřijali s jásotem. Když pak ve svém nevídaném krátkém účesu odpovídala na otázky u první státní zkoušky, tlačili se hoši v posluchárně jeden přes druhého, aby jim z té nezvyklé podívané nic neušlo. Anna Honzáková se narodila v Kopidlně u Jičína jako dcera lékaře. Byla ze šesti sourozenců. Její o dva roky mladší sestra Albína absolvovala rovněž Minervu a univerzitu, obor historie, a jeden z bratrů vystudoval medicínu. Proto o ní profesor Josef Thomayer hovořil jako o "Honzákovi v sukních", což ho s dámou v posluchárně jakž takž smiřovalo. Slavnou promoci měla 17. března 1902, právě před sto lety. Byla třetí Češkou, která získala doktorský diplom ve vlasti, nikoli v cizině, první však, která tohoto titulu dosáhla na české lékařské fakultě. Po tříleté praxi v nemocnici požádala mladá lékařka o uvolněné místo asistenta. Nevzali ji s odůvodněním, že by u elévů nebudila respekt. Nezbývalo než si vyběhat povolení a zařídit se po svém. Od 16. února 1905 tedy visela v Praze v ulici Na Moráni tabulka: MUDr. Anna Honzáková, odborná lékařka nemocí ženských. Zvláštní bylo, že k jejím pacientkám patřily manželky a dcery lékařů, kteří předtím proti ženskému studiu brojili. Chudé ženy léčila doktorka zdarma a často jim ještě přilepšila ze svého. Její pověst skvělé odbornice rostla. Večer pak chodívala zpravidla do Ženského klubu českého, kde přednášela vedle takových profesorů, jako byl T. G. Masaryk. Ostatně s jeho dcerami se Anna znala, obě navštěvovaly Minervu a starší Alice dokonce původně rovněž studovala medicínu. A s Charlottou G. Masarykovou zakládala Ženský klub český. Honzáková působila ve Výboru pro volební právo žen, v Minervě, v Ženské národní radě, byla předsedkyní Sdružení českých ženských lékařek a založila Fond na pomoc chudým, opuštěným a chorým ženám. První lékařka v českých zemích stála vysoko nad úrovní své doby. Projevilo se to i tehdy, když v roce 1908 zpracovávala heslo "ženské hnutí" pro Ottův slovník naučný. Už tehdy napsala, že "žena je především člověk, život její není vyčerpán úkolem manželky a matky".
</TEXT>
<HEADING>
Boj proti pokoutním potratům
</HEADING>
<TEXT>
V tisku Anna Honzáková vystoupila například v roce 1921, poté co poslankyně Luisa Landová-Štychová podala návrh na zrušení potratových paragrafů z roku 1852. Za tímto návrhem stála jednak snaha, aby se ženy při nechtěném těhotenství neuchylovaly k pokoutním zákrokům, a neriskovaly tak zdraví, a jednak se politická levice chtěla přiblížit sovětskému Rusku, kde se po revoluci v roce 1917 prováděly potraty legálně a neomezeně. Znamenaly však krvavou, bolestivou a nečistou lázeň, která měla rovněž své oběti na životech. O tom však komunisté mlčeli, potřebovali voličky. MUDr. Anna Honzáková se přimlouvala za osvětu. Musí ji však vést schopní jednotlivci. Neuznávala dvojí morálku a poučovala mladé lidi o tom, že jejich odpovědnost začíná už před početím. Nabádala k hygieně a sebekázni. Od třicátých let za ní posluchačky chodily do vlastní budovy Ženského klubu v ulici Ve Smečkách 26 (dnešní Činoherní klub). Sál býval vždy přeplněn, a to i dělnickými ženami. Lékařka zůstala svobodná a žila v dobré shodě se svou sestrou Albínou, profesorkou Minervy. V Dobřichovicích, které se jí ve zralejším věku staly domovem, pomáhala při výchově dvou dětí své hospodyně, zvláště poté, když osiřely. Podporovala jejich duševní růst, zajímala se o jejich koníčky. Žila obklopena synovci, neteřemi a jejich dětmi a ve vztahu k nim našla další hluboký smysl svého života.
Anna Honzáková
</TEXT>
</DOC>
<DOC>
<DOCID>LN-20020315023</DOCID>
<DOCNO>LN-20020315023</DOCNO>
<DATE>03/15/02</DATE>
<TEXT>
Bizarních rozměrů nabrala v jednu chvíli do té doby seriózní rozprava vážených senátorů o tom, zda zavést, či nezavést plošné přídavky na děti. Senátorka za ODA Jaroslava Moserová totiž odmítla podpůrné argumenty vicepremiéra Špidly o blahodárném vlivu přídavků na zvýšení porodnosti slovy, že spíš než vládou navržené opatření by vyšší porodnosti pomohlo lidem občas večer vypnout elektřinu. "Ač doma večer nic nevypínám, přesto doufám, že i já drobným dílem ještě přispěji osobně k řešení tohoto problému," zareagoval na její tvrzení unionista Robert Kolář, v květnu třiačtyřicetiletý otec dvou dětí. S tvrzením, že výpadky elektrického proudu mají prokazatelně blahodárný vliv na porodnost, nakonec souhlasil i Špidla. "Na několika případových studiích je doloženo, že pokud na větších územích dojde ke ztrátě elektrického proudu, obvykle se za devět měsíců projeví větší množství narozených dětí. Naposledy se tak stalo ve Francii po velkých vichřicích v oblasti Remeše," konstatoval. "A působili tam čeští hasiči," připomněl ještě Špidla smějícím se senátorům.
</TEXT>
</DOC>
<DOC>
<DOCID>LN-20020315024</DOCID>
<DOCNO>LN-20020315024</DOCNO>
<DATE>03/15/02</DATE>
<GEOGRAPHY>BRNO</GEOGRAPHY>
<TEXT>
Ústavní soud včera zvýšil šance potomků rodu Walderode na vydání nemovitostí a pozemků v hodnotě tří a půl miliardy korun na východě Čech. Ústavní soudci zrušili rozsudek Městského soudu v Praze a rozhodnutí Okresního úřadu v Semilech, které odmítly vrátit Johanně Kammerlanderové zámek Hrubý Rohozec. Památka patřila předkům Kammerlanderové z rodu Walderode. Kammerlanderová je nyní rakouská státní občanka. Ústavní soud ale zároveň odmítl návrh na zrušení části zákona, který pozměnil zákon o úpravě vlastnických vztahů k půdě a jinému zemědělskému majetku. Tato novela stanoví, že žadatel o restituce majetku nesměl od konce druhé světové války do roku 1990 pozbýt československého státního občanství. Soudce Pavel Varvařovský uvedl, že Karl Des Fours Walderode se však při emigraci v roce 1949 československého občanství vzdal. Případ se nyní vrací k novému projednání pražskému městskému soudu a semilskému pozemkovému úřadu.
</TEXT>
</DOC>
<DOC>
<DOCID>LN-20020315025</DOCID>
<DOCNO>LN-20020315025</DOCNO>
<DATE>03/15/02</DATE>
<GEOGRAPHY>PLZEŇ</GEOGRAPHY>
<TEXT>
Plzeňský krajský soud včera zastavil stíhání bývalého dozorce jáchymovského pracovního tábora Bohumíra Vlačihy, protože jeho trestný čin byl již kvůli procesní chybě promlčen. Žalobce vinil Vlačihu z toho, že v prosinci 1951 střelil zblízka do obličeje vězně Jaroslava Lukeše. Ten byl na útěku a již ležel na zemi, protože ho dozorce předtím střelil do zad. Nyní pětasedmdesátiletý Vlačiha tvrdil, že střílel pouze na prchající siluetu. Lukeš utrpěl těžké zranění obličeje s trvalými následky. Proti rozhodnutí soudu podala státní zástupkyně stížnost. Advokát odsouzeného si nechal lhůtu na rozmyšlenou. Vlačiha se soudního jednání kvůli zdravotním problémům nezúčastnil. V roce 1997 Vlačihu odsoudil karlovarský okresní soud ke třem rokům vězení za ublížení na zdraví a zneužití pravomoci veřejného činitele. Nyní ho žalobkyně vinila z pokusu o vraždu. "Soud mu nemohl nyní přitížit. Pokud by byl čin od začátku kvalifikován jako pokus o vraždu, nebyl by promlčen," uvedl předseda senátu Roman Dočkal.
</TEXT>
</DOC>
<DOC>
<DOCID>LN-20020315026</DOCID>
<DOCNO>LN-20020315026</DOCNO>
<DATE>03/15/02</DATE>
<TEXT>
Krušné chvíle zažili včera hasiči a majitelé koně v Ejpovicích na Rokycansku. Pod zvířetem se totiž prolomilo víko septiku na dvoře rodinného domu. Hasičům trvalo více než hodinu, než se podařilo prokřehlého koně s pomocí autojeřábu vytáhnout. Podle veterináře zvíře událost přestálo bez vážnějšího zranění.
</TEXT>
</DOC>
<DOC>
<DOCID>LN-20020315027</DOCID>
<DOCNO>LN-20020315027</DOCNO>
<DATE>03/15/02</DATE>
<TITLE>
Přerušení operace izraelské armády má pomoci misi vyslance USA * Palestinci chtějí v boji pokračovat
</TITLE>
<TEXT>
Extremisté z Hamasu prohlašují, že přítomnost Bushova emisara Anthonyho Zinniho je od dalšího násilí neodradí.
JERUZALÉM/RAMALLÁH - Izraelský premiér Ariel Šaron včera nařídil "odstupňované" stažení izraelských tanků ze sídelního města šéfa palestinské samosprávy Jásira Arafata. Pokračoval tak v politice polovičatých řešení, kterými se na jedné straně pokouší usmířit své nejbližší zahraniční spojence ve Washingtonu a současně udržet svůj image rozhodného politika. Otázka, kde budou v nejbližších dnech dislokovány tanky izraelské armády, se stala jednou z klíčových pro úspěch včera zahájené mírové mise Anthonyho Zinniho, zvláštního vyslance George W. Bushe. Palestinci prohlašují, že úplné stažení izraelských oddílů ze všech jimi spravovaných území je podmínkou pro jejich ochotu s Izraelci o čemkoliv jednat. Část Šaronova kabinetu se ale postavila proti zastavení masivní bezpečnostní kampaně, při níž bylo podle oficiálních údajů zabito již přes dvě stě palestinských aktivistů. Ministři odmítají podřídit izraelskou politiku prioritám USA, které nyní kvůli přípravám na akci proti Iráku potřebují klid na Blízkém východě. Dva pravicoví ministři včera definitivně odešli z vlády poté, co Šaron odmítl písemně potvrdit příslib, že nebude projednávat klíčové otázky jen v úzkém kruhu s ministrem obrany Benjaminem Ben Eliezerem. Toho pravice viní z nedostatečné tvrdosti vůči Arafatově vedení. "Dovolte mi to říci srozumitelně Arafat a Palestinci musejí zastavit terorismus, ať už tady Zinni je, nebo není," prosazoval pokračování vojenské operace i člen Šaronova bloku Likud a ministr spravedlnosti Meir Šitrit. Premiér nakonec tlaku USA, který vyvrcholil středeční Bushovou kritikou posledních vojenských akcí Izraele, alespoň částečně ustoupil. Podle izraelských médií nebude "odstupňované" stažení tanků v praxi znamenat, že opustí palestinská území zcela. Spíše se jen "zakopají" na pomezí, aby udržovaly stálý tlak na Arafata.
</TEXT>
<HEADING>
Násilí v místě Kristova narození
</HEADING>
<TEXT>
Izraelské tanky se včera postaraly o další ránu mezinárodní image Izraele poté, co kulometná palba jednoho z nich ve středu zabila italského novináře v Ramalláhu. Včera zas tankový šrapnel poničil za nejasných okolností sochu Panny Marie na kostele Svaté rodiny v Betlému, kam bible situuje Kristovo narození. O něco později zas na téměř stejném místě chtěla skupina palestinských extremistů vyvěsit mrtvolu údajného kolaboranta s izraelskými bezpečnostními službami. Krátce před tím ho vyvlekli z budovy palestinské rozvědky a zastřelili. Právě tento incident ještě více zpochybnil možnosti palestinských oficiálních institucí zastavit protiizraelské násilí, i kdyby Arafat nakonec obnovil svou umírněnou politiku. Duchovní vůdce militantní organizace Hamas šajch Ahmad Jasín včera prohlásil, že Zinniho pobyt bojovníky nezastaví, protože akce Izraele v táboře Džabálija a v Ramalláhu připravily o život desítky lidí včetně žen a dětí.
Izraelské tanky se včera postaraly o další ránu mezinárodní image Izraele poté, co kulometná palba jednoho z nich ve středu zabila italského novináře v Ramalláhu. Včera zas tankový šrapnel poničil za nejasných okolností sochu Panny Marie na kostele Svaté rodiny v Betlému, kam bible situuje Kristovo narození. O něco později zas na téměř stejném místě chtěla skupina palestinských extremistů vyvěsit mrtvolu údajného kolaboranta s izraelskými bezpečnostními službami. Krátce před tím ho vyvlekli z budovy palestinské rozvědky a zastřelili. Právě tento incident ještě více zpochybnil možnosti palestinských oficiálních institucí zastavit protiizraelské násilí, i kdyby Arafat nakonec obnovil svou umírněnou politiku. Duchovní vůdce militantní organizace Hamas šajch Ahmad Jasín včera prohlásil, že Zinniho pobyt bojovníky nezastaví, protože akce Izraele v táboře Džabálija a v Ramalláhu připravily o život desítky lidí včetně žen a dětí.
</TEXT>
</DOC>
<DOC>
<DOCID>LN-20020315028</DOCID>
<DOCNO>LN-20020315028</DOCNO>
<DATE>03/15/02</DATE>
<TITLE>
Novodobým Ježíšem je podle některých Libyjců jejich občan Muhammad Midžrahí, který dostal doživotí za pumový útok na letadlo společnosti PanAm.
</TITLE>
<TEXT>
CAMP ZEIST, Nizozemsko - Odvolací senát zvláštního skotského soudu včera v nizozemském Camp Zeistu potvrdil původní verdikt v případu Lockerbie. Uznal tak vinným bývalého agenta libyjské tajné služby Abdala Basata Alího Muhammada Midžrahího z účasti na pumovém útoku proti letadlu společnosti PanAm. K tomu došlo v roce 1988 nad skotským městečkem Lockerbie a zahynulo při něm 270 lidí. Soud potvrdil rozsudek doživotního vězení pro Midžrahího, který byl vynesen na počátku minulého roku. Právě Midžrahí měl podle soudců prsty v umístění nálože do letadla. Odvolací řízení začalo v lednu. Obhajoba tvrdila, že bomba byla do letadla uložena na jiném místě, než se doposud uvádělo. Původně se mělo za to, že výbušnina byla propašována na palubu na Maltě, kde letadlo startovalo. Později se ovšem objevily informace, že k tomu mohlo dojít až na londýnském letišti Heathrow, přes které stroj mířil do New Yorku. Libye včerejší verdikt ostře odsoudila. "Odvolací soud vydal politický rozsudek vnucený některými stranami a nebral ohled na nové důkazy předložené obhajobou," uvedlo ministerstvo zahraničí. "Některými stranami" jsou míněny USA a Británie. Nespravedlnost rozhodnutí skotského soudu učinila podle libyjského ministerstva zahraničí z Midžrahího "novodobého Ježíše Krista". Ministerstvo je rozhodnuto vymoci Midžrahího propuštění a odškodnění za ztráty, které Libye utrpěla v důsledku hospodářských sankcí, jež v letech 1992 až 1993 na Libyi uvalila OSN za to, že její vláda až do roku 1999 odmítala vydat podezřelé z útoku.
Vývoj případu Lockerbie
21. prosince 1988 - nad skotským Lockerbie exploduje letadlo společnosti PanAm; při neštěstí zahynulo 270 lidí
7. prosince 1999 - v nizozemském Camp Zeistu probíhá první veřejné slyšení s dvěma Libyjci 3. května 2000 - zahájení samotného procesu
31. ledna 2001 - soud rozhodl, že Muhammad Midžrahí dostane doživotí; druhý z Libyjců je propuštěn na svobodu
23. ledna 2002 - v Camp Ziestu začíná odvolací proces
14. února 2002 - rozsudek z ledna 2001 je potvrzen
</TEXT>
</DOC>
<DOC>
<DOCID>LN-20020315029</DOCID>
<DOCNO>LN-20020315029</DOCNO>
<DATE>03/15/02</DATE>
<GEOGRAPHY>LONDÝN</GEOGRAPHY>
<TEXT>
Británie včera odmítla uznat výsledek prezidentských voleb v Zimbabwe, ve kterých zvítězil současný prezident Robert Mugabe. "Neuznáváme výsledek voleb ani jejich legitimitu," prohlásil ministr zahraničí Jack Straw. Podle něj volby nebyly svobodné ani spravedlivé. "Zimbabwanům bylo odepřeno jejich základní právo, aby si vybrali, kdo jim bude vládnout," řekl Straw. Podle ministra výsledek voleb potvrdil názor Británie, že Zimbabwe by mělo být vyloučeno z Commonwealthu. Británie i EU podle všeho zavedou proti Mugabeho režimu sankce. Ve středu bylo oficiálně oznámeno, že staronový prezident, osmasedmdesátiletý Mugabe získal kolem 54 procent hlasů. Vůdce opozice Morgan Tsvangiraie pak jen 40 procent hlasů. Podle analytiků nyní opozici čeká tvrdá zkouška. Spojenectví různorodých opozičních stran totiž spojovala především naděje, že se podaří ukončit 22 let Mugabeho vlády, tato naděje však nyní vzala za své. Příznivci opozice také žádají masové protesty proti výsledkům voleb, Tsvangiraie však varoval před fyzickými útoky proti příznivcům vlády.
</TEXT>
</DOC>
<DOC>
<DOCID>LN-20020315030</DOCID>
<DOCNO>LN-20020315030</DOCNO>
<DATE>03/15/02</DATE>
<GEOGRAPHY>BARCELONA</GEOGRAPHY>
<TEXT>
Katalánská metropole Barcelona je odříznuta od světa. Strach z útoku teroristů či protestů antiglobalizačních hnutí během summitu EU vedl k silným bezpečnostním opatřením, kvůli nimž se město proměnilo v pevnost. Ve vzduchu má nad bezpečností hlav států patnáctky i kandidátských zemí bdít španělské letectvo. Přístav křižují lodě a přímo v ulicích je v pohotovosti na 8500 policistů. Španělsko v pondělí také obnovilo kontroly na hranicích se státy EU. První demonstraci zažila Barcelona včera, kdy se v ulicích shromáždilo sto tisíc odborářů z celé Evropy. Na poklidné demonstraci protestovali proti liberalizaci pracovního trhu. Z madridského sjezdu španělské odborové centrály si do Barcelony odskočil i předseda Českomoravské konfederace odborových svazů Richard Falbr. Ten poukázal na to, že kandidátské země mají zájem na ochraně, nikoli narušování sociálního modelu, který EU odlišuje od jiných trhů ve světě. "Je jednoznačně v našem zájmu, aby unie zachovala pro budoucí členy to, čím je specifická, aby se postupně nepřeměňovala jen v zónu volného obchodu," řekl po demonstraci.
</TEXT>
</DOC>
<DOC>
<DOCID>LN-20020315031</DOCID>
<DOCNO>LN-20020315031</DOCNO>
<DATE>03/15/02</DATE>
<GEOGRAPHY>BRUSEL</GEOGRAPHY>
<TEXT>
Prezídium Konventu EU včera jednomyslně odsouhlasilo, aby se na jeho práci podílel jeden zástupce kandidátských zemí. Tento požadavek už dříve vznesli kandidáti v čele s Českem. Prezídium předloží svůj závěr plénu Konventu, které se sejde 21. a 22. března a které rozhodne. Zástupce kandidátských zemí by však měl mít jen status pozorovatele. Summit v Laekenu, který Konvent zřídil, počítá jen se čtyřmi kategoriemi členů Konventu: z vlád, národních parlamentů, Evropského parlamentu a Evropské komise. "Není v zájmu samotných kandidátů vytvářet nějakou zvláštní pátou skupinu," usoudil nejmenovaný zdroj. O jeho jmenování by měli rozhodnout sami čekatelé na členství v EU.
</TEXT>
</DOC>
<DOC>
<DOCID>LN-20020315032</DOCID>
<DOCNO>LN-20020315032</DOCNO>
<DATE>03/15/02</DATE>
<GEOGRAPHY>VÍDEŇ</GEOGRAPHY>
<TEXT>
Z vměšování do předvolební kampaně v Německu obvinila včera předáka krajně pravicové strany Svobodných (FPÖ) Jörga Haidera spolková jednatelka rakouské sociální demokracie (SPÖ) Andrea Kuntzlová. Ta kritizovala skutečnost, že korutanský hejtman poskytuje "aktivní volební podporu extrémně pravicové Svobodné německé lidové straně (FDVP)". FDVP v německé spolkové zemi Sasku-Anhaltsku totiž agituje ve volební kampani plakáty, na nichž je vedle jejího stranického vůdce vyobrazen také Haider. "Haider dělá všechno pro to, aby dále podpořil svůj negativní mezinárodní image. Že tím ale stále znovu poškozuje také pověst celého Rakouska, to mu je zřejmě jedno," uvedla Kuntzlová. Haider se brání tím, že plakát vznikl bez jeho vědomí.
</TEXT>
</DOC>
<DOC>
<DOCID>LN-20020315033</DOCID>
<DOCNO>LN-20020315033</DOCNO>
<DATE>03/15/02</DATE>
<TITLE>
Jaderné zbraně by podle amerického prezidenta mohly být v krajním případě použity proti zemím, které ohrožují USA.
</TITLE>
<GEOGRAPHY>WASHINGTON</GEOGRAPHY>
<TEXT>
Spojené státy vyslaly doposud nejsilnější varování Iráku. "Je problémem a my se s ním vypořádáme," prohlásil o iráckém vůdci Saddámu Husajnovi americký prezident George W. Bush. Během své první obsáhlé tiskové konference za posledních pět měsíců, kterou uspořádal ve středu večer, dal Bush jasně najevo, že zákrok proti iráckému režimu je jen otázkou času. "Prvním krokem je probrat to s našimi spojenci a přáteli," prohlásil v době, kdy se jeho zástupce, viceprezident Dick Cheney, snaží na Blízkém východě získat podporu pro pokračující americkou kampaň proti terorismu. Podle Bushe představuje irácký vůdce nebezpečí pro svět i pro obyvatele své vlastní země. "V jejím čele stojí člověk, který je ochoten zabíjet vlastní lidi chemickými zbraněmi. Člověk, který k sobě nevpustí zbrojní inspektory. Člověk, který určitě něco skrývá." Bush pak - zřejmě aby dodal svým slovům váhu - přivřel oči a podrážděně zavrtěl hlavou. "Nedovolím zemi, jako je Irák, aby ohrožovala naši budoucnost vyvíjením zbraní hromadného ničení." Americký prezident se ale neomezil jen na Irák. Varoval všechny státy, které by proti USA chtěly použít zbraně hromadného ničení, že by se v krajním případě mohly stát i terčem jaderného útoku. "Na stole jsou všechny možnosti," prohlásil Bush. Tuto větu na tiskové konferenci, při níž podle amerických komentátorů působil velmi sebejistě, ještě několikrát zopakoval.
</TEXT>
<HEADING>
Bagatelizace bin Ládina
</HEADING>
<TEXT>
Během tažení proti terorismu byl pro Američany doposud nepřítelem číslo jedna vůdce teroristické sítě Al Kajda Usáma bin Ládin. Sám Bush odhodlaně prohlašoval, že chce Usámu dopadnout "živého či mrtvého". Během tiskové konference, na niž byli novináři v duchu praktik Bílého domu svoláni až několik hodin před jejím začátkem, se ale Bush snažil význam bin Ládina bagatelizovat. Hovořil o něm jako o "zbylém parazitovi" a "bezvýznamné postavě". "Opravdu mě vůbec nezajímá. Vím, že je na útěku," dodal. Americký prezident si také neodpustil další historickou paralelu. Podobně jako při nedávném formulování "osy zla", která podle něj vede mezi Irákem, Íránem a Severní Koreou, se i tentokrát inspiroval v událostech 20. století. Současnou kampaň proti terorismu přirovnal k boji proti fašismu. "Myslím, že tato válka je spíše než konfliktu ve Vietnamu podobná druhé světové válce. Bojujeme za svobodu," dodal.
Co řekl americký prezident
</TEXT>
<HEADING>
O IRÁKU:
</HEADING>
<TEXT>
* "Irák mě hluboce znepokojuje a znepokojovat by měl i každého Američana." * "Je problémem a my se s ním vypořádáme."
</TEXT>
<HEADING>
O BIN LÁDINOVI:
</HEADING>
<TEXT>
* "Jeho hostitelská vláda byla zničena. Je zbylým parazitem, který jen nalezl slabinu a využil jí." * "Opravdu mě vůbec nezajímá. Vím, že je na útěku."
</TEXT>
<HEADING>
O KAMPANI PROTI TERORU:
</HEADING>
<TEXT>
* "Bude to dlouhý boj." * "Historie nás povolala k činu a já chci tuto příležitost uchopit pro dobro světa, pro mír ve světě a pro svobodu."
O JADERNÝCH ZBRANÍCH:
* "Mým záměrem je snížit hrozbu nukleárního konfliktu, snížit počet jaderných hlavic."
</TEXT>
<HEADING>
O JEJICH MOŽNÉM POUŽITÍ:
</HEADING>
<TEXT>
* "Na stole jsou všechny možnosti. Chceme dát jasně najevo, že žádná země nebude ohrožovat Spojené státy či používat zbraně hromadného ničení proti nám, našim spojencům či našim přátelům. "
Pramen: CNN, AP
</TEXT>
</DOC>
<DOC>
<DOCID>LN-20020315034</DOCID>
<DOCNO>LN-20020315034</DOCNO>
<DATE>03/15/02</DATE>
<TITLE>
Operace Harpuna byla nazvána další část ofenzivy proti zbylým příslušníkům hnutí Taliban a teroristické organizace Al Kajda.
</TITLE>
<TEXT>
GARDEZ, Afghánistán - Spojenecké síly zahájily důkladné prohledávání jeskyň v oblasti východoafghánského údolí Šáhí Kot, které se v uplynulých týdnech stalo útočištěm přeskupujících se bojovníků hnutí Taliban a organizace Al Kajda. Pátrací akci vedou Kanaďané, kteří byli do bojů nasazeni poprvé od účasti ve válce na Korejském poloostrově začátkem 50. let. "Hodláme zničit a zabít zbylé bojůvky Talibanu a Al Kajdy," popsal hlavní cíl operace Harpuna, jak byla akce nazvána, mluvčí kanadských sil Luc Sharron. Kromě samotných nepřátelských bojovníků hledají spojenci i dokumenty, které po sobě mohla Al Kajda v jeskyních zanechat.
</TEXT>
<HEADING>
Výsadku předcházela střelba z vrtulníků
</HEADING>
<TEXT>
Země javorového listu poskytla pět set vojáků, s nimiž bylo nasazeno i sto příslušníků amerických sil. Spojenci, podporovaní afghánskými provládními jednotkami, opatrně stoupali po zasněžených úbočích hornatého regionu, který se v uplynulých dnech stal terčem mohutného bombardování. Ještě před jejich výsadkem ostřelovaly americké helikoptéry vchody do jeskyň, aby zničily zbytky odporu a případně zabránily nepřátelským silám v úniku. Při bombardování hor na východě Afghánistánu bylo podle amerických odhadů zabito asi 500 bojovníků Al Kajdy a Talibanu. Do včerejšího večera se ale podařilo nalézt pouze 25 mrtvých těl. Ostatní oběti jsou zřejmě pohřbeny v zasypaných jeskyních, na které během 12denní ofenzivy dopadly tuny bomb. Mezi nim byla i nová "termobarická" puma, jejíž výbušná směs se šíří i do podzemních prostor. Vzhledem k ničivé síle této zbraně je pak prakticky nemožné nalézt těla obětí. "To není jako po srážce aut," popsal účinek nové bomby mluvčí americké armády Bryan Hilferty. Všichni bojovníci Al Kajdy a Talibanu ale dopadeni nebyli. Asi stovce z nich se podařilo uprchnout buď do okolních hor, anebo za afghánské hranice. Mezi nimi je zřejmě i místní velitel talibanských jednotek Sajfúr Rahmán Mansúr. "Buď byl zabit, anebo utekl do Pákistánu," prohlásil poradce afghánského ministra obrany Muhammada Fahíma. V oblasti údolí Šáhí Kot se podařilo zajmout asi 20 lidí, zatím to ale vypadá, že nikdo z nich nepatřil k Talibanu ani k Al Kajdě. Operace Anakonda, jak byla předchozí fáze ofenzivy pojmenována, byla největší americkou pozemní akcí od zahájení vojenské kampaně v Afghánistánu. Původní americké odhady hovořily o tom, že v hornaté oblasti na východě Afghánistánu se skrývá asi 150 až 200 bojovníků Al Kajdy a Talibanu. Postupně byl ale počet zvýšen na 500 až 600.
</TEXT>
<HEADING>
Afghánci utíkali před bombami
</HEADING>
<TEXT>
Podle jednoho z dříve zajatých bojovníků Talibanu se během začátku americké operace nacházelo v okolí vesnice Šáhí Kot asi 14 arabských velitelů a přibližně 250 Čečenců. Po jejich boku stálo i množství Afghánců, z nichž ale velká část uprchla při zesílení náletů. Právě čečenským bojovníkům zřejmě patřilo i 25 doposud nalezených mrtvých těl. Kromě nich byli podle velitelů afghánských provládních sil v jednotkách Al Kajdy také Pákistánci, Uzbekové a Ujguři.
Podle jednoho z dříve zajatých bojovníků Talibanu se během začátku americké operace nacházelo v okolí vesnice Šáhí Kot asi 14 arabských velitelů a přibližně 250 Čečenců. Po jejich boku stálo i množství Afghánců, z nichž ale velká část uprchla při zesílení náletů. Právě čečenským bojovníkům zřejmě patřilo i 25 doposud nalezených mrtvých těl. Kromě nich byli podle velitelů afghánských provládních sil v jednotkách Al Kajdy také Pákistánci, Uzbekové a Ujguři.
</TEXT>
</DOC>
<DOC>
<DOCID>LN-20020315035</DOCID>
<DOCNO>LN-20020315035</DOCNO>
<DATE>03/15/02</DATE>
<GEOGRAPHY>WASHINGTON</GEOGRAPHY>
<TEXT>
Šest představitelů vlády Ronalda Reagana, kteří jsou spojováni s aférou kolem prodeje zbraní Íránu a podpory nikaragujských povstalců v 80. letech, dostalo prominentní místa ve vládě George W. Bushe. Někteří z nich byli přitom kvůli skandálu i odsouzeni. Jedním z nich je bývalý Reaganův poradce pro otázky národní bezpečnosti John Poindexter, který převzal v únoru nové protiteroristické oddělení Pentagonu. Kromě něj působí v americké vládě tehdejší náměstek ministra zahraničí Elliott Abrams, který je nyní zvláštním prezidentovým poradcem pro demokracii a pro lidská práva, a čtyři další představitelé včetně náměstka ministra zahraničí Richarda Armitage. V aféře zvané "Irán-contras" šlo o prodej amerických zbraní znepřátelenému Íránu, v němž sloužil jako prostředník Izrael. Výtěžek z prodeje byl pak přes zákaz Kongresu poskytován nikaragujským povstalcům.
</TEXT>
</DOC>
<DOC>
<DOCID>LN-20020315036</DOCID>
<DOCNO>LN-20020315036</DOCNO>
<DATE>03/15/02</DATE>
<GEOGRAPHY>JAKARTA</GEOGRAPHY>
<TEXT>
Indonésie včera zahájila první soudní proces s vládními představiteli obviněnými ze zločinů proti lidskosti, které měli spáchat ve Východním Timoru v roce 1999. Tehdy vedli proti bojovníkům za nezávislost tohoto státu násilnou kampaň, při níž zahynulo nejméně 1000 lidí a byla zničena většina infrastruktury v této oblasti. Obvinění si včera vyslechl někdejší vládce Východního Timoru Abilio Soares a dalších 17 vysokých představitelů, mezi nimiž jsou i tři generálové. Pokud bude Soares odsouzen, hrozí mu až trest smrti.
</TEXT>
</DOC>
<DOC>
<DOCID>LN-20020315037</DOCID>
<DOCNO>LN-20020315037</DOCNO>
<DATE>03/15/02</DATE>
<TITLE>
Afghánský deník Petry Procházkové
</TITLE>
<TEXT>
Samopal ovládá snad každý Afghánec již od dětství. Západní instruktoři se nyní snaží bojovníky naučit disciplíně.
KÁBUL (agentura Epicentrum exkluzivně pro LN) - Bylo trochu legrační pozorovat tvář sedmadvacetiletého Hášima, který se dozvěděl, že byl vybrán do skupiny těch nejperspektivnějších z perspektivních a bude se nyní pod dohledem instruktorů cizích armád snažit stát opravdovým vojákem. Tvářil se kysele, nadutě, přesně tak, jako když afghánskému muži řeknete, že neví, jak se drží samopal. "Jsem od jedenácti let na frontě. Umím rozeznat kalašnikov rychleji než kterýkoliv z těch legračních učitelů. Akorát nemám tak pěknou uniformu, perfektně ostříhané vlasy a neumím pochodovat," prohlásil pobouřeně. Hášim se zato dokáže výborně plížit, pokládat miny, a třeba je i vyrábět. Velitele však poslouchá pouze tehdy, když si ho bezmezně váží, a do útoku jde, jen když je skálopevně přesvědčený, že bojuje za svou správnou věc. Z Hášima a milionů ostatních Afghánců se ani po třiadvaceti letech nestali vojáci, ale vynikající partyzáni. Pro novou afghánskou armádu, kterou se prozatímní vláda Hamída Karzáího rozhodla vybudovat, se však jejich příliš svobodomyslné návyky vůbec nehodí. Výcvik nové armády začal v Kábulu před dvěma týdny. Jejím základem se má stát 600 mužů z nejrůznějších provincií. Nejdůležitější na celé akci je, že probíhá pod dohledem zahraničních instruktorů. Specialisté z Velké Británie učí Afghánce správnému zacházení se zbraní. Francouzi, Turci a Němci je seznamují se spojovací technikou a lékařskou první pomocí ve válečných podmínkách. Později se připojí prý i Američané.
</TEXT>
<HEADING>
Důstojníkem podle národnosti
</HEADING>
<TEXT>
Během šesti týdnů by mělo být vyškoleno i třicet důstojníků, kteří byli vybráni přísně podle národnosti: je mezi nimi 14 Paštunů, 11 Tádžiků a 5 představitelů ostatních menšin žijících v Afghánistánu. Náčelník operačního štábu ministerstva obrany Abdul Sami Bachši se jen usmál, když jsem se ho zeptala, zda ti nejzkušenější bojovníci na světě potřebují instruktáž cizinců. "Nejde o to, že by afghánští vojáci neuměli střílet. Každý afghánský kluk umí zacházet se zbraní lépe, než kdejaký evropský voják. Regulérní armáda však v Afghánistánu neexistuje," řekl a poslal svého 12letého pobočníka pro čaj. Válka proti sovětské okupaci, občanské konflikty i ozbrojený odpor proti hnutí Taliban byly založeny na partyzánském způsobu boje. Ozbrojené síly partyzánského typu dokonale vybudoval generál Ahmad šáh Masúd, který loni zahynul při atentátu. "Britové a specialisté z dalších zemí musí naše mudžáhidy naučit především vojenské disciplíně," prohlásil Bachši, který příliš netají, že z přítomnosti západních armád na afghánském území není zrovna nadšený, stejně jako řada jiných důstojníků. Především těch, kteří vás osloví "Zdravstvujtě tovarišč, kak děla?" I ministr obrany Muhammad Fahím podnikl svou zatím nejdelší zahraniční cestu do Moskvy, nikoli do Washingtonu či Londýna. "Potřebujeme novou moderní techniku, uniformy, vysílačky, prostě všechno. Kdo nám to dá, to je mi jedno, ale nikdo si nesmí myslet, že když nám teď pomůže, budeme ho z vděčnosti na věky poslouchat," vyjádřil Bachši mínění většiny členů afghánského důstojnického sboru. Bachši si pyšně pohladil temně zelené kalhoty. "Potřebujeme jen čas a peníze - tyhle krásné uniformy jsme si kdysi šili sami v naší kábulské továrně. Nemusíme přece chodit v amerických maskáčích." Afghánská armáda se teprve rodí. Zájemců o to stát se jejím příslušníkem jsou v zemi miliony. Pro mnohé mudžáhidy ani neexistuje jiná pracovní příležitost. Tito muži se ale léta o jakékoliv ozbrojené akci rozhodovali zcela samostatně či v malých skupinkách. Jak je naučit podřizovat se jedinému velení nevědí ani britští instruktoři, ani ministr obrany Fahím. Ion sám byl polním velitelem, jedním z mudžáhidů, kteří o sobě s hrdostí prohlašují: "Jsme svobodní a posloucháme jen Alláha."
Během šesti týdnů by mělo být vyškoleno i třicet důstojníků, kteří byli vybráni přísně podle národnosti: je mezi nimi 14 Paštunů, 11 Tádžiků a 5 představitelů ostatních menšin žijících v Afghánistánu. Náčelník operačního štábu ministerstva obrany Abdul Sami Bachši se jen usmál, když jsem se ho zeptala, zda ti nejzkušenější bojovníci na světě potřebují instruktáž cizinců. "Nejde o to, že by afghánští vojáci neuměli střílet. Každý afghánský kluk umí zacházet se zbraní lépe, než kdejaký evropský voják. Regulérní armáda však v Afghánistánu neexistuje," řekl a poslal svého 12letého pobočníka pro čaj. Válka proti sovětské okupaci, občanské konflikty i ozbrojený odpor proti hnutí Taliban byly založeny na partyzánském způsobu boje. Ozbrojené síly partyzánského typu dokonale vybudoval generál Ahmad šáh Masúd, který loni zahynul při atentátu. "Britové a specialisté z dalších zemí musí naše mudžáhidy naučit především vojenské disciplíně," prohlásil Bachši, který příliš netají, že z přítomnosti západních armád na afghánském území není zrovna nadšený, stejně jako řada jiných důstojníků. Především těch, kteří vás osloví "Zdravstvujtě tovarišč, kak děla?" I ministr obrany Muhammad Fahím podnikl svou zatím nejdelší zahraniční cestu do Moskvy, nikoli do Washingtonu či Londýna. "Potřebujeme novou moderní techniku, uniformy, vysílačky, prostě všechno. Kdo nám to dá, to je mi jedno, ale nikdo si nesmí myslet, že když nám teď pomůže, budeme ho z vděčnosti na věky poslouchat," vyjádřil Bachši mínění většiny členů afghánského důstojnického sboru. Bachši si pyšně pohladil temně zelené kalhoty. "Potřebujeme jen čas a peníze - tyhle krásné uniformy jsme si kdysi šili sami v naší kábulské továrně. Nemusíme přece chodit v amerických maskáčích." Afghánská armáda se teprve rodí. Zájemců o to stát se jejím příslušníkem jsou v zemi miliony. Pro mnohé mudžáhidy ani neexistuje jiná pracovní příležitost. Tito muži se ale léta o jakékoliv ozbrojené akci rozhodovali zcela samostatně či v malých skupinkách. Jak je naučit podřizovat se jedinému velení nevědí ani britští instruktoři, ani ministr obrany Fahím. Ion sám byl polním velitelem, jedním z mudžáhidů, kteří o sobě s hrdostí prohlašují: "Jsme svobodní a posloucháme jen Alláha."
</TEXT>
</DOC>
<DOC>
<DOCID>LN-20020315038</DOCID>
<DOCNO>LN-20020315038</DOCNO>
<DATE>03/15/02</DATE>
<TITLE>
EU přiměla státy Jugoslávie k dohodě * Nový státní útvar se bude jmenovat Srbsko a Černá Hora
</TITLE>
<TEXT>
Společnou zahraniční politiku, ale autonomní hospodářství mají mít dvě součásti státu, jenž vystřídá Jugoslávii.
BĚLEHRAD - Jugoslávie jako svazový stát dvou republik - Srbska a Černé Hory - se má ještě letos stát historií. Dohodu o vzniku zcela nového státního svazku těchto dvou zemí včera v Bělehradě po maratonu vysilujících jednání podepsali prezidenti Jugoslávie a Černé Hory Vojislav Koštunica a Milo Djukanović spolu s vysokým představitelem Evropské unie pro společnou zahraniční politiku Javierem Solanou. "Dosáhli jsme nového, originálního řešení," uvedl Koštunica ještě před podpisem dohody, díky které Černohorci ustoupili od svého plánu na vytvoření zcela samostatného státu. Podle jugoslávského prezidenta nebude nový společný stát, jehož vznik musí ještě schválit parlamenty obou zemí, "ani federací, ani konfederací". Potvrdil tak informace, že kompetence společných orgánů nového soustátí budou značně omezené. Zcela mimo jejich dosah by měla zůstat ekonomická sféra včetně měnové a celní politiky. Černá Hora si například podrží jako vlastní měnu euro, které zavedla letos v lednu. Nový stát by ale měl z hlediska mezinárodního práva tvořit jeden subjekt. Djukanović ve svých plánech na kompromis s Bělehradem počítal s tím, že Srbsko i Černá Hora budou v OSN zastoupeny jako dvě samostatné jednotky. Ústřední orgány soustátí, které má nést oficiální název Srbsko a Černá Hora, budou zodpovídat vlastně jen za společnou zahraniční a obrannou politiku. V čele státu bude i nadále prezident. Dohoda se stala výsledkem dlouhodobého tlaku EU proti separatistickým tendencím Černé Hory. Brusel se obával, že pokud by se i nadále postupovalo podle pravidla, že každý národ na Balkáně vytváří vlastní stát, podařilo by se jen stěží tlumit snahu části Albánců o vznik takzvané Velké Albánie. Situace by pak mohla přerůst v další válku. Djukanović zdůraznil, že jednou z podmínek souhlasu s dosaženým řešením bylo získání garancí o podpoře integrace nového státu do EU. "Dosáhli jsme politických garancí od černohorské delegace i Evropské unie, že bude pokračovat proces přibližování Evropě," potvrdil pro srbskou televizi B92 i místopředseda jugoslávské vlády Miroljub Labus. Podle původních úvah měl být dokonce tento evropský kontext zdůrazněn i tím, že závěrečná srbsko-černohorská dohoda by byla podepsána při summitu Evropské unie, který dnes začíná v Barceloně. Včerejší politické rozhodnutí mají ještě do léta potvrdit parlamenty obou zemí. Ty by rovněž měly pozměnit i vlastní ústavy. Podle Koštunici by se volby do nových společných orgánů měly konat již letos na podzim.
Budoucí uspořádání Srbska a Černé Hory
NÁZEV ZEMĚ - Země se má nazývat Srbsko a Černá Hora. Mají ji tvořit dva polonezávislé státy.
PLATNOST DOHODY - Dohodu musí ratifikovat jugoslávský federální parlament i parlamenty Srbska a Černé Hory. Po třech letech budou mít členské státy právo ze svazu vystoupit.
VEDENÍ STÁTU - Zachován zůstal úřad prezidenta federace, pětičlenná federální vláda (ministerstva obrany, zahraničních věcí, zahraničních ekonomických vztahů, vnitřních ekonomických vztahů a na ochranu menšin a lidských práv), federální jednokomorový parlament i federální soud.
ARMÁDA - Armáda bude spadat pod velení Nejvyšší rady obrany, ve které bude hlava federálního státu a prezidenti Srbska a Černé Hory.
HOSPODÁŘSTVÍ - Obě republiky mají mít oddělené ekonomiky, měny a celní správy. V Černé Hoře bude nadále platit euro a v Srbsku dinár.
ÚSTAVA - Ústavní komise, složená z poslanců parlamentů Srbska a Černé Hory a z federálního zákonodárného sboru, vypracuje návrh takzvané Ústavní charty, která se stane základním dokumentem nového státu.
OSN - Země bude mít jednoho zástupce v OSN. Ve funkcích velvyslanců u OSN se budou střídat Srbové a Černohorci.
KOSOVO - Provincie Kosovo bude integrální součástí Srbska, vybavenou "podstatnou autonomií". Pokud by se Černá Hora rozhodla vystoupit ze společného státu, rezoluce RB OSN o Kosovu by se prý vztahovala na Srbsko jako na nástupnický stát JSR. Podle rezoluce je Kosovo součástí JSR, fakticky ho ovšem spravuje OSN.
OSTATNÍ - Černá Hora "prozatím" ustoupí od svého záměru uspořádat v květnu 2002 referendum o nezávislosti.
Pramen: ČTK, Reuters
</TEXT>
<HEADING>
Státy bývalé Jugoslávie
</HEADING>
<TEXT>
červenec / prezident Černé Hory Milo Djukanovič prohlásil, že Jugoslávie neexistuje poté, co jugoslávský parlament schválil přímou volbu svazového prezidenta a další změny v ústavě říjen / Djukanovič odmítl účast své strany ve svazové vládě; černohorská vláda schválila návrh na volný svazek se Srbskem, oba státy měly mít mezinárodněprávní subjektivitu (včetně křesla v OSN pro Srbsko i Černou Horu), federální vláda návrh odmítla
srpen / jugoslávská vláda navrhla omezit funkce svazových orgánů na minimum při zachování jediného státu, Černá Hora plán odmítla říjen / schůzka jugoslávského prezidenta Vojislava Koštunici a černohorského prezidenta Djukanoviče skončila rozhodnutím o vypsání referenda o nezávislosti Černé Hory
</TEXT>
</DOC>
<DOC>
<DOCID>LN-20020315039</DOCID>
<DOCNO>LN-20020315039</DOCNO>
<DATE>03/15/02</DATE>
<TITLE>
Krysím jedem se chce otrávit 25 Severokorejců, pokud prostřednictvím Španělska nezískají politický azyl v Jižní Koreji.
</TITLE>
<GEOGRAPHY>PEKING</GEOGRAPHY>
<TEXT>
Přes čínské stráže si doslova vybojovala cestu skupina 25 občanů komunistické Severní Koreje, kteří včera ráno vběhli do budovy španělského velvyslanectví v čínské metropoli Pekingu. Zde požádali o politický azyl v Jižní Koreji. Jako důvod svého činu udali "strach z perzekuce ze strany Severní Koreje". Jestliže je Španělé či Číňané do Severní Koreji vrátí, "dají tím v sázku jejich život". Hrozí proto, že si jej raději vezmou sami: chtějí se otrávit krysím jedem, který si s sebou všichni vzali. Španělskou ambasádu si nevybrali náhodou. Věděli, že na ní vládnou nepříliš přísná bezpečnostní opatření. "Stále ověřujeme totožnost žadatelů o azyl," řekla mluvčí čínského ministerstva zahraničí Čang Čchi-jüe. "Podle prvních výsledků šetření jsme došli k názoru, že nejde o uprchlíky, a naše stanovisko je v tomto směru jasné." Číňané trvají na tom, že by uprchlíci měli být posláni zpět do Severní Koreje. Ve skupině uprchlíků, kterou tvořilo šest různých rodin, bylo i osm dětí.
</TEXT>
<HEADING>
Jihokorejci uprchlíky hájí
</HEADING>
<TEXT>
Pro Čínu, která má se stalinistickým režimem Severní Koreje vřelé vztahy, představuje žádost o azyl dilema. Musí totiž rovněž respektovat zájmy Jižní Koreje, která je pro ni sice politickým nepřítelem, ale klíčovým hospodářským partnerem. Jihokorejci se domnívají, že by Čína neměla severokorejské žadatele o azyl perzekvovat. Španělé neřeší problémy uchazečů o azyl pouze na své pekingské ambasádě, ale i ve Španělsku samém. V minulých dnech bylo totiž madridské letiště doslova zaplaveno uprchlíky z Kuby. Od konce minulého týdne jich sem přicestovalo na 250. Důvodem nynější kubánské invaze do Madridu je rozhodnutí španělské vlády, že od 15. března zpřísní svou vízovou politiku. Občané Kuby by například museli žádat o tranzitní víza. Kubánci, kteří do Španělska již přijeli, jsou umístěni ve zvláštní letištní hale. 152 z nich již azyl obdrželo, to však španělským úřadům nebrání, aby je po dvou měsících nemohly ze země vyhostit.
Pro Čínu, která má se stalinistickým režimem Severní Koreje vřelé vztahy, představuje žádost o azyl dilema. Musí totiž rovněž respektovat zájmy Jižní Koreje, která je pro ni sice politickým nepřítelem, ale klíčovým hospodářským partnerem. Jihokorejci se domnívají, že by Čína neměla severokorejské žadatele o azyl perzekvovat. Španělé neřeší problémy uchazečů o azyl pouze na své pekingské ambasádě, ale i ve Španělsku samém. V minulých dnech bylo totiž madridské letiště doslova zaplaveno uprchlíky z Kuby. Od konce minulého týdne jich sem přicestovalo na 250. Důvodem nynější kubánské invaze do Madridu je rozhodnutí španělské vlády, že od 15. března zpřísní svou vízovou politiku. Občané Kuby by například museli žádat o tranzitní víza. Kubánci, kteří do Španělska již přijeli, jsou umístěni ve zvláštní letištní hale. 152 z nich již azyl obdrželo, to však španělským úřadům nebrání, aby je po dvou měsících nemohly ze země vyhostit.
</TEXT>
</DOC>
<DOC>
<DOCID>LN-20020315040</DOCID>
<DOCNO>LN-20020315040</DOCNO>
<DATE>03/15/02</DATE>
<TEXT>
Hodina ve vesmíru za 100 tisíc dolarů? Včera se v Rusku představil světu model prvního raketoplánu pro turisty. Stroj Cosmopolis XXI (v popředí) pro jednoho pilota a dva cestující má startovat s pomocí dopravního letounu a pak sám vylétnout do výšky 101 kilometrů nad Zemí. Představitelé soukromé americké společnosti Space Adventures, kteří vývoj "vesmírného taxi" svěřili ruské konstrukční kanceláři Mjasiščev, tvrdí, že by mohli vzít první turisty ke hvězdám již v roce 2004 nebo 2005. Za hodinový let na oběžné dráze včetně tří minut ve stavu beztíže mají zájemci zaplatit zhruba 100 000 dolarů (asi 3,6 milionu korun).
</TEXT>
</DOC>
<DOC>
<DOCID>LN-20020315041</DOCID>
<DOCNO>LN-20020315041</DOCNO>
<DATE>03/15/02</DATE>
<TITLE>
Nimrodů zabíjejících lidi je podstatně víc než psích zabijáků
</TITLE>
<TEXT>
Čeští myslivci a psi mají mnoho společného. Jedna věc ale v poslední době obzvláště vyniká: jedinci z obou těchto skupin zavinili smrt nebo těžká zranění nevinných lidí. Případy psích "zabijáků" se oprávněně dostaly na titulní strany novin a lze o nich očekávat bouřlivou celospolečenskou i parlamentní diskusi. Nad mysliveckými "zabijáky" se však nikdo příliš nepozastavuje. Mají své aktivní zástupce ve vládě i v parlamentu, zákon jim přihrává stále větší pravomoci, střílení lovců je vesměs považováno za obecně prospěšné hobby a každý další smrtelný případ zaviněný jejich kulkou je z nepochopitelných příčin zákonodárci bagatelizován. Přitom myslivci mají na svědomí podstatně více lidských životů než psi. Zatímco "lesů páni" každoročně zabijí několik lidí a desítky jich zraní (přesná čísla nikdo oficiálně neeviduje), ke smrti člověka při střetu se psem došlo za posledních deset let dvakrát.
</TEXT>
<HEADING>
Nejdřív střílím, potom hledím
</HEADING>
<TEXT>
V případě myslivců ale nejde jen o počty zraněných a mrtvých. Šokující jsou i okolnosti, za nichž k podobným tragédiím dochází. Může za ně totiž především sílící myslivecký zvyk nejdřív střílet, a až pak přemýšlet o tom, co to vlastně v hledáčku mají. Do očí bijících příkladů je celá řada. Dlouholetý myslivec z jihočeského Mazelova Luděk Mlčoch seděl v září 1996 po honu v hospodě, když někdo řekl, že v lese za vsí jsou pytláci. Mlčoch ještě se dvěma druhy vyrazil do noci a na nedaleké asfaltce se všichni pokoušeli zastavit přijíždějící auto. Řidiče však zjevně podnapilé siluety vylekaly, takže jel dál. Trojice strhla kulovnice a zahájila palbu - Mlčochovi se přitom podařilo zastřelit třicetiletého spolujezdce, který se vracel od své snoubenky z plánování svatby. "Stojím tu jako lump, zatímco pytláci jsou v pohodě, nechcete znát pravdu," řekl později u soudu bez výraznější známky lítosti Mlčoch. Další šokující případ se stal loni v lednu. Za Stříbrnicemi na Šumpersku vystřelil myslivec na malého chlapce při sáňkování, neboť si ho v odpoledním šeru spletl s divočákem. Naštěstí ale trefil pouze saně. "Byl to pro nás šok, vždyť se to stalo na značené cestě, kudy teď stále chodí plno lidí," řekla novinářům chlapcova matka. Předminulé září zase zastřelil prunéřovský myslivec s třicetiletou praxí muže pracujícího na poli. Chvíli předtím mu totiž cestu zkřížili divočáci, a on střílel na první stín, který kolem sebe v pokročilém šeru uviděl. Advokát pak obžalovaného myslivce hájil u soudu tím, že zastřelený muž si za svou smrt vlastně může sám, neboť tak pozdě prý neměl venku co dělat. Těžko si přitom představit, že by se podobným způsobem hájila majitelka německého ovčáka, který před týdnem usmrtil dítě.
</TEXT>
<HEADING>
Smrtonosný koníček
</HEADING>
<TEXT>
Sami myslivci s oblibou říkají, že jde o výjimečné případy, selhání jedince. Tento argument zatím zabírá a většina obyvatelstva myslivcům jejich smrtonosného koníčka toleruje. Na druhou stranu v parlamentu leží zatím nepřijatý návrh zákona, který zakazuje volný pohyb na veřejném prostranství všem psům bez rozdílu. Návrh vznikl jako reakce na událost v Německu, kde dva psi roztrhali dítě. Je tedy pravděpodobné, že po "naší" rumburské tragédii se poslanci budou snažit navrženou normu znova prosadit. Námitek ale může být celá řada. "V téhle republice lovci vystřelí několiktisíckrát denně - a na tenhle počet je těch tragických událostí opravdu hodně málo," vysvětlil nedávno zabití a poranění způsobená lidovými myslivci představitel Českomoravské myslivecké jednoty Jaroslav Kostečka. Když je to tak, proč tedy poslední případy zabitého a zraněného dítěte psy nesmést ze stolu tvrzením, že "v téhle republice žijí tisíce psů a na tenhle počet je těch tragických událostí opravdu málo"? Je samozřejmě zcela legitimní mluvit o tom, jestli rostoucí záliba ve psech původně vyšlechtěných k boji nepotřebuje přitáhnout uzdu. Naproti tomu volně pobíhající psi patří ke koloritu venkovského stylu života a je velice sporná otázka, zda na něj nějakými plošnými zákazy uplatňovat městská kritéria. Všech "pro" a "proti" je tedy celá řada a jejich výčet jasně mluví proti lidové zábavě zvané myslivost. Bez ohledu na výsledek "psí" debaty je tedy neodbytná i ta "myslivecká". Už třeba proto, že proti agresi jednotlivých psů se lze bránit, ale proti puškám nimrodů sotva. Nebezpečí, které lidem v této zemi hrozí od myslivců, je zkrátka ve srovnání s agresivními psy podstatně větší.
Sami myslivci s oblibou říkají, že jde o výjimečné případy, selhání jedince. Tento argument zatím zabírá a většina obyvatelstva myslivcům jejich smrtonosného koníčka toleruje. Na druhou stranu v parlamentu leží zatím nepřijatý návrh zákona, který zakazuje volný pohyb na veřejném prostranství všem psům bez rozdílu. Návrh vznikl jako reakce na událost v Německu, kde dva psi roztrhali dítě. Je tedy pravděpodobné, že po "naší" rumburské tragédii se poslanci budou snažit navrženou normu znova prosadit. Námitek ale může být celá řada. "V téhle republice lovci vystřelí několiktisíckrát denně - a na tenhle počet je těch tragických událostí opravdu hodně málo," vysvětlil nedávno zabití a poranění způsobená lidovými myslivci představitel Českomoravské myslivecké jednoty Jaroslav Kostečka. Když je to tak, proč tedy poslední případy zabitého a zraněného dítěte psy nesmést ze stolu tvrzením, že "v téhle republice žijí tisíce psů a na tenhle počet je těch tragických událostí opravdu málo"? Je samozřejmě zcela legitimní mluvit o tom, jestli rostoucí záliba ve psech původně vyšlechtěných k boji nepotřebuje přitáhnout uzdu. Naproti tomu volně pobíhající psi patří ke koloritu venkovského stylu života a je velice sporná otázka, zda na něj nějakými plošnými zákazy uplatňovat městská kritéria. Všech "pro" a "proti" je tedy celá řada a jejich výčet jasně mluví proti lidové zábavě zvané myslivost. Bez ohledu na výsledek "psí" debaty je tedy neodbytná i ta "myslivecká". Už třeba proto, že proti agresi jednotlivých psů se lze bránit, ale proti puškám nimrodů sotva. Nebezpečí, které lidem v této zemi hrozí od myslivců, je zkrátka ve srovnání s agresivními psy podstatně větší.
</TEXT>
</DOC>
<DOC>
<DOCID>LN-20020315042</DOCID>
<DOCNO>LN-20020315042</DOCNO>
<DATE>03/15/02</DATE>
<TITLE>
Podaří se naplnit nový svazek obsahem?
</TITLE>
<TEXT>
Černá Hora dnes funguje víceméně jako samostatný stát a jugoslávská vláda s výjimkou obrany působí pouze na území Srbska. Podle toho také vypadá právě podepsaná dohoda mezi oběma republikami. Jejím hlavním cílem bylo zabránit referendu o nezávislosti v Černé Hoře, a oddálit tak konečné řešení a spolu s tím také oddálit konečné řešení problému Kosova. Dohoda je proto pouze oficiálním potvrzením faktického stavu: čímkoli jiným by totiž černohorský prezident Milo Djukanović ztratil, a proto by neměl důvod na dohodu přistupovat. Jediným funkčním resortem v budoucí společné vládě by měla být obrana. Funkce ministra zahraničí bude rotovat mezi zástupci obou republik. A protože se Djukanović nehodlal vzdát vlastního celního, daňového a monetárního systému, společní ministři hospodářství a financí budou pouhými koordinátory dvou různých ekonomik. Jinak řečeno, Djukanović nehodlal ponechat společným orgánům v rukou žádné účinné páky. Ekonomičtí experti také neskrývají, že je dohoda nijak nepotěšila. Budoucí unie Srbska a Černé Hory je kočkopsem - konfederací s ústavou a podivným podvojným zastoupením v OSN. Teprve čas ukáže, jestli je možné tento svazek rozšířit a naplnit nějakým obsahem.
</TEXT>
</DOC>
<DOC>
<DOCID>LN-20020315043</DOCID>
<DOCNO>LN-20020315043</DOCNO>
<DATE>03/15/02</DATE>
<TITLE>
Česká umanutost stvořila evropské téma
</TITLE>
<TEXT>
Rakouský kancléř Wolfgang Schüssel neskrývá radost nad tím, že právní experti EU vyslyšeli rakouské hlasy a začali zkoumat sedm problematických dekretů československého prezidenta Edvarda Beneše. Kancléřovo potěšení je pochopitelné: jeho černo-modrá vláda tím pomalu naplňuje slib, že se postará o narovnání nepravostí, které v minulosti utrpěli rakouští občané. Schüsselovo poděkování by ale mělo být namířeno spíše do Prahy. Nebýt totiž "nejprovokativnějšího evropského politika" Miloše Zemana, nikdo by se do dekretů s takovou vervou nepustil, a už vůbec by se nemohly stát evropským tématem. Ostatně je příznačné, že sám Schüssel začal Benešovy výnosy nahlas kritizovat až ve chvíli, kdy Zeman v časopisu Profil mluvil o sudetoněmecké páté koloně a nepokrytém nadšení Rakušanů z příjezdu wehrmachtu při anšlusu. Problém Benešových dekretů a vyrovnání se s vlastní minulostí tak kvůli premiérovým siláckým exhibicím zcela nečekaně a nesmyslně doputoval do Bruselu, místo aby byl elegantně vyřešen v centru Prahy, popřípadě na českorakousko-německém pomezí. Miloš Zeman v tom ale není sám. Celá česká politická scéna - nejen intelektuálně nabubřelý premiér - se při pohledu do minulosti vyznačuje tvrdohlavou umanutostí a neochotou přemýšlet s ohledem na důležitou skutečnost: že totiž žijeme na začátku 21. století, a ne na konci války. Pro místní politiky má minulost jen jeden minulý - rozměr. Její přítomná a budoucí dimenze pro ně neexistuje. V nové společné Evropě by ale chtěli bydlet všichni už dnes.
</TEXT>
</DOC>
<DOC>
<DOCID>LN-20020315044</DOCID>
<DOCNO>LN-20020315044</DOCNO>
<DATE>03/15/02</DATE>
<TITLE>
Šéf ODS hájí principy - když se to hodí
</TITLE>
<TEXT>
Aibismus Václava Klause dosáhl včera dalšího vrcholu. Šéf ODS se zastal kdysi tajného sponzora, dnes pravomocně odsouzeného Milana Šrejbra, který byl po operaci dutin na příkaz soudu převezen do vězeňské nemocnice. Aby bylo jasno: Klaus dopředu popřel, že by Šrejbra bránil kvůli vzájemné náklonnosti z minulých let. Nic takového. Předsedovi ODS jde jako vždy o principy - takhle se přece policie a justiční aparát nemohou v demokratické společnosti chovat. S Klausovou principiální kritikou lze částečně souhlasit. Předseda ODS ale pominul fakt, že se Šrejber záměrně vyhýbal nástupu trestu. Klaus tak jako obvykle kvůli oblíbenému velkému stromu zapomněl na celý les. Když jde o principy, jdou souvislosti stranou. Nic proti principům, je však přinejmenším zvláštní, když je šéf největší politické strany v Česku a jeden z velkých favoritů na křeslo premiéra projevuje výběrovým způsobem a jako na potvoru se veřejně zastává jen těch, kdo mu přejí. Nejdříve Vladimír Železný, po něm Milan Šrejber. Proč se proti násilí policie Klaus nepostavil také v případě anarchistů nebo antiglobalistů, kteří si v policejních služebnách užili své? Antikapitalističtí mladíci jsou také lidská stvoření, na rozdíl od Železného a Šrejbra ale nejsou loajální vůči ODS. Předseda Klaus jim tedy nemá "principiálně" co vracet.
</TEXT>
</DOC>
<DOC>
<DOCID>LN-20020315045</DOCID>
<DOCNO>LN-20020315045</DOCNO>
<DATE>03/15/02</DATE>
<TITLE>
...která místo omluvy za dezinformaci, kterou šířila, poukázala na jejího původce.
</TITLE>
<TEXT>
Političtí předáci, krom mnoha jiných úkolů, mají občanům ukazovat cestu, kudy se ubírat. Proto jsou to předáci, nikoli zadáci - jsou vpředu a kráčejí nevyšlapanými cestami. Miloš Zeman zaznamenal nejeden úspěch v oboru pomluvy a lži, ovšem jako vskutku novátorská se ukázala Zemanova metoda, v součinnosti se servilními soudy, jak se vykroutit z evidentní lži: v případě pomluvy Ivana Breziny poukázal na to, že nepravda nevzešla z jeho hlavy, ale z cizí. A byl soudem očištěn a Brezinovi poslali účet na pětatřicet tisíc. S tvořivou modifikací přišla televize Nova. V hlavním večerním zpravodajství sdělila divácké veřejnosti, co si zase vymysleli tupí byrokrati v Bruselu: všechny české úly se musejí přizpůsobit evropské normě a české včely budou napříště létat do euroúlů. Na naše starobylé praslovanské, po předcích zděděné a krví husitů, legionářů a anglických letců vykoupené úly prý musíme zapomenout. Vyvolalo to samozřejmě nevraživou reakci. Včelaři z celé republiky se začali rojit a Nova jejich bzučení s gustem natáčela a posléze vysílala jako ohlas rozhořčené veřejnosti. Pak se ukázalo, že je to holý nesmysl, že Brusel nic takového nežádal, nežádá a žádati nebude a je mu zdá se lhostejné, zda naši včelaři chovají včely v úlu, nebo v prádelníku. Jaký by byl normální postup seriózního média? Mělo by se veřejnosti omluvit za klamavou zprávu čili dezinformaci. Původce onoho klamu by nejspíš měl vysvětlit, zda šlo o neprofesionální žurnalistiku nebo profesionální klamání občanstva. Nova však šla Zemanovou cestou: zveřejnila "původce klamu", totiž nešťastného včelařského dopisovatele, který zveřejnil jakousi domněnku v časopise Včelařství. Závěr jednoznačný - veřejnost pobouřil autor článku! O tom, že masové, ba nejmasovější médium vytáhlo z odborného časopisu Českého svazu včelařů jakousi zvěst a učinilo z ní skandál, nepadlo ani slovo. Ostatně, toto se nestalo poprvé. Máme v paměti obdobnou aféru kolem šipek namalovaných na asfalt: Brusel si přeje eurošipky. Rozhořčení z toho vzešlo veliké: po eurobanánech eurošipky! Chtějí nám vzít rum a syrečky, teď budeme přemalovávat šipky! Žádné dementi jsem nepostřehl, třeba jsem ho minul. Ale i kdyby jich bylo deset, ten otisk ve veřejném mínění zůstal: má smysl lézt do spolku, který nám chce vzít úly a nutí nás přemalovávat šipky? Samozřejmě nemá, syrečky, úly a šipky Bruselu nedáme! Chci věřit, že je to výsledek částečně neprofesionality, částečně touhy po senzaci. Ale moc mi to věření nejde od srdce.
</TEXT>
</DOC>
<DOC>
<DOCID>LN-20020315046</DOCID>
<DOCNO>LN-20020315046</DOCNO>
<DATE>03/15/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Tereza Brdečková, spisovatelka
1. Volby vyhraje opoziční smlouva.
</TEXT>
<HEADING>
2. Pravděpodobně Václav Klaus. Těžko se tomu vyhneme.
</HEADING>
<TEXT>
3. Situaci ve školství. Základní školy by neměly vychovávat poslušné otroky, ale myslící lidi. Střední by měly být všeobecně přístupné. Za studium na vysokých školách by se mělo platit a každý by měl mít právo si ho vyzkoušet.
Daniel Münich, ekonom CERGE-EI
1. ODS.
2. Václav Klaus.
3. Reforma veřejných financí s důsledky pro mnoho oblastí veřejného sektoru.
</TEXT>
</DOC>
<DOC>
<DOCID>LN-20020315047</DOCID>
<DOCNO>LN-20020315047</DOCNO>
<DATE>03/15/02</DATE>
<TITLE>
Ad LN 11. 3. 2002: Tlustá čára před budoucností.
</TITLE>
<TEXT>
Pan Mandler klade otázku, ke kterému datu se ještě máme vracet a ke kterému už ne, chceme-li napravovat dějiny. Je pošetilé myslet si, že válka skončila 8. května 1945. Lze ocenit, že vítězné mocnosti a evropské demokracie dokázaly tak brzy po rozvratu nastolit alespoň nějaký pořádek, jakkoli nedokonalý a s použitím prostředků, které bychom jindy právem odmítli. Naše reflexe musí sloužit tomu, aby se nic podobného neopakovalo. O minulosti je třeba přemýšlet, abychom se přestali strašit Němci a stali se sebevědomou společností. Nechť parlament prohlásí, že těch několik zákonů poplatných násilné mentalitě, zrozené z války, neplatí. Nelze je však zrušit od počátku ani odvolat jejich někdejší účinky. Někteří politici však v honbě za voličskými hlasy přicházejí s majetkovými požadavky. Přitom vědí, že mnohé mezinárodní dohody znemožňují jejich naplnění. Říkám-li, že nejlepší bude neposlouchat a neodpovídat, mám na mysli právě to. Nerozumím, proč právě Emanuel Mandler chce, abychom byli tvrdí jen vůči sobě. Celoevropskou ostudu můžeme mít jen tehdy, budeme-li ustrašeně kvičet nebo si masochisticky sypat popel.
</TEXT>
</DOC>
<DOC>
<DOCID>LN-20020315048</DOCID>
<DOCNO>LN-20020315048</DOCNO>
<DATE>03/15/02</DATE>
<TITLE>
Ad LN 4. 3. 2002: Sto dní do voleb.
</TITLE>
<TEXT>
Redaktoři LN zjišťovali údaje o minulosti kandidátů do sněmovny a zápasili s neochotou politických stran poskytnout jim informace. Sekretariáty politických stran, zejména ODS a ČSSD, nám voličům vzkazují, že nám nepřísluší zajímat se o politickou minulost jejich kandidátů; stačí, když je zvolíme. U ODS se to týkalo i stranické kanceláře Královéhradeckého kraje, kam jsem zatelefonoval. Z našeho města je na seznamu této strany kandidát, u něhož prý dvanáct let od listopadu 89 nelze zjistit, zda byl v předchozím režimu členem (či dokonce funkcionářem) KSČ. Úřednice oblastní kanceláře ODS mne odkázala na informace okresní kanceláře náchodské ODS. Neochota aparátčíků informovat o svých kandidátech se mi plně potvrdila.
</TEXT>
</DOC>
<DOC>
<DOCID>LN-20020315049</DOCID>
<DOCNO>LN-20020315049</DOCNO>
<DATE>03/15/02</DATE>
<TITLE>
Ad LN 8.3. 2002: Ano přímé volbě prezidenta.
</TITLE>
<TEXT>
Podle předsedkyně US-DEU Hany Marvanové by měl mít prezident možnost využívat své kompetence bez "stranického diktátu". Pokud tím myslela, že by to mělo být bez ohledu na výsledky parlamentních voleb, pak tento stav už bohužel existuje. Současné znění ústavy dává prezidentovi možnost přehlížet vůli voličů vyjádřenou v parlamentních volbách. Podle ústavy prezident jmenuje premiéra, ale nikde není psáno, že to napoprvé musí být předseda vítězné strany. A prezidentovy úvahy na toto téma patří k folkloru všech parlamentních voleb. Upravuji proto slogan z koaličního billboardu: Chceme přímou volbu premiéra. Uložme prezidentovi povinnost jmenovat prvním premiérem předsedu strany, které jsme my, voliči, dali nejvíce hlasů.
</TEXT>
</DOC>
<DOC>
<DOCID>LN-20020315050</DOCID>
<DOCNO>LN-20020315050</DOCNO>
<DATE>03/15/02</DATE>
<TITLE>
Ad LN 8. 3. 2002: Kolik jazyků zvládnou české děti?
</TITLE>
<TEXT>
Jsem přesvědčen o tom, že výuku dvou jazyků je možné na základní škole bez problémů zvládnout. Když se děti začnou učit první jazyk ve věku 9 - 10 let, mohou za dva roky zvládat další jazyk. Za první republiky byla němčina na všech školách jazykem povinným. S výukou němčiny se začínalo ve 4. třídě obecné školy. Na středních školách pak přibývaly další jazyky. Na gymnáziu to byla od tercie latina, od kvinty francouzština. Na reálce se od tercie vyučovala francouzština a od kvinty angličtina. Nevzpomínám si, že by se nám někdy cizí jazyky "pletly". Připomeňme si jednu zkušenost: umím-li už jeden jazyk, snáze se učím další.
</TEXT>
</DOC>
<DOC>
<DOCID>LN-20020315051</DOCID>
<DOCNO>LN-20020315051</DOCNO>
<DATE>03/15/02</DATE>
<TITLE>
Ad LN 28. 2. 2002: Pandořina skříňka dokořán
</TITLE>
<TEXT>
Pan premiér opět zabodoval svými výroky o pátých kolonách a odsunech. Podle něho by vlastně Československo bylo pátou kolonou stalinského diktátorského režimu. Slováci by mohli být zrovna tak označeni za spolupráci s hitlerovským režimem. Pak ovšem mohl být vznesen požadavek o jejich odsunu z České republiky.
</TEXT>
</DOC>
<DOC>
<DOCID>LN-20020315052</DOCID>
<DOCNO>LN-20020315052</DOCNO>
<DATE>03/15/02</DATE>
<TITLE>
Ad LN 14. 3. 2002: České seriály mají tuhý kořínek.
</TITLE>
<TEXT>
Tvůrci seriálů typu "Nemocnice na kraji města" by si měli uvědomit, že už je trochu jiná doba. Chtějí-li křísit totalitního ducha a evokovat v prostých lidech falešné a deformované představy nejen o našem zdravotnictví - je to spíše smutný důkaz, že chtějí poskytovat lidem pouhou reminiscenci "na staré dobré časy". Dietlův seriál poskytoval nepravdivý obraz o dosti náročné práci nás zdravotníků.
</TEXT>
</DOC>
<DOC>
<DOCID>LN-20020315053</DOCID>
<DOCNO>LN-20020315053</DOCNO>
<DATE>03/15/02</DATE>
<TITLE>
Ad LN 7. 3. 2002: Pan inženýr versus ježek.
</TITLE>
<TEXT>
Nesouhlasím, je-li posuzováno týrání a zabíjení, aby byl upřednostňován člověk. Zvíře cítí bolest a utrpení jako lidská bytost a stejně tak má právo na život. Navíc je bezbrannější. Je zavrženíhodné zneužívat sílu a moc člověka nad tvorem, který se nemůže bránit. Surové činy proti zvířatům by měly být posuzovány a trestány stejně přísně jako surové činy na lidech.
</TEXT>
</DOC>
<DOC>
<DOCID>LN-20020315054</DOCID>
<DOCNO>LN-20020315054</DOCNO>
<DATE>03/15/02</DATE>
<TITLE>
Ad LN 7. 3. 2002:Pan inženýr versus ježek.
</TITLE>
<TEXT>
Kolik plochy novin už bylo popsáno kvůli ježkovi! Ubít zvíře je špatné, ale nepřehánějme soucit. Naše pseudosoucitná společnost schvaluje potraty a deklaruje to jako lidské právo, svobodu žen, eugenickou regulaci apod. Zabití ježka je trestáno, zabití lidského života je oslavováno jednou jako třídní boj, podruhé jako ochrana společnosti nebo jako demokratické a lidské právo.
</TEXT>
</DOC>
<DOC>
<DOCID>LN-20020315055</DOCID>
<DOCNO>LN-20020315055</DOCNO>
<DATE>03/15/02</DATE>
<TITLE>
Ad LN 12. 3. 2002: Maďaři se učí, že je Beneš nenáviděl.
</TITLE>
<TEXT>
Píší-li maďarské učebnice o tom, že Československo mělo po válce za cíl vyhnat menšiny, jsou možná tvrdé, ale nelžou. Stačí si jen v nějaké z mnoha existujících knih přečíst výroky Edvarda Beneše z doby jeho pobytu v exilu. Vytvoření národního státu a odstranění nespolehlivých menšin je tu jako priorita zmiňováno mnohokrát a nepokrytě. Nespílejme tedy Maďarům za to, co učí svoje děti.
</TEXT>
</DOC>
<DOC>
<DOCID>LN-20020315056</DOCID>
<DOCNO>LN-20020315056</DOCNO>
<DATE>03/15/02</DATE>
<TITLE>
Jak tipují výsledky červnových voleb účastníci soutěže Lidových novin
</TITLE>
<HEADING>
SOUTĚŽ LN
</HEADING>
<TEXT>
Minulý týden Lidové noviny vyhlásily předvolební tipovací soutěž. Čtenáři zasílali odhady výsledků letošních voleb do Poslanecké sněmovny poštou, faxem, e-mailem a prostřednictvím SMS.
Nejvíc hlasů ve volbách získá podle účastníků ankety Lidových novin ODS ( 27,34 procenta), s velmi malým odstupem pak následuje ČSSD ( 26,42 procenta). Třetí místo zaujala Koalice ( 19,52 procenta) a čtvrté KSČM ( 13,61 procenta). Z odpovědí jsme také sestavili přehled nejčastěji tipovaného umístění stran ve volbách. Celých 40 procent odpovědí shodně předpovídá, že se na prvním místě umístí ODS, na druhém ČSSD, na třetím Koalice a na čtvrtém pak KSČM. Druhé nejčastěji tipované pořadí je ČSSD - ODS - Koalice - KSČM ( 24,08 procenta odpovědí), třetí pak Koalice ODS - ČSSD - KSČM ( 9,8 procenta). Jména a odpovědi všech respondentů, kteří zaslali svůj tip včas (tedy do pondělí 11. března 2002), redakce archivovala. Neúplné čtenářské příspěvky jsme do soutěže nezapočítali. V červnu uveřejníme jméno vítěze, který se svým odhadem pořadí politických stran a procent, která ve volbách do Poslanecké sněmovny získají, nejvíce přiblíží oficiálním výsledkům.
Odhad výsledků voleb
ODS 27,34 procenta
ČSSD 26,54 procenta
Koalice 19,52 procenta
KSČM 13,61 procenta
Nejčastější pořadí politických stran
40,00 procenta
1. ODS
2. ČSSD
3. Koalice
4. KSČM
24,08 procenta
1. ČSSD
2. ODS
3. Koalice
4. KSČM
9,80 procenta
1. Koalice
2. ODS
3. ČSSD
4. KSČM
7,35 procenta
1. ODS
2. Koalice
3. ČSSD
4. KSČM
6,12 procenta
1. Koalice
2. ČSSD
3. OSD
4. KSČM
4,49 procenta
1. ČSSD
2. ODS
3. KSČM
4. Koalice
3,27 procenta
1. ČSSD
2. Kalice
3. ODS
4. KSČM
</TEXT>
</DOC>
<DOC>
<DOCID>LN-20020315057</DOCID>
<DOCNO>LN-20020315057</DOCNO>
<DATE>03/15/02</DATE>
<TITLE>
Moderátor pořadu Kdo chce být milionářem? se stal sexuálním symbolem Blízkého východu
</TITLE>
<TEXT>
Na palestinský boj proti Izraeli se rozhodlo věnovat vyhrané peníze již několik vítězů vysoce sledované soutěže.
KÁHIRA - Uhlazený libanonský moderátor a televizní pořad Kdo chce být milionářem? činí pro jednotu Arabů více než 50 let summitů, provolávání hesel a veškerých snah o panarabskou politiku. Pořad sleduje 80 procent Arabů, čímž překonal vysoce populární politické debaty vysílané katarskou satelitní televizí AlDžazíra. Z někdejšího libanonského novináře George Kirdahího se stala superhvězda a sexuální symbol arabského světa. Kirdahího pastička: džaváb niháí? (je to vaše poslední odpověď?) - je heslem současného arabského světa. Kirdahí je tak populární, že vzbuzuje žárlivost kolegů. Pravda je, že ženy v domácnosti po něm šílejí, manželé rudnou vzteky, jen ho spatří. Začíná se hovořit o tom, že se pořad soustřeďuje spíš na něj, místo na podstatu věci. Aby toho nebylo dost, využila jeho popularity egyptská společnost prodávající mobily a Kirdahího je tudíž možno vidět doslova celý den. Někteří se svými pocity vůči Libanonci netají. V jednom z dílů vystoupila syrská popová hvězda Asala, jejíž manžel se nerozpakoval a na moderátora vybalil: "Nenávidím vás. Nenávist není dost silné slovo, prostě vás nenávidím." Publiku cukalo v koutcích úst, Kirdahí to přešel sladkým úsměvem. "Já a sexuální symbol? Tak tedy opravdu sám sebe nevidím," říká Libanonec s nevinným výrazem. "Lidé vidí mou tvář, mají pocit, že jsem jim blízký, že myslím podobně jako oni. Ale nejsem symbol typu Elvise Presleyho," sděluje dále.
</TEXT>
<HEADING>
Naval odpověď!
</HEADING>
<TEXT>
Soutěžící pořadu jsou z celého arabského světa a proti Kirdahímu libanonskému křesťanovi - často sedí zahalené muslimky, jimž lze spatřit pouze oči. Mnohé přicházejí z kolébky islámu, Mekky. Kamera se musí spokojit jen se záběry očí, které se dívají jedinou skulinou v černém oděvu. Kirdahí nemá slitování a pohrává si s nervy vystresovaných účinkujících, když se zdráhá potvrdit, nebo vyvrátit správnost odpovědi. "Přestaň se vysmívat a naval odpověď," štěkla na něj slangem jedna z účastnic v závoji. Kirdahí si je dobře vědom účelu pořadu, jímž je sjednocování arabského světa se všemi jeho kulturními odlišnostmi. "Nepřeháním, když řeknu, že ten pořad sjednocuje Araby navzdory všem jejich sporům," konstatuje moderátor. Nezastírá, že ho někdy z konceptu vyvedou Marokánci, protože hovoří dialektem ostatním Arabům málo srozumitelným. Na přímou otázku ale diplomaticky odpovídá, že začnou-li občané arabských zemí hovořit domácími dialekty, je porozumění vždycky obtížné. Maročanům prý ostatně špatně rozumějí i lidé ze severní Afriky, kteří jsou jim zeměpisně blíž. Arabská verze milionářského programu se na obrazovkách MBC objevila začátkem roku 2001, tedy krátce po zahájení současného protiizraelského povstání Palestinců, které znamenalo probuzení arabské sounáležitosti. Mezi účinkujícími byli už izraelští Arabové, kteří jsou zde představováni jako Palestinci z Palestiny. Obyvatel okupovaných palestinských území se zatím soutěže nezúčastnil. Někteří z účinkujících věnovali své výhry na financování palestinského boje proti Izraeli. V egyptském tisku se nedávno objevil kreslený vtip - izraelský ministerský předseda Ariel Šaron s rohy na hlavě, usrkávající krev sedí proti Kirdahímu, který mu klade následující otázku: "Kdo chce zabít milion lidí?"
Soutěžící pořadu jsou z celého arabského světa a proti Kirdahímu libanonskému křesťanovi - často sedí zahalené muslimky, jimž lze spatřit pouze oči. Mnohé přicházejí z kolébky islámu, Mekky. Kamera se musí spokojit jen se záběry očí, které se dívají jedinou skulinou v černém oděvu. Kirdahí nemá slitování a pohrává si s nervy vystresovaných účinkujících, když se zdráhá potvrdit, nebo vyvrátit správnost odpovědi. "Přestaň se vysmívat a naval odpověď," štěkla na něj slangem jedna z účastnic v závoji. Kirdahí si je dobře vědom účelu pořadu, jímž je sjednocování arabského světa se všemi jeho kulturními odlišnostmi. "Nepřeháním, když řeknu, že ten pořad sjednocuje Araby navzdory všem jejich sporům," konstatuje moderátor. Nezastírá, že ho někdy z konceptu vyvedou Marokánci, protože hovoří dialektem ostatním Arabům málo srozumitelným. Na přímou otázku ale diplomaticky odpovídá, že začnou-li občané arabských zemí hovořit domácími dialekty, je porozumění vždycky obtížné. Maročanům prý ostatně špatně rozumějí i lidé ze severní Afriky, kteří jsou jim zeměpisně blíž. Arabská verze milionářského programu se na obrazovkách MBC objevila začátkem roku 2001, tedy krátce po zahájení současného protiizraelského povstání Palestinců, které znamenalo probuzení arabské sounáležitosti. Mezi účinkujícími byli už izraelští Arabové, kteří jsou zde představováni jako Palestinci z Palestiny. Obyvatel okupovaných palestinských území se zatím soutěže nezúčastnil. Někteří z účinkujících věnovali své výhry na financování palestinského boje proti Izraeli. V egyptském tisku se nedávno objevil kreslený vtip - izraelský ministerský předseda Ariel Šaron s rohy na hlavě, usrkávající krev sedí proti Kirdahímu, který mu klade následující otázku: "Kdo chce zabít milion lidí?"
</TEXT>
</DOC>
<DOC>
<DOCID>LN-20020315058</DOCID>
<DOCNO>LN-20020315058</DOCNO>
<DATE>03/15/02</DATE>
<GEOGRAPHY>LONDÝN</GEOGRAPHY>
<TEXT>
Počítačový systém, který monitoruje pohyby oka a pohyby volantu, by mohl v budoucnosti znemožnit opilým řidičům vyjet na silnice. Profesor z Bristolské univerzity Dilwyn Marple-Horvat, tvůrce systému, totiž zjistil, že střízlivý řidič se podívá do směru, kam hodlá zabočit, zhruba tři čtvrtě vteřiny před tím, než pohne volantem. Čím více však má upito, tím kratší je prodleva mezi oběma akcemi. Pokud tedy zařízení zjistí, že prodleva je příliš krátká, automaticky upozorní policii a auto zastaví. Vědec nyní svůj vynález testuje na simulátorech řízení, které bývají v nákupních střediscích. Systém by měl stát okolo 30 tisíc liber. Otázkou však zůstává, jaký řidič by si ho nechal dobrovolně do auta namontovat.
</TEXT>
</DOC>
<DOC>
<DOCID>LN-20020315059</DOCID>
<DOCNO>LN-20020315059</DOCNO>
<DATE>03/15/02</DATE>
<GEOGRAPHY>LONDÝN</GEOGRAPHY>
<TEXT>
Výzkum na Newyorské státní univerzitě v americkém státě Buffalo, který má za cíl vytvořit geneticky pozměněné motýly, umožní umístit na jejich křídla nejrůznější obrazce, loga i krátké zprávy. Podle doktorky Antonie Monteirové se loga a značky na motýlí křídla dostanou díky laserovému paprsku, který ovlivní činnost motýlích genů určujících podobu kresby na jejich křídlech. Nejdříve je však nutné vyzkoumat, jak přesně geny barvu a tvar kresby řídí.
</TEXT>
</DOC>
<DOC>
<DOCID>LN-20020315060</DOCID>
<DOCNO>LN-20020315060</DOCNO>
<DATE>03/15/02</DATE>
<TEXT>
Každou chvíli nás někdo upozorní, že bychom Benešovým dekretům měli říkat jinak, třeba prezidentské či prezidiální. Leč na to je pozdě: pojem se dávno vžil ve světovém měřítku, podobně jako Papinův hrnec, Sachrův dort, Priessnitzův obklad, Pavlovův reflex, Trumanova doktrína, Parkinsonova nemoc, Metaxasova linie a Potěmkinova vesnice. Rozruch kolem Benešových dekretů ostatně ve světových médiích probudil i určitý zájem o pozapomenutého již politika zaniklého státu ve středu Evropy, o jeho působení, triumfy, tragické omyly i kapitulace. Lord Weidenfeld, zasloužilý britský publicista, zavzpomínal 10. března na doktora Beneše ve svém pravidelném sloupku pro týdeník Welt am Sonntag. Napsal, že byl coby mladičký komentátor BBC přijat Benešem v den jeho 60. narozenin; muselo to tedy být 28. května 1944. Exilový prezident mu ve své vile v londýnském předměstí Putney uspořádal euforickou přednášku o budoucím vývoji své země. Předpověděl, že v Československu nastane netušený rozkvět ekonomiky. Dokážu světu, tvrdil mu Edvard Beneš, že se dá s komunisty v koalici dobře vycházet. Když britský novinář nesměle namítl, že polská exilová vláda je zcela jiného mínění, prezident sebejistě prohlásil: "Nemám o tom pochyb, neboť maršál Stalin je mým dlužníkem." A interview ukončil. Weidenfeld píše, že si lámal hlavu, proč si byl Beneš tak jist, že Stalin je mu zavázán. Později došel k závěru, že prezident narážel na svou zásluhu o likvidaci údajného "spiknutí" maršála Tuchačevského, které poskytlo Stalinovi záminku k vyvraždění elitních kádrů Rudé armády. Beneš tehdy údajně naletěl na nacistickou zpravodajskou intriku a poslal přihrané falešné důkazy Tuchačevského viny Stalinovi v domnění, že tím SSSR prokazuje nesmírnou službu... V období mezi oběma světovými válkami těšil se doktor Beneš pověsti prozíravého politika, který slyší trávu růst. Hlavní konstruktér československé zahraniční politiky se ale víckrát v životě osudně mýlil, a to nejen ve vztahu k politice KSČ a Sovětského svazu, anebo ve své neochotě uznat existenci svébytného slovenského národa. Po skončení první světové války se domníval, že Francie bude Evropě dominovat nejméně 50 let, po druhé světové válce předpověděl, že Německo na 50 let klesne do chaosu a bezmocnosti. Byly to v obou případech katastrofálně chybné předpovědi. Politik by si neměl hrát na proroka; realita prognózy nerespektuje. Přejmenovat dekrety nelze, jsou nerozlučně spjaty s tím, kdo se pod ně podepsal. Až jednou bude poslední balvan dekretů odvalen z cesty, potom snad nadejde čas i na nové, nezaujatě objektivní zhodnocení historické postavy, jejíž jméno nesly.
</TEXT>
</DOC>
<DOC>
<DOCID>LN-20020315061</DOCID>
<DOCNO>LN-20020315061</DOCNO>
<DATE>03/15/02</DATE>
<TITLE>
Česká republika chystá zavedení poplatků za dovoz elektrické energie, které by měly odpovídat od března zavedeným poplatkům mezi státy Evropské unie. Řekl to předseda Energetického regulačního úřadu Pavel Brychta. Za jednu dovezenou megawatthodinu elektrické energie by dovozci platili jedno euro a částku by inkasovala Česká přenosová soustava. Opatření se má týkat všech sousedních států.
</TITLE>
<TEXT>
Tomáš Pleva, správce konkursní podstaty Adamovských strojíren, chce v následujících měsících ve spolupráci s odbory i vedením najít pro podnik vhodného strategického investora. Jeho cílem je vznik prosperující společnosti nezatížené minulými závazky. Správce se nyní seznamuje se stavem podniku. Krajský soud poslal Adamovské strojírny (Adast) do konkursu 8. března poté, co se k návrhu jednoho z věřitelů připojil i management firmy. Zadluženost firmy činí zhruba 640 milionů Kč.
JUTA, Rubena a ZPD Hodonín, české společnosti, získaly od státu investiční pobídky na své rozvojové projekty. Firmy celkem investují 1,67 miliardy korun a vytvoří 188 pracovních míst. Investiční pobídky zahrnují pětileté daňové prázdniny na přírůstek daně z příjmu a zbavení povinnosti uhradit dovozní clo na stroje a zařízení.
Kovohutě Rokycany, které patří k nejvýznamnějším domácím výrobcům polotovarů slitin mědi a zinku, loni po pěti letech ztrát vytvořily čistý zisk přes 20 milionů korun. V roce 2000 vykázaly kovohutě rekordní ztrátu přes 100 milionů korun.
Tonak Nový Jičín výrazně sníží výrobu šitých pokrývek hlavy a do konce letošního roku propustí 120 lidí. V závěru roku tak bude v Tonaku pracovat 1350 lidí, z toho zhruba tisíc v Novém Jičíně a 350 ve Strakonicích. "V rámci restrukturalizace podniku naší výrobu v Novém Jičíně nyní chceme více zaměřit na produkci klasických plstěných polotovarů a klobouků, v nichž má Tonak dominantní postavení na světových trzích," vysvětlil generální ředitel Tonaku Michal Šimek.
Škoda Auto omezí podle středeční dohody zástupců firmy s odboráři výrobu 28. a 29. března. Automobilka tím sníží výrobu asi o 2000 vozů. Důvodem odstávek je neuspokojivá situace na světových trzích s automobily. Odstávka se projeví zejména u zaměstnanců v Mladé Boleslavi. Pobočných závodů ve Vrchlabí a Kvasinách se bude týkat částečně. Podle dohody se stává 28. březen dnem pracovního volna. Pokud bude dostatečný odbyt, zaměstnanci napracují tento den ve čtvrtém čtvrtletí buď noční směnou z pátku na sobotu nebo ranní sobotní směnou.
Ekonomická aktivita USA se zlepšuje, avšak k dosažení dlouhodobé životaschopnosti jsou potřebné úspory. Řekl to předseda Úřadu federálních rezerv Alan Greenspan v projevu určeném Nezávislé společnosti bankéřů v Honolulu. Rostoucí počet osob obcházejících do důchodů a nutnost snížit deficit běžného účtu představuje větší potřebu spořit. Stejně jako v projevu před americkým Kongresem Greenspan znovu uvedl, že síly, které v minulosti bránily růstu ekonomiky, slábnou a ekonomická aktivita začíná sílit.
H.J. Heinz, největší světový výrobce kečupů, hospodařil ve třetím fiskálním čtvrtletí končícím 30. ledna se ziskem 201,7 milionu dolarů. Ve srovnatelném období předchozího roku přitom zisk činil 270,5 milionu dolarů. Za poklesem zisku byly především vyšší administrativní náklady.
KPN Telekom, nizozemský operátor, letos odepíše z nehmotného majetku 12,4 miliardy eur ( 10,8 miliardy dolarů) za svůj podíl v německém mobilním operátoru E - Plus a vykáže kvůli tomu rekordní roční ztrátu. V roce 1999 přitom nizozemská firma dala za 77,5 procenta E-Plus 18,7 miliardy eur. KPN kupoval podíl v německé firmě, aby si zajistil pozici na největším evropském trhu mobilních telefonních služeb.
Lochlann Quinn, generální ředitel irské banky Allied Irish Banks, prohlásil, že za finanční ztráty, které začátkem roku největší irská bankovní skupina odhalila, zřejmě mohou nadřízení obchodníka Johna Rusnaka. Rusnakovo jméno je přitom zmiňováno v souvislosti se zpronevěrou několika stovek milionů dolarů. Quinn prohlásil, že Rusnakův přímý nadřízený se choval tak, jako kdyby v práci spal, jinak by si totiž musel všimnout, že Rusnak provádí na devizovém trhu obchody v rozporu s vnitropodnikovými směrnicemi. Případ se stal největší zpronevěrou v dějinách Irska, a banka už se proto rozloučila se šesti vysoce postavenými řediteli.
Frankfurtské letiště, jeden z největších evropských dopravních uzlů, nyní pozoruje po loňských útocích na Spojené státy oživení cestovního ruchu. Provozovatel mezinárodního letiště Fraport AG uvedl, že v únoru letiště odbavilo 3,3 milionu cestujících, což představuje meziroční pokles jen o 3,2 procenta. V lednu byl ve Frankfurtu zaznamenán meziroční propad cestovního ruchu o 6,2 procenta.
České radiokom. 420,20 -3,62
Český Telecom 352,80 0,71
Česká spořitelna 388,94 0,53
</TEXT>
</DOC>
<DOC>
<DOCID>LN-20020315062</DOCID>
<DOCNO>LN-20020315062</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Musí vaše firma ze zákona zveřejňovat hospodářské informace v Obchodním věstníku? Pak by vás možná zajímalo, kam plynou peníze vybrané podle zákona vydavatelem Obchodního věstníku. Na to však žádný státní úředník není schopen dát uspokojivou odpověď. Vydavatelem Obchodního věstníku je ministerstvo spravedlnosti. Ve skutečnosti však tento hospodářský bulletin tištěný na novinovém papíru vydává soukromé vydavatelství Economia, kterému stát pomocí platných zákonů zaručuje nevysychající zdroj příjmů. Kdo o tom rozhodl? Na ministerstvu spravedlnosti to nevědí. "K nakladatelství Economia: nikdy jsme s ním o vydávání Obchodního věstníku nejednali a důvody a postupy, kterými bylo toto nakladatelství vybráno, nám nejsou známy," říká mluvčí ministerstva spravedlnosti Iva Chaloupková. Ministerstvo se vydavatelem Obchodního věstníku stalo až v prosinci 2000, kdy o tom nařízením rozhodla vláda. Předtím bulletin vydával přímo Úřad vlády ČR. Ministerstvo tak s Obchodním věstníkem zdědilo i jeho soukromého "správce", ale nemá k dispozici žádné informace o jeho hospodaření. Úřad vlády vedený ministrem Karlem Březinou totiž za víc než jeden rok nebyl schopen agendu Obchodního věstníku předat ministerstvu spravedlnosti. V e-mailové zprávě zaslané LN to uvedla mluvčí ministerstva Iva Chaloupková. Vydavatelství Economia připravuje, tiskne a prodává Obchodní věstník (OV) už deset let, čili od samého počátku jeho vydávání. Ke konci loňského roku se prodaný náklad Obchodního věstníku pohyboval okolo 7800 kusů týdně. V telefonickém rozhovoru pro LN to uvedl šéfredaktor OV Josef Vratislav. Není však jasné, co Economii k vydávání věstníku opravňuje, ani jakým způsobem byl vybrán právě tento soukromý podnik. Ministerstvo spravedlnosti i úřad české vlády shodně tvrdí, že u nich v archivu smlouvy neleží. K dispozici nejsou ani dokumenty o udělení zakázky. "My už zde žádné informace o Obchodním věstníku nemáme. Musíte se obrátit na ministerstvo spravedlnosti," sdělila LN Eva Pařezová z tiskového odboru úřadu vlády. Ředitel vydavatelství Economia Miroslav Pavel má tradičně dobré vztahy s někdejším federálním premiérem Mariánem Čalfou. Pavel se s ním seznámil, když pracoval jako tiskový mluvčí předlistopadové komunistické vlády. Zda Economia získala zakázku právě od Čalfovy vlády však současná vládní administrativa neví. Economia kromě Obchodního věstníku vydává mimo jiné i Hospodářské noviny, a řadí se tak mezi konkurenty Lidových novin.
</TEXT>
</DOC>
<DOC>
<DOCID>LN-20020315063</DOCID>
<DOCNO>LN-20020315063</DOCNO>
<DATE>03/15/02</DATE>
<TITLE>
Přes deset tisíc korun dluží v průměru každý Čech firmám a bankám jen na spotřebitelských úvěrech. Ekonomové tvrdí, že boom žití na dluh neskončil a bude pokračovat
</TITLE>
<GEOGRAPHY>PRAHA</GEOGRAPHY>
<TEXT>
Firmám, které poskytují spotřebitelské úvěry či umožňují nákup zboží na splátky, se loni dařilo. Téměř všechny si pochvalují nárůst klientů. Boomu žití na dluh využily i tuzemské banky - spotřebitelské úvěry již poskytuje většina z nich. Podle bankovní statistiky ČNB loni banky držely spotřební úvěry pro domácnosti v hodnotě 27,5 miliardy korun. Z toho největší část ( 15,76 miliardy korun) byly střednědobé úvěry, 11 miliard korun dlouhodobé půjčky. "U těchto úvěrů je mnohem nižší riziko než u podnikových úvěrů," říká analytik Jan Sůsa z Baader Securities, s tím že pro banky je to výhodné i přes vyšší administrativní náklady. "Nedivím se, že se do toho banky vrhly, navíc právě malý objem spotřebitelských úvěrů byl dříve kritizován," dodává. Ještě více peněz než u bank si drobní klienti půjčují u nebankovních institucí - leasingových a splátkových firem. Tyto firmy podle Asociace leasingových společností (ALS) loni rozpůjčovaly celkem 117 miliard korun. Sto miliard přitom činil leasing (z toho 73 miliard korun automobily), šestnáct miliard rozpůjčovaly loni firmy na splátkový prodej a nebankovní spotřebitelské úvěry.
</TEXT>
<HEADING>
Třetina Čechů kupuje na splátky
</HEADING>
<TEXT>
Jen GE Capital Multiservis, která je největší splátkovou firmou na trhu, loni rozpůjčovala 5 miliard korun. Největší leasingovou firmou je ČSOB Leasing, která loni nasmlouvala obchody v hodnotě téměř patnácti miliard korun. Celkem držely leasingové společnosti pronajímaný majetek v hodnotě přes 140 miliard korun. Jan Sůsa soudí, že objem spotřebitelských úvěrů bank i nebankovních firem není v ČR zatím nijak dramaticky vysoký. "Je to zhruba desetina celkového počtu úvěrů. Dokáži si představit, že objem vzroste tak na dvojnásobek," dodal. Na splátky či na úvěr nakupuje podle průzkumu společnosti Sofres factum třetina Čechů. Lidé si kromě automobilů nejčastěji kupují spíše drobnější zboží - televizory a chladničky. Hana Komzáková, která zastupuje společnost CCS Triangl, uvádí, že průměrná hodnota uzavřené smlouvy činila 11,5 tisíce korun. Ekonom PPF Pavel Kohout dodává, že tento byznys čeká ještě v Česku růžová budoucnost. "Ve vyspělejších ekonomikách, jako ve Francii a v Německu, kde lidé by mohli mít na nákup dost peněz, mají tyto úvěry stále rostoucí tendenci," říká.
Kolik loni poskytly nebankovní firmy spotřebitelských úvěrů
firma objem (v mil. Kč)
GE Multiservis 4949
Home Credit 3981
Cetelem 3934
GMAC 1031
CCB Leasing 251
Pramen: ALS
</TEXT>
</DOC>
<DOC>
<DOCID>LN-20020315064</DOCID>
<DOCNO>LN-20020315064</DOCNO>
<DATE>03/15/02</DATE>
<TEXT>
"Jsem přesvědčen, že dobrá vůle všech zúčastněných povede k řešení," řekl bavorský ministr financí Kurt Faltlhauser o probíhajících jednáních s bankami, kterým mediální magnát Leo Kirch (na snímku) dluží několik miliard eur.
</TEXT>
</DOC>
<DOC>
<DOCID>LN-20020315065</DOCID>
<DOCNO>LN-20020315065</DOCNO>
<DATE>03/15/02</DATE>
<TITLE>
Hlavním tahounem růstu HDP Slovenska za loňský rok byla spotřeba domácností
</TITLE>
<TEXT>
Ani globální recese nezastavila růst ekonomiky u našich východních sousedů. Na statistických výsledcích se projevila větší ochota Slováků utrácet za spotřební zboží.
BRATISLAVA - Občané Slovenska začali v loňském roce více utrácet za spotřební zboží, zejména za výrobky z dovozu. Tuto skutečnost potvrzují včera zveřejněná statistická čísla, podle nichž vzrostla loni ekonomika našich východních sousedů meziročně o 3,3 procenta. Přitom v roce 2000 vykázal klíčový ukazatel hospodářství země - hrubý domácí produkt (HDP) tempo růstu 2,2 procenta. "Slovenská ekonomika dokázala akcelerovat ve druhé polovině loňského roku navzdory globální situaci," uvedl v reakci na zveřejněné údaje analytik pražské Commerzbank Radomír Jáč.
</TEXT>
<HEADING>
Nezaměstnanost trvale vysoká
</HEADING>
<TEXT>
Upozornil, že struktura slovenského HDP již není tak pozitivní jako samotný růst ekonomiky. Nárůst HDP byl tažen zejména změnou stavu zásob a spotřebou domácností. "Zásoby klesaly v posledním čtvrtletí roku 2001 menším tempem než ve stejném období roku 2000. To naznačuje problémy s odbytem výrobků, zejména s odbytem v zahraničí," zdůraznil Jáč s tím, že se v souvislosti s tím výrazně zpomalila tvorba tzv. hrubého fixního kapitálu. Včerejší údaje o loňském vývoji HDP Slovenska neměly prakticky žádný vliv na obchodování se slovenskou měnou. "Sice je to pěkné číslo, ale HDP je do značné míry tažen domácí spotřebou, která se realizuje zejména dovozy, což není pro korunu pozitivní," prohlásil dealer na bratislavském devizovém trhu Branislav Matušek z ING Bank. Čísla o stavu nezaměstnanosti v zemi již tak příznivá pro slovenskou ekonomiku nejsou. Míra nezaměstnanosti na Slovensku se v uplynulém roce podle statistiků meziročně zvýšila o 0,6 procentního bodu na 19,2 procenta a počet nezaměstnaných vzrostl o 4,7 procenta na 508 000 lidí. Průměrná míra nezaměstnanosti by měla podle statistiků v prvním pololetí letošního roku dosáhnout 19,6 procenta a počet lidí bez práce má činit 518 000. V loňském roce se na Slovensku průměrná nominální měsíční mzda meziročně zvýšila o 8,2 procenta na 12 365 Sk. Po zohlednění vývoje spotřebitelských cen vzrostla v roce 2001 i reálná mzda, a to o 0,8 procenta. Vývoj ekonomiky v posledním čtvrtletí souvisel s vyšší domácí poptávkou (nárůst o osm procent). Vnější poptávka po dvou letech meziročně klesla, a to o půl procenta. Z hlavních složek domácí poptávky vzrostla konečná spotřeba domácností o 5,3 procenta, konečná spotřeba veřejné správy o 4,1 procenta a tvorba hrubého fixního kapitálu o čtyři procenta, uvedli statistici. Při celoročním srovnání tvorba HDP stoupla ve všech odvětvích s výjimkou průmyslu, kde stagnovala kvůli poklesu těžby nerostných surovin, a v kategorii výroba a rozvod elektřiny, plynu a vody. Podíl soukromého sektoru na tvorbě HDP se loni ve srovnání s rokem předchozím téměř nezměnil a činil 83,6 procenta.
Slovenská republika a její ekonomika
Míra nezaměstnanosti na Slovensku v procentech
I/00 18,9 procenta
II/00 18,9 procenta
III/00 18,5 procenta
IV/00 18,0 procenta
</TEXT>
</DOC>
<DOC>
<DOCID>LN-20020315066</DOCID>
<DOCNO>LN-20020315066</DOCNO>
<DATE>03/15/02</DATE>
<TITLE>
Už jsme globální ekonomiku podporovali dost, je třeba se vrátit k normálu, tvrdí členové ropného kartelu OPEC
</TITLE>
<TEXT>
O korunu na litr se začíná zvyšovat cena benzinu i na českých čerpacích stanicích. Členové kartelu OPEC chtějí dnes najít způsob, jak zdražit ropu nad 25 dolarů za barel.
VÍDEŇ - Členové Organizace zemí vyvážejících ropu mají v úmyslu pokusit se cenu ropy dostat zpět na 25 dolarů za barel, kde byla ještě ve druhém pololetí minulého roku. Ve svém sídle v rakouské metropoli Vídni to tento týden prohlásili zástupci kartelu, kteří budou dnes jednat o dalším postupu. "Pamatujte, že jsme světovou ekonomiku podpořili příznivými podmínkami. Příspěvek v podobě nízkých cen energie byl vhodný pro oživení globální ekonomiky, ale teď bychom se měli vrátit zpět k normálu, co se cenové úrovně týče," podotkl venezuelský ministr energetiky a dolů Alvaro Silva. "Pro nás je rozumné usilovat o cenu 25 dolarů, nemáme však v úmyslu měnit referenční pásmo (22 až 28 dolarů za barel), protože je to pro svět přijatelné," řekl Silva, který už je několik dnů ve Vídni. Ceny ropy ještě na začátku druhého pololetí minulého roku byly na hranici kolem 25 dolarů, později ale prudce klesly. Začátkem letošního roku se barel ropy prodával zhruba za 20 dolarů, později se ale cena začala zvyšovat a nyní přesahuje 23 dolarů za barel.
</TEXT>
<HEADING>
Světovým cenám ropy se nahoru příliš nechce
</HEADING>
<TEXT>
Zdroje blízké kartelu ale podotýkají, že OPEC už k oživení světové ekonomiky svým dílem přispěl, a členové kartelu se proto budou všemožně snažit, aby dosáhli růstu ceny. Světové ceny ropy během středečního obchodování klesly pod hranici 24 dolarů za barel. Své předchozí zisky začala ropa ztrácet poté, co americká vláda zveřejnila údaje o ropných zásobách. V odpoledních hodinách se kontrakt pro severomořskou ropu Brent s dodávkou v dubnu prodával za 23,95 dolaru za barel, což představuje pokles o 25 centů. Předtím se cena kontraktu krátce zvedla na 24,22 dolaru za barel, což je šestiměsíční maximum. Americký Úřad pro energii ve středu zveřejnil, že zásoby ropy se minulý týden zvýšily o 400 000 barelů na 320,9 milionu barelů. Naproti tomu americký institut pro ropu (API) vykázal naopak pokles o 443 000 barelů. Podle informací úřadu pro energii zásoby destilátů klesly o 2,8 milionu barelů a zásoby benzinu pak o 1,2 milionu barelů. Středem pozornosti se v posledních týdnech a dnech kvůli vlivu na světové ceny ropy stala ruská produkce této suroviny. Ropný kartel OPEC totiž po Rusku žádá, aby i ve druhém čtvrtletí omezilo vývoz ropy, a pomohlo tak podpořit růst cen, podle jeho názoru nízkých. Rusko slíbilo kartelu, že v prvním čtvrtletí omezí vývoz ropy o 150 000 barelů denně. Zatím ale není rozhodnuto, zda omezení vývozu prodlouží na druhé čtvrtletí. Na domácím trhu se v reakci na plánovaná opatření OPEC v následujících dnech zřejmě zvýší ceny pohonných hmot až o korunu. V uplynulém týdnu přitom ještě ceny pohonných hmot mírně klesaly. Ceny benzinu si držely klesající trend od loňského června. Už během včerejška bylo například v Plzni možné pozorovat zvýšení cen pohonných hmot. Cena Naturalu 95 vzrostla u většiny významných prodejců v západočeské metropoli o korunu za litr na 23,90 Kč a nafta podražila o 40 haléřů na 21,30 Kč za litr.
Zdroje blízké kartelu ale podotýkají, že OPEC už k oživení světové ekonomiky svým dílem přispěl, a členové kartelu se proto budou všemožně snažit, aby dosáhli růstu ceny. Světové ceny ropy během středečního obchodování klesly pod hranici 24 dolarů za barel. Své předchozí zisky začala ropa ztrácet poté, co americká vláda zveřejnila údaje o ropných zásobách. V odpoledních hodinách se kontrakt pro severomořskou ropu Brent s dodávkou v dubnu prodával za 23,95 dolaru za barel, což představuje pokles o 25 centů. Předtím se cena kontraktu krátce zvedla na 24,22 dolaru za barel, což je šestiměsíční maximum. Americký Úřad pro energii ve středu zveřejnil, že zásoby ropy se minulý týden zvýšily o 400 000 barelů na 320,9 milionu barelů. Naproti tomu americký institut pro ropu (API) vykázal naopak pokles o 443 000 barelů. Podle informací úřadu pro energii zásoby destilátů klesly o 2,8 milionu barelů a zásoby benzinu pak o 1,2 milionu barelů. Středem pozornosti se v posledních týdnech a dnech kvůli vlivu na světové ceny ropy stala ruská produkce této suroviny. Ropný kartel OPEC totiž po Rusku žádá, aby i ve druhém čtvrtletí omezilo vývoz ropy, a pomohlo tak podpořit růst cen, podle jeho názoru nízkých. Rusko slíbilo kartelu, že v prvním čtvrtletí omezí vývoz ropy o 150 000 barelů denně. Zatím ale není rozhodnuto, zda omezení vývozu prodlouží na druhé čtvrtletí. Na domácím trhu se v reakci na plánovaná opatření OPEC v následujících dnech zřejmě zvýší ceny pohonných hmot až o korunu. V uplynulém týdnu přitom ještě ceny pohonných hmot mírně klesaly. Ceny benzinu si držely klesající trend od loňského června. Už během včerejška bylo například v Plzni možné pozorovat zvýšení cen pohonných hmot. Cena Naturalu 95 vzrostla u většiny významných prodejců v západočeské metropoli o korunu za litr na 23,90 Kč a nafta podražila o 40 haléřů na 21,30 Kč za litr.
</TEXT>
</DOC>
<DOC>
<DOCID>LN-20020315067</DOCID>
<DOCNO>LN-20020315067</DOCNO>
<DATE>03/15/02</DATE>
<TITLE>
Kdy začne odkup? Na tuto otázku zatím vedení Harvardu nedalo odpověď. Problém je ten, že KCP zakázalo obchody s akciemi holdingu.
</TITLE>
<GEOGRAPHY>TÁBOR</GEOGRAPHY>
<TEXT>
Náhradní valná hromada Harvardského průmyslového holdingu (HPH) včera po více než devíti hodinách jednání schválila odkup vlastních akcií za 600 korun za kus až do objemu 150 000 kusů od jednoho akcionáře. Schválila tak návrh skupiny minoritních akcionářů "Sdružení za 600", které na rozdíl od ochranného sdružení malých akcionářů (OSMA) a likvidátora Zdeňka Častorála netrvá na pokračování likvidace a chce nejrychlejší odkup akcií.
</TEXT>
<HEADING>
Zablokovaná miliarda
</HEADING>
<TEXT>
Představenstvo HPH neuvedlo, kdy odkup začne. Brání mu hlavně to, že Komise pro cenné papíry prodloužila 8. února zákaz převodů akcií o další půlrok. Podle zástupce OSMA Karla Staňka společnost nemá na odkup akcií v takovém rozsahu ( 150 000 kusů od jednoho akcionáře) prostředky. Holding má nyní údajně k dispozici 4,5 miliardy korun. Zhruba miliarda korun je zablokovaná a kursové ztráty v důsledku zpevňující koruny činí asi 0,5 miliardy korun. Mamutí HPH vznikl v roce 1996 spojením harvardských investičních fondů Viktora Koženého a Sklo Unionu Teplice. V roce 1997 vstoupil HPH do likvidace a jeho majetek získala Koženého společnost Harvard Capital Management (Worldwide) asi za 10,5 miliardy korun. Splatnost dvou směnek byla sice do konce roku 1999, ale akcionáři HPH na peníze čekají dodnes.
Představenstvo HPH neuvedlo, kdy odkup začne. Brání mu hlavně to, že Komise pro cenné papíry prodloužila 8. února zákaz převodů akcií o další půlrok. Podle zástupce OSMA Karla Staňka společnost nemá na odkup akcií v takovém rozsahu ( 150 000 kusů od jednoho akcionáře) prostředky. Holding má nyní údajně k dispozici 4,5 miliardy korun. Zhruba miliarda korun je zablokovaná a kursové ztráty v důsledku zpevňující koruny činí asi 0,5 miliardy korun. Mamutí HPH vznikl v roce 1996 spojením harvardských investičních fondů Viktora Koženého a Sklo Unionu Teplice. V roce 1997 vstoupil HPH do likvidace a jeho majetek získala Koženého společnost Harvard Capital Management (Worldwide) asi za 10,5 miliardy korun. Splatnost dvou směnek byla sice do konce roku 1999, ale akcionáři HPH na peníze čekají dodnes.
</TEXT>
</DOC>
<DOC>
<DOCID>LN-20020315068</DOCID>
<DOCNO>LN-20020315068</DOCNO>
<DATE>03/15/02</DATE>
<TITLE>
Auditoři Deloitte Touche i Ernst &amp;Young ukončili jednání o převzetí svého rivala
</TITLE>
<TEXT>
Na pokraji zhroucení je poradenská společnost Arthur Andersen. Opouštějí ji další a další klienti a nikdo z jejích konkurentů ji nechce koupit.
PRAHA - Když se na začátku týdne objevily informace o tom, že společnost Arthur Andersen převezme konkurenční Deloitte Touche, zdálo se, že je firma skoro zachráněna. Jenže teď už je vše jinak. Deloitte Touche jednání ukončila. Vedení společnosti dospělo k názoru, že převzít firmu, která byla auditorem zkrachovalého Enronu a nepohlídala dostatečně jeho účetnictví, je příliš velké riziko. O firmu Arthur Andersen se v posledních dnech začala zajímat i další poradenská společnost takzvané velké pětky, Ernst &amp;Young. I ta včera s vyjednáváním skončila nezávisle na stejném rozhodnutí Deloitte Touche. Společnost Ernst &amp;Young dospěla k závěru, že dokud nebudou vyřešeny spory firmy Andersen související s Enronem, není v jejím zájmu spojit s ní své aktivity.
</TEXT>
<HEADING>
Chcete mě?
</HEADING>
<TEXT>
Vyšetřovatelé amerického ministerstva spravedlnosti, kteří se zabývají kauzou Enron, vyzvali firmu Andersen, aby se přiznala k nelegálním praktikám, které prováděla v Enronu. Hovoří se především o likvidaci dokumentů, které s Enronem souvisely, v sídle Andersenu. Vedení společnosti se však včera rozhodlo, že žádnou vinu přiznávat nebude. Tím se podle zdrojů blízkých vyšetřování vystavuje sérii žalob. Firmu opustili další klienti, Citigroup a Household International. Experti se shodují, že největším problémem v prodeji Andersenu jsou potenciální vysoké náklady spojené s odpovědností za krach Enronu. "Další možní zájemci o firmy Andersen, KPMG nebo PriceWaterhouseCoopers se o byznys svého konkurenta nebudou ucházet. Chtěli by totiž aktivity firmy Andersen bez dalších závazků," říká profesor účetnictví Ed Ketz. Dalším osudem Andersenu se zabývala i americká komise pro cenné papíry (SEC). Její úředníci jednali s firmami velké čtyřky (PWC, KPMG, Ernst &amp;Young a Deloitte Touche), jak postupovat v případě, že Andersen skutečně zkrachuje. Americké ministerstvo spravedlnosti navíc včera obvinilo společnost Arthur Andersen z bránění spravedlnosti při vyšetřování krachu Enron. Toto obvinění by se mohlo stát výraznou hrozbou pro podnikatelské aktivity této společnosti. V souvislosti s krachem Enronu se objevují i nové návrhy na to, jak předcházet skandálům typu Enron. První s takovým návrhem přišel minulý týden prezident George Bush. Manažeři by podle jeho představy měli každé čtvrtletí dokládat, že jejich finanční výkazy jsou naprosto v pořádku. Pokud tomu tak nebude, vzdají se manažeři bonusů i dalších výhod. Krajním řešením by pak byl i zákaz výkonu manažerské nebo ředitelské funkce. Demokraté v Kongresu v reakci na Bushovo prohlášení nyní předkládají návrh zákona, který by měl umožnit vyšší trestní odpovědnost firem v případě podvodných jednání a zvýšit pravomoci vyšetřovatelů.
Vyšetřovatelé amerického ministerstva spravedlnosti, kteří se zabývají kauzou Enron, vyzvali firmu Andersen, aby se přiznala k nelegálním praktikám, které prováděla v Enronu. Hovoří se především o likvidaci dokumentů, které s Enronem souvisely, v sídle Andersenu. Vedení společnosti se však včera rozhodlo, že žádnou vinu přiznávat nebude. Tím se podle zdrojů blízkých vyšetřování vystavuje sérii žalob. Firmu opustili další klienti, Citigroup a Household International. Experti se shodují, že největším problémem v prodeji Andersenu jsou potenciální vysoké náklady spojené s odpovědností za krach Enronu. "Další možní zájemci o firmy Andersen, KPMG nebo PriceWaterhouseCoopers se o byznys svého konkurenta nebudou ucházet. Chtěli by totiž aktivity firmy Andersen bez dalších závazků," říká profesor účetnictví Ed Ketz. Dalším osudem Andersenu se zabývala i americká komise pro cenné papíry (SEC). Její úředníci jednali s firmami velké čtyřky (PWC, KPMG, Ernst &amp;Young a Deloitte Touche), jak postupovat v případě, že Andersen skutečně zkrachuje. Americké ministerstvo spravedlnosti navíc včera obvinilo společnost Arthur Andersen z bránění spravedlnosti při vyšetřování krachu Enron. Toto obvinění by se mohlo stát výraznou hrozbou pro podnikatelské aktivity této společnosti. V souvislosti s krachem Enronu se objevují i nové návrhy na to, jak předcházet skandálům typu Enron. První s takovým návrhem přišel minulý týden prezident George Bush. Manažeři by podle jeho představy měli každé čtvrtletí dokládat, že jejich finanční výkazy jsou naprosto v pořádku. Pokud tomu tak nebude, vzdají se manažeři bonusů i dalších výhod. Krajním řešením by pak byl i zákaz výkonu manažerské nebo ředitelské funkce. Demokraté v Kongresu v reakci na Bushovo prohlášení nyní předkládají návrh zákona, který by měl umožnit vyšší trestní odpovědnost firem v případě podvodných jednání a zvýšit pravomoci vyšetřovatelů.
</TEXT>
</DOC>
<DOC>
<DOCID>LN-20020315069</DOCID>
<DOCNO>LN-20020315069</DOCNO>
<DATE>03/15/02</DATE>
<TITLE>
O milion více utratí pravděpodobně v letošním roce zadavatelé reklamy. V období voleb, mistrovství světa ve fotbale a hokeji se očekávají výrazně vyšší příjmy z inzerce.
</TITLE>
<GEOGRAPHY>PRAHA</GEOGRAPHY>
<TEXT>
V letošním roce by měly inzertní výdaje firem stoupnout na 15,85 milionu korun. Podle odhadu společnosti ARBOmedia tak proti loňsku výdaje do domácích médií vzrostou o více než jeden milion korun. Letošní rok má pro tyto výdaje dva zásadní fenomény - sportovní události a politiku. Zimní olympijské hry už pár dní před svým zahájením téměř vyprodaly reklamní čas kanálu ČT 2. Dalšími inzertně lákavými akcemi pak zřejmě budou mistrovství světa ve fotbale a mistrovství světa v ledním hokeji. Pro média bude z pohledu inzertních příjmů atraktivní zvláště předvolební období. "Zprávy z tuzemské ekonomiky zatím nebyly špatné a inzerenti mají pozitivní očekávání. Navíc se blíží volby, takže vláda nebude podnikat kroky, které by spotřebitele vedly ke škrtům ve spotřebě - to jsou pro inzerci velmi podpůrné impulsy," vysvětlil optimismus zadavatelů reklamy Michael Richter z ARBOmedia. Proti tomu ovšem stojí skutečnost, že mnozí z velkých inzerentů spadají do nadnárodních korporací, které i v tuzemsku musí okleštit vlastní rozpočty. Snížení prostředků se tak může dotknout i reklamních výdajů. "Samozřejmě proti sobě nyní stojí světový trend proti národnímu. Jde jen o to, který převáží," podotkl k tomu Richter.
</TEXT>
<HEADING>
Pořadí inzerentů se zřejmě nezmění
</HEADING>
<TEXT>
V dubnu budou navíc k dispozici první data z peoplemetrových měření od nového zpracovatele. Společnost Taylor Nelson Factum vystřídá v této práci firma Media Research. "Dojde ke změně metodologie, která může značně rozhýbat dosavadní údaje. K dispozici budou sekundová data, která podchytí například odchody a příchody k reklamním blokům," dodal Richter. Žebříček největších inzerentů se podle jeho odhadu měnit nejspíš nebude. "Jde o velké hráče na trhu. Žádné výkyvy bych v tomto směru nečekal," uzavřel Richter. Pořadí mohou podle jeho slov pravděpodobně rozhýbat pouze telekomunikační firmy - konkrétně RadioMobil, který čeká přejmenování jeho sítě Paegas na T-Mobil. Nový název bude totožný se jménem jeho majoritního vlastníka. Kampaň bude pro RadioMobil připravovat reklam-ní agentura Universal McCann Germany. "Příchod této značky na trh se očekává a samozřejmě připravujeme kampaň. Vzhledem ke konkurenci ovšem nebudeme uvádět, jaký je na tuto akci rozpočet, ani došlo-li v této souvislosti k jeho navýšení. Jde o velmi citlivá data," vysvětlil tiskový mluvčí RadioMobilu Jiří Hájek. Nejvíce se zřejmě utratí tradičně za inzerci v televizi, kde odhadovaná částka překročí sedm milionů korun. Televize se na celkových inzertních výdajích bude podílet 46 procenty.
</TEXT>
<HEADING>
Největší nárůst bude mít internetová reklama
</HEADING>
<TEXT>
Druhé místo obsadí tištěná média, jejichž příjmy z inzerce dosáhnou pravděpodobně na bezmála šest milionů korun. Tiskoviny tak obsadí téměř 37 procent trhu. Necelých sedm procent si zřejmě udrží už tradičně rádia, která z reklamy odhadem získají více než jeden milion korun. Největší nárůst peněžních výdajů se odhaduje u internetové reklamy, a to téměř o dvacet procent proti roku 2001. I přesto zůstanou výdaje do tohoto média stále nejnižší. Odhadovaná částka nepřekročí 190 milionů korun.
Odhady výdajů do médií na reklamu v roce 2002
médium výše výdajů (mil. Kč) meziroční srovnání (%)
</TEXT>
</DOC>
<DOC>
<DOCID>LN-20020315070</DOCID>
<DOCNO>LN-20020315070</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Arthura Andersena by asi před 89 lety nenapadlo, že právě jeho firma by mohla zkrachovat kvůli účetnímu skandálu. Právě on se totiž celý svůj život zasazoval o dodržování profesních pravidel. Odmítal zároveň dělat pro jednu firmu účetnictví i poradenství, což se v posledních letech stalo běžné. Když se Andersen rozhodl založit firmu, bylo mu sedmadvacet. Tehdy se jmenovala Andersen, DeLany &amp;Company. Po smrti Andersena v roce 1947 se zdálo, že firma zanikne kvůli neshodám mezi dědici. Podíly rodiny nakonec vykoupil Leonard Spacek a další partneři ve firmě. Spaček z firmy vybudoval účetní i poradenský kolos. Z vedení se stáhl v roce 1973 a poté usiloval o sjednocení účetních standardů na celonárodní úrovni. Vedení Andersenu se ujal Hervey Kapnick. Ten se snažil, aby auditorské i poradenské aktivity pracovaly odděleně. Již tehdy prohlašoval, že by měly namísto jedné firmy fungovat dvě. Jedna auditorská, druhá poradenská. To se stalo realitou až v roce 2000, kdy rozhodčí soud v Paříži rozhodl o rozdělení společnosti na auditorskou a poradenskou. Z poradenské části vznikla firma Accenture, jméno Andersen zůstalo auditorské části. Andersen si od té doby znovu vybudoval i poradenskou část. Ani rodina Andersenů, ani Spacků nezbohatla na rozkvětu firmy v osmdesátých a devadesátých letech, protože v té době už nikdo z nich ve společnosti nefiguroval. Dnes má Andersen roční příjmy 10 miliard dolarů.
</TEXT>
</DOC>
<DOC>
<DOCID>LN-20020315071</DOCID>
<DOCNO>LN-20020315071</DOCNO>
<DATE>03/15/02</DATE>
<TITLE>
Zatím není jasné, kdy dorazí herní konzole Xbox do Česka. V Evropské unii začal prodej výrobků firmy Microsoft již včera.
</TITLE>
<GEOGRAPHY>PRAHA</GEOGRAPHY>
<TEXT>
Více než milion herních konzolí Xbox připravila společnost Microsoft pro zahájení prodeje v Evropě. Ten včera začal v zemích Evropské unie. O datu uvedení Xboxu na český a slovenský trh dosud nebylo rozhodnuto, uvedl produktový manažer Microsoftu Tomáš Koška. "Za naším rozhodnutím omezit distribuci systému Xbox na vybrané evropské země je kapacita výroby," uvedl manažer distribuce Jiří Pavlík. Podle Microsoftu však již pracuje několik českých vývojářů na herních titulech, které budou nabízeny v anglickém a později i českém jazyce. Na severoamerickém trhu začal Microsoft Xbox prodávat před třemi měsíci a za šest týdnů udal 1,5 milionu systémů. Podobný úspěch firma zaznamenala i v Japonsku, kde zahájila prodej před měsícem. Xbox v Evropě stojí 399 eur, tedy v přepočtu přes 12 000 Kč. Cena pro ČR dosud nebyla stanovena. Nová konzole Xbox znamenala vstup firmy Microsoft na hardwarový i herní trh. Společnost tak začala konkurovat japonským produktům v čele s PlayStation 2 firmy Sony nebo před nedávnem uvedenému Game Cube od Nintenda.
PRAHA - Více než milion herních konzolí Xbox připravila společnost Microsoft pro zahájení prodeje v Evropě. Ten včera začal v zemích Evropské unie. O datu uvedení Xboxu na český a slovenský trh dosud nebylo rozhodnuto, uvedl produktový manažer Microsoftu Tomáš Koška. "Za naším rozhodnutím omezit distribuci systému Xbox na vybrané evropské země je kapacita výroby," uvedl manažer distribuce Jiří Pavlík. Podle Microsoftu však již pracuje několik českých vývojářů na herních titulech, které budou nabízeny v anglickém a později i českém jazyce. Na severoamerickém trhu začal Microsoft Xbox prodávat před třemi měsíci a za šest týdnů udal 1,5 milionu systémů. Podobný úspěch firma zaznamenala i v Japonsku, kde zahájila prodej před měsícem. Xbox v Evropě stojí 399 eur, tedy v přepočtu přes 12 000 Kč. Cena pro ČR dosud nebyla stanovena. Nová konzole Xbox znamenala vstup firmy Microsoft na hardwarový i herní trh. Společnost tak začala konkurovat japonským produktům v čele s PlayStation 2 firmy Sony nebo před nedávnem uvedenému Game Cube od Nintenda.
</TEXT>
</DOC>
<DOC>
<DOCID>LN-20020315072</DOCID>
<DOCNO>LN-20020315072</DOCNO>
<DATE>03/15/02</DATE>
<TITLE>
BRUSEL - Před dnešním Mezinárodním dnem spotřebitelů vyjádřili spotřebitelé zemí Evropské unie pochyby, že jsou v celé zóně EU dobře chráněni. Nedůvěru pociťují při nákupech v zahraničí, zatímco při nákupech ve své zemi se cítí ochráněni poměrně dobře. Vyplynulo to z průzkumu Evropské komise. Jen 42 procent obyvatel "patnáctky" má pocit, že jejich spotřebitelská práva jsou dobře ochráněna. Při nákupech ve vlastní zemi stoupá důvěra na 56 procent, u nákupů v jiných zemích EU v průměru na 31 procent. Největší spokojenost s ochranou ve vlastní zemi vyjádřili Finové (82 procent), nejmenší Řekové a Portugalci (21 procent). Největší důvěru k nákupům v zahraničí vyjádřili Italové (57), nejmenší Němci (16). "Tato ukázka skutečné nedůvěry spotřebitelů při nákupech v zahraničí ukazuje, že musíme vyvinout větší úsilí, abychom zajistili spotřebitelům vysokou úroveň ochrany v celé EU," řekl člen komise pro zdravotnictví a ochranu spotřebitelů David Byrne. Vyzval k intenzivnější diskusi politiků, obchodníků a občanů, kterou zahájila loni v říjnu komise s cílem v budoucnu harmonizovat ochranu spotřebitelů v členských zemích. Existující unijní pravidla na ochranu spotřebitelů neodpovídají potřebám a týkají se jen omezených případů obchodních praktik. V různých zemích EU má spotřebitel obecně jiná práva. Neexistuje ani žádná oficiální struktura, která by koordinovala spolupráci mezi úřady, které bdí nad dodržování práv spotřebitelů v jednotlivých zemích, konstatovala komise.
</TITLE>
<HEADING>
V Česku to není o nic lepší
</HEADING>
<TEXT>
Byrne také vyjádřil potřebu odpovídajícího zapojení nezávislých organizací na ochranu spotřebitelů do politiky EU. Tuto spolupráci označil za "klíčový bod pro vypracování lepších a účinnějších pravidel na ochranu spotřebitelů". Například v Belgii nabízí spotřebitelům pomoc v jejich případných sporech s obchodníky řada vládních a odborových organizací, ale u veřejnosti má podle všeho největší důvěru prestižní organizace Test-Achat. Tato organizace s mezinárodní působností nedávno zasáhla do debaty o průběhu zavádění eura, kdy svým šetřením přiměla úřady připustit, že někteří maloobchodníci využili přepočtu cen z národní měny na eura ke zvýšení ceny, a veřejně odsoudit tuto praxi. TestAchat ukázala prostřednictvím médií prstem hlavně na majitele belgických restaurací, kteří takto zvedli například cenu kávy a piva. Hlavním problémem českých spotřebitelů je domoci se svých práv při reklamacích vadného zboží. Podle předsedy Sdružení obrany spotřebitelů Františka Lobovského to souvisí s nižší kupní silou, spojenou s nákupy nekvalitního levného zboží. Zákazníci se často setkávají s problémem vyřízení reklamace v jejich neprospěch a nemají možnost se rychle domoci naplnění svých práv, protože jedinou možností zůstává soud. Situaci by podle Lobovského vyřešilo zřízení instituce, která by spory spotřebitelů rychle řešila. S jejím zřízením ale novela občanského zákoníku, která by měla platit od příštího roku, nepočítá.
Byrne také vyjádřil potřebu odpovídajícího zapojení nezávislých organizací na ochranu spotřebitelů do politiky EU. Tuto spolupráci označil za "klíčový bod pro vypracování lepších a účinnějších pravidel na ochranu spotřebitelů". Například v Belgii nabízí spotřebitelům pomoc v jejich případných sporech s obchodníky řada vládních a odborových organizací, ale u veřejnosti má podle všeho největší důvěru prestižní organizace Test-Achat. Tato organizace s mezinárodní působností nedávno zasáhla do debaty o průběhu zavádění eura, kdy svým šetřením přiměla úřady připustit, že někteří maloobchodníci využili přepočtu cen z národní měny na eura ke zvýšení ceny, a veřejně odsoudit tuto praxi. TestAchat ukázala prostřednictvím médií prstem hlavně na majitele belgických restaurací, kteří takto zvedli například cenu kávy a piva. Hlavním problémem českých spotřebitelů je domoci se svých práv při reklamacích vadného zboží. Podle předsedy Sdružení obrany spotřebitelů Františka Lobovského to souvisí s nižší kupní silou, spojenou s nákupy nekvalitního levného zboží. Zákazníci se často setkávají s problémem vyřízení reklamace v jejich neprospěch a nemají možnost se rychle domoci naplnění svých práv, protože jedinou možností zůstává soud. Situaci by podle Lobovského vyřešilo zřízení instituce, která by spory spotřebitelů rychle řešila. S jejím zřízením ale novela občanského zákoníku, která by měla platit od příštího roku, nepočítá.
</TEXT>
</DOC>
<DOC>
<DOCID>LN-20020315073</DOCID>
<DOCNO>LN-20020315073</DOCNO>
<DATE>03/15/02</DATE>
<TITLE>
České školství se stěhováním žáků a studentů příliš nepočítá, žáci se musejí přizpůsobit
</TITLE>
<TEXT>
Pocit outsidera může snadno získat žák, který se octl v jiné škole, než na kterou byl zvyklý. Někdy pro něj změna může být ale i plus.
Už třetí gymnázium navštěvuje osmnáctiletý Petr Š. V jedenácti letech nastoupil do primy ve Slaném, později se však rodina přestěhovala do Prachatic a pak ještě jednou do Třeboně. První změna mu šla k duhu," říká chlapcův otec. V Prachaticích se začal velmi intenzivně zajímat o vědění, a pokud mohu posoudit, získal pozoruhodné vědomosti z biologie."
</TEXT>
<HEADING>
Radši půjdu do učení
</HEADING>
<TEXT>
Potíž nastala po dalším stěhování. V třeboňském gymnáziu nám hned na začátku řekli, že syn je proti ostatním dva roky pozadu v angličtině. Najal jsem mu doučování, snad se podaří poslat ho v létě na nějaký týden dokonce do Anglie, ale pocit outsidera přesto zůstává, ba stále sílí. Dneska už kluk mluví o tom, že půjde radši do učení." Pan Š. už ví, že změna školy, byť je to vždy stejný druh, tedy víceleté gymnázium, může být pro žáka traumatem. Jenomže co dělat, když život si stěhování někdy vyžaduje," říká. Podle pana Š. může žák se změnou školy dokonce přijít o část učiva. Zdá se, že z biologie se syn vůbec nedostane například k tématu lidského těla. Na gymnáziu, kam chodil loni, se to mělo učit až v septimě, tam, kam letos nastoupil do septimy, se to učili už v sextě.
</TEXT>
<HEADING>
O posloupnosti učiva rozhodují učitelé
</HEADING>
<TEXT>
Ano, to se může stát," potvrdila LN ředitelka odboru gymnázií ministerstva školství Růžena Černá. Z jejího vyjádření vyplynulo, že učební plán pro víceletá gymnázia (tedy většinou osmiletá, do nichž se nastupuje po páté třídě) je sice daný a musejí ho dodržovat všude, ale že jde o plán rámcový. Stanoví, že v prvním až čtvrtém nebo pátém až osmém ročníku musí být celkem tolik a tolik hodin určitého předmětu, ale nechává na rozhodnutí učitelů a ředitelů škol, jak se hodinová dotace mezi jednotlivé ročníky rozdělí. Oni musejí nejlépe vědět, co jim a jejich žákům nejlépe vyhovuje." Učitelé taky rozhodují, jak půjdou jednotlivé tematické celky po sobě, takže je skutečně možné, aby se stejné téma probíralo někde v sextě a jinde v septimě. Stížnosti ministerstvo nezaznamenalo," konstatovala Růžena Černá. Podle ní se při změně školy musí s odlišnostmi počítat, ale během přiměřeně dlouhého přechodového období by se měly vyrovnat. Podobná situace je i na základních školách. I v jejich případě jsou stanovené povinné hodinové dotace nikoliv v rámci každého ročníku, ale v rámci několika let. Učivo tedy není vždy jasně rozdělené do ročníků," vysvětlil magistr Pohořelý rovněž z ministerstva školství. To se týká hlavně předmětů, jako je prvouka nebo fyzika. Situace se nezmění ani v budoucnu, kdy má vejít v platnost takzvaný Rámcový vzdělávací program. Pro rozhodování učitelů by tu měl být dokonce ještě větší prostor než dosud," upozorňuje magistr Pohořelý. Program prostě určí, co by žáci měli znát například do třetí třídy, do páté a co by si měli osvojit v období od šestého do devátého ročníku. Podle názoru ředitelky pražské základní školy Ivany Rossové by se to nemělo stát v češtině a matematice, protože v těchto předmětech jsou osnovy rozepsány na každý rok. Lišit se může ale učivo například přírodopisu, kde je jeden rok botanika, druhý zoologie, třetí anatomie, čtvrtý mineralogie, ale je úplně jedno, jak si látku škola seřadí. Je to komplikované i velkou nabídkou učebnic. Je náhoda, když se školy sejdou se stejnou učebnicí. Žádný metodický předpis to neřeší, zůstává na škole a na žákovi, jak se s tím vyrovnají.
</TEXT>
<HEADING>
Je dobře, že nejsou všechny školy stejné
</HEADING>
<TEXT>
Zdá se tedy, že doby, kdy se druhý týden v březnu učilo ve všech prvních, třetích nebo osmých třídách totéž, jsou zřejmě pryč. Je to špatně? Ne tak docela. Dnes čtyřiadvacetiletá Kateřina, která před několika lety změnila gymnázium po prvním ročníku nikoliv kvůli stěhování, ale dobrovolně, říká: Skutečnost, že každá škola je trochu jiná, jsem uvítala. To první gymnázium mi totiž vůbec nevyhovovalo, i když jsem ho měla skoro za rohem. Ne, že bych tam měla špatné výsledky, naopak, ale prostě pro mě nebylo přínosem. Musela jsem se tam věnovat předmětům, které mě nezajímaly, zatímco ty, o které mi šlo, se tam učily na nízké úrovni." I Kateřina ovšem připouští, že změna školy nebyla vůbec jednoduchá. Zpočátku jsem nosila místo bývalých jedniček a dvojek čtyřky a pětky a po prvním měsíci jsem byla na zhroucení. Pak jsem se ale chytla, maturovala jsem se samými jedničkami a dostala se bez problému dokonce na dvě velmi žádané fakulty. To by se mi, kdybych zůstala v prvním gymnáziu, nejspíš nepodařilo."
</TEXT>
<HEADING>
Nestačíš, odejdi
</HEADING>
<TEXT>
Také ředitel pražského osmiletého gymnázia Jana Keplera Jiří Růžička hájí různost škol. Podle jeho slov je žádoucí, aby měla každá škola svou specifickou tvář. Přispívá to ke kvalitě vzdělávání. Se stěhováním ovšem problémy vzniknout mohou," připouští. U nás v Praze je potíž už v tom, že třídy jsou plné a přijímat během studia ještě žáky, kteří se přistěhovali, lze jen ve velmi omezené míře." Roli hraje ovšem nejen kapacita školy, ale i schopnosti uchazeče. My to řešíme tak, že než žáka vezmeme, musí projít jakýmsi konkursem, tedy zkouškou. Když máme třeba v tercii jedno místo a hlásí se nám na něj osm studentů, vezmeme jen nejlepšího. Ten se pak většinou bez problémů se změnou školy vyrovná." Pan Š., který LN vyprávěl problémy svého syna vyplývající z dvojího stěhování, má však pocit, že mnohé by se dalo zvládnout, kdyby škola vycházela studentům více vstříc. Víte, já jsem trenérem sportovních koní. Kdybych nehledal ke každému z nich cestu zvlášť, osmdesát procent z nich bych musel odepsat. Ve škole, tedy ve výběrové škole, jako je gymnázium, to zřejmě funguje jinak. Tam platí jednoduché - nestačíš, odejdi," konstatuje. S lítostí.
Také ředitel pražského osmiletého gymnázia Jana Keplera Jiří Růžička hájí různost škol. Podle jeho slov je žádoucí, aby měla každá škola svou specifickou tvář. Přispívá to ke kvalitě vzdělávání. Se stěhováním ovšem problémy vzniknout mohou," připouští. U nás v Praze je potíž už v tom, že třídy jsou plné a přijímat během studia ještě žáky, kteří se přistěhovali, lze jen ve velmi omezené míře." Roli hraje ovšem nejen kapacita školy, ale i schopnosti uchazeče. My to řešíme tak, že než žáka vezmeme, musí projít jakýmsi konkursem, tedy zkouškou. Když máme třeba v tercii jedno místo a hlásí se nám na něj osm studentů, vezmeme jen nejlepšího. Ten se pak většinou bez problémů se změnou školy vyrovná." Pan Š., který LN vyprávěl problémy svého syna vyplývající z dvojího stěhování, má však pocit, že mnohé by se dalo zvládnout, kdyby škola vycházela studentům více vstříc. Víte, já jsem trenérem sportovních koní. Kdybych nehledal ke každému z nich cestu zvlášť, osmdesát procent z nich bych musel odepsat. Ve škole, tedy ve výběrové škole, jako je gymnázium, to zřejmě funguje jinak. Tam platí jednoduché - nestačíš, odejdi," konstatuje. S lítostí.
</TEXT>
</DOC>
<DOC>
<DOCID>LN-20020315074</DOCID>
<DOCNO>LN-20020315074</DOCNO>
<DATE>03/15/02</DATE>
<TITLE>
Na Filozofickou fakultu Univerzity Karlovy se letos hlásí výrazně více adeptů než loni, Vysoká škola ekonomická počítá naopak s mírným poklesem zájmu. Nejvíce táhne studium psychologie a všech oborů s angličtinou.
</TITLE>
<GEOGRAPHY>PRAHA</GEOGRAPHY>
<TEXT>
Na většině fakult už vědí, kolik uchazečů se chystá k přijímacím zkouškám. Tak například zájem o Filozofickou fakultu Univerzity Karlovy (UK) vzrostl proti loňskému roku o dva a půl tisíce na 11 600 podaných žádostí. Přijato bude přibližně 1200 adeptů. Mladí lidé tradičně nejčastější volí anglistiku, psychologii a historii. Na Pedagogickou fakultu UK si letos podaly přihlášku více než čtyři tisíce adeptů - o deset procent méně než v loňském roce. Největší zájem je o angličtinu, kam se dostane jen každý dvacátý, o občanskou výchovu, češtinu a dějepis," konstatovala vedoucí studijního oddělení Hana Křesáková. Velké množství přihlášek ale přišlo i na obor speciální pedagogika. Fakulta sociálních věd UK zaregistrovala v tomto roce cca 3240 přihlášek. Zájem je jak o obory magisterské, tak bakalářské. Samozřejmě nejvíce táhne žurnalistika," podotkla vedoucí studijního oddělení Irena Blanická. Připustila však, že proti minulým letům letos zájem asi o pět set uchazečů poklesl. Přibližně stejně adeptů jako v loňském roce podalo přihlášku na lékařské fakulty UK: na 1. lékařskou fakultu se hlásí asi 2500, na 3. lékařskou fakultu 800 mladých lidí. S přibližně stejným počtem uchazečů jako loni počítá i Právnická fakulta UK. Přesná čísla však k dispozici ještě nebyla. Přesné počty přihlášek ještě nezná ani Vysoká škola ekonomická. Nejsou ještě zaregistrovány všechny přihlášky, které jsme museli vracet s žádostí o doplnění informací," vysvětlila vedoucí pedagogického oddělení Anna Fryčová. Už nyní lze podle ní ale říci, že studentů u přijímacího řízení proti loňskému roku, kdy se jich sešlo 11 328, nevýrazně ubude. Šanci bude mít zhruba každý třetí," odhaduje Fryčová.
</TEXT>
<HEADING>
O učitelství je stále velký zájem
</HEADING>
<TEXT>
Na Ostravskou univerzitu se hlásí stejně jako loni přibližně deset tisíc adeptů. Největší počet přihlášek zaregistrovala pedagogická fakulta - asi 3550 studentů. Během posledních let ubývá zájemců o studium na filozofické fakultě. V tomto roce na ni podalo přihlášku 2710 uchazečů. Nejvíce láká anglistika a psychologie. Na Ostravské univerzitě klesl zájem i o přírodovědné obory. Přihlásilo se 1690 osob, nejvíce táhne sociální geografie a distanční studium informatiky. Naopak roste zájem o studium na zdravotně sociální fakultě - nejvíce lidí láká obor zdravotnický management. Slezská univerzita hlásí přibližně stejný počet zájemců o studium jako v loňském roce - 4100 přihlášek. Nejvíce studenty láká filozoficko-přírodovědecká fakulta. Největší zájem je o obor veřejná správa a regionální politika. Šanci dostat se na tento obor má každý čtrnáctý uchazeč. Méně lidí než v předchozích letech se hlásí na obchodně podnikatelskou fakultu se sídlem v Karviné. Ze 1750 přihlášených uspěje necelá třetina. Více než loni se adepti hlásí na Vysokou školu báňskou. Zaregistrováno bylo 3100 přihlášek, škola může přitom přijmout přibližně 800 uchazečů. Podle mluvčí školy Šárky Vilamové se zájemci nejčastěji hlásí na obor Ekonomika a management a Hospodářská politika a správa. Mnohé technické a přírodovědné obory většiny vysokých škol dosud příjem přihlášek neuzavřely.
Na Ostravskou univerzitu se hlásí stejně jako loni přibližně deset tisíc adeptů. Největší počet přihlášek zaregistrovala pedagogická fakulta - asi 3550 studentů. Během posledních let ubývá zájemců o studium na filozofické fakultě. V tomto roce na ni podalo přihlášku 2710 uchazečů. Nejvíce láká anglistika a psychologie. Na Ostravské univerzitě klesl zájem i o přírodovědné obory. Přihlásilo se 1690 osob, nejvíce táhne sociální geografie a distanční studium informatiky. Naopak roste zájem o studium na zdravotně sociální fakultě - nejvíce lidí láká obor zdravotnický management. Slezská univerzita hlásí přibližně stejný počet zájemců o studium jako v loňském roce - 4100 přihlášek. Nejvíce studenty láká filozoficko-přírodovědecká fakulta. Největší zájem je o obor veřejná správa a regionální politika. Šanci dostat se na tento obor má každý čtrnáctý uchazeč. Méně lidí než v předchozích letech se hlásí na obchodně podnikatelskou fakultu se sídlem v Karviné. Ze 1750 přihlášených uspěje necelá třetina. Více než loni se adepti hlásí na Vysokou školu báňskou. Zaregistrováno bylo 3100 přihlášek, škola může přitom přijmout přibližně 800 uchazečů. Podle mluvčí školy Šárky Vilamové se zájemci nejčastěji hlásí na obor Ekonomika a management a Hospodářská politika a správa. Mnohé technické a přírodovědné obory většiny vysokých škol dosud příjem přihlášek neuzavřely.
</TEXT>
</DOC>
<DOC>
<DOCID>LN-20020315075</DOCID>
<DOCNO>LN-20020315075</DOCNO>
<DATE>03/15/02</DATE>
<TITLE>
Odborníci se přou, zda mají mít sestry vysokou, nebo střední školu
</TITLE>
<TEXT>
Ošetřovatelství po evropsku vyučují lékařské, ale i další fakulty. Uchazeči se však nehrnou.
PRAHA - Několik vysokých škol a fakult v ČR vypracovalo nové studijní bakalářské programy pro obor ošetřovatelství. První, jež jsou v souladu s evropskými normami. Podle zpráv, které přicházejí například z 3. lékařské fakulty UK, prozatím ale není o tyto obory velký zájem. Zřejmě proto, že veřejnost přesně nechápe, proč by se měla původně středoškolská odbornost studovat na vysoké škole. Zdravotní sestry, které u nás vystudovaly střední zdravotnickou školu, mohou mít problémy s uznáním své kvalifikace, pokud se rozhodnou pracovat za hranicemi," vysvětluje doc. MUDr. Jiří Šimek ze 3. lékařské fakulty UK v Praze. Evropská unie požaduje, aby do studia ošetřovatelství nastupovali uchazeči po ukončení nejméně desetiletého základního vzdělávání. U nás je ale povinná školní docházka jen devítiletá, čímž je střední zdravotnické vzdělávání problematizováno. Přesto však existuje dál. O tom, zda je opravdu nutné, aby bylo ošetřovatelství vysokoškolským oborem, se vedou živé diskuse. Lékaři se v tomto ohledu dělí na dvě skupiny. Jedna tvrdí, že střední vzdělání stačí, druhá volá po co nejvzdělanějších sestrách. Ostatně tak tomu bylo i za první republiky, když se zřizovaly ošetřovatelské školy. Část lékařů říkala na co školu, stačí, když budou sestry dbát našich pokynů, část vzdělání sester vítala. Ve skutečnosti založil vysokoškolský obor ošetřovatelství" už před třiceti lety profesor Pacovský, a to ve spolupráci lékařské fakulty s Filozofickou fakultou UK. Tam se ošetřovatelství učilo nejprve v kombinaci s psychologií, později s pedagogikou. A právě z těchto oborů se pak rekrutovali vysokoškolsky vzdělaní učitelé na středních zdravotnických školách. Začátkem devadesátých let bylo toto studium nahrazeno bakalářskými programy na několika lékařských fakultách. Ty byly budovány (často ve formě kombinovaného, dříve dálkového studia) k rozšíření vzdělání zdravotních sester. Nyní se objevují bakalářské programy poskytující kvalifikaci zdravotních sester. Do nich se mohou hlásit i absolventi gymnázií. Není pochyb, že vysokoškolsky vzdělané sestry budou stále méně ochotné dělat nekvalifikované práce, jako například vynášení mís. Jiří Šimek, jenž stojí v čele Ústavu lékařské etiky 3. lékařské fakulty UK, s tím počítá. Podle něj je jen přirozené, že tyto práce bude dělat nižší zdravotnický personál a nejspíš pomocné síly ze zahraničí. Považuje to za přirozený vývoj. Osud středních zdravotnických škol zůstává zatím otevřený. MUDr. Šimek je přesvědčen, že pokud by se nic nezměnilo, způsobilo by nám to komplikace při vstupu do Evropské unie. Vývoj se ubírá dvěma směry. Jedním je přeměna středních zdravotnických škol na vyšší odborné školy, druhým pak budování kvalifikačních bakalářských programů. Podle Jiřího Šimka jsou světovým trendem spíše vysokoškolsky než středoškolsky vzdělané sestry. Mnohé z nich totiž vykonávají vysoce specializované práce, pro něž střední škola nestačí.
</TEXT>
<HEADING>
Školy s novou akreditací na obor ošetřovatelství
</HEADING>
<TEXT>
* 3. lékařská fakulta UK v Praze * Univerzita Pardubice * Lékařská fakulta PU v Olomouci * Lékařská fakulta MU v Brně * Jihočeská univerzita v Českých Budějovicích * Ostravská univerzita * VŠ Ilony Mauritzové OPS v Plzni
* 3. lékařská fakulta UK v Praze * Univerzita Pardubice * Lékařská fakulta PU v Olomouci * Lékařská fakulta MU v Brně * Jihočeská univerzita v Českých Budějovicích * Ostravská univerzita * VŠ Ilony Mauritzové OPS v Plzni
</TEXT>
</DOC>
<DOC>
<DOCID>LN-20020315076</DOCID>
<DOCNO>LN-20020315076</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Připravovaná centralizovaná maturita by se nemusela týkat jen studentů středních škol. Podle pracovníků Centra pro reformu maturitních zkoušek (CERMAT) by se mohla stát součástí celoživotního vzdělávání. František Voděrka z CERMAT vysvětlil, že by měl každý člověk s ukončeným středoškolským vzděláním možnost požádat CERMAT o složení zkoušek z určitého předmětu. Předchozí maturita by ovšem byla nepominutelnou podmínkou, bez které by nebylo možné zkoušku skládat," zdůraznil Voděrka. Jak by celá věc vypadala v praxi? Dejme tomu, že někdo bude potřebovat úřední potvrzení, že umí španělsky. Pošle tedy přihlášku na adresu CERMAT. To mu podle místa bydliště určí střední školu, kde bude moci v rámci společné části maturitních zkoušek složit státní" část maturity ze španělštiny. Na tuto zkoušku potom také dostane tzv. protokol, tedy osvědčení o jejím absolvování. Tahle úprava se hodí i těm, kteří chtěli na vysoké škole studovat třeba filologii, u přijímaček ale neuspěli, a po několika letech se rozhodnou pro studium medicíny. V takovém případě jim ale bude chybět maturita z chemie, fyziky či biologie," vysvětluje Voděrka. Výsledek u společné části maturitních zkoušek totiž zřejmě vysokým školám v budoucnu nahradí přijímačky. Všechno nyní závisí na tom, zda a v jaké podobě přijmou poslanci školský zákon, v němž je centralizovaná maturita zakotvena. Pokud by zákon prošel v navrhovaném znění, čekala by na studenty středních škol v roce 2004 maturita složená ze dvou částí: jedné společné pro všechny střední školy a druhé školní. Úspěšné složení maturitní zkoušky bude předpokládat zvládnutí obou složek školní i centrální. Podoba školní části maturity by záležela na škole. Jednou z variant by byly i samostatné práce na úrovni malých diplomek". Společná část by obsahovala povinně český jazyk a literaturu a cizí jazyk ve výběru angličtina, francouzština, italština, němčina, ruština nebo španělština. Třetí předmět by byl povinně volitelný. Student by se mohl rozhodnout mezi matematikou a společenskovědním základem. V případě čtvrtého předmětu by se rozhodoval mezi biologií, dějepisem, fyzikou, chemií a zeměpisem. Výhledově se uvažuje i o informatice. A právě z předmětů této společné části by bylo možné skládat certifikovanou zkoušku v rámci celoživotního vzdělávání.
</TEXT>
</DOC>
<DOC>
<DOCID>LN-20020315077</DOCID>
<DOCNO>LN-20020315077</DOCNO>
<DATE>03/15/02</DATE>
<TITLE>
Budoucnost financování vysokých škol - to bylo hlavní téma sympozia, které zorganizovala v hlavním městě Německa Nadace Hannse Martina Schleyera a Heinze Nixdorfa spolu s Humboldtovou univerzitou. Z jednání bylo zřejmé, že velkým vzorem pro Evropany zůstávají vysoké školy ve Spojených státech, jež jsou financované z více než jednoho zdroje. U státních škol tvoří 36 % státní příspěvek, 19 % školné, 11 % federální podpora, 4 % podpora místních správ, 4 % soukromé zdroje, 6 % dary a dotace. U soukromých škol činí federální podpora 17 %, školné 42 %, dary a dotace 20 % a soukromé zdroje 10 %. Zbytek tvoří příspěvky hospodářského sektoru, nadační příspěvky, peníze z patentů a licencí a vlastní činnost.
</TITLE>
<HEADING>
Získávání peněz je týmová věc
</HEADING>
<TEXT>
Německé vysoké školy jsou naproti tomu mnohem více vázány na jeden zdroj, a to veřejný. Odborníci se shodli na tom, že nejlepší cestou pro Evropany je maximálně zprofesionalizovat získávání kapitálu z dalších, zejména soukromých zdrojů, tedy tak zvaný fundraising. Financování je týmová hra, která má svého prezidenta, své grémium, své poradce a své marketingové oddělení. Je třeba nejen více peněz pro odborníky, ale také více odborníků pro peníze," vysvětlil Arnulf Melzer z mnichovské technické univerzity. U evropských vysokých škol hrají zatím peníze průmyslových firem a nadační prostředky okrajovou roli - jejich podíl se pohybuje kolem 5 %. Například v Německu se stát na financování univerzit účastní částkou 43 miliard eur ročně, nadační prostředky tvoří jen 230 milionů eur.
</TEXT>
<HEADING>
Bez školného to asi nepůjde
</HEADING>
<TEXT>
A možná právě kvůli tomuto financování téměř z jediného zdroje zaostávají německé vysoké školy za hospodářským růstem země - zaznělo v Berlíně. Hlavním věcí proto má být posílení externího financování, ať už z veřejné nebo soukromé sféry. Podle zkušenosti z Humboldtovy univerzity se dá tímto způsobem vytvořit kapitál ve výši 100 000 eur ročně na profesora. Přesto vše nasvědčuje tomu, že bude třeba i v bohatých západoevropských státech zavést školné, a to i ve státních zařízeních. Ten, kdo odmítá školné, má strach ze soutěže, protože studenti budou za své peníze samozřejmě požadovat výkon," bylo slyšet v diskusi. Školné by také mělo vést ke zkrácení doby studia. V Německu v současné době studuje 13 000 studentů už celých dvacet semestrů. V centru zájmu byly také diskuse nad pozitivy a negativy odstátnění vysokých škol. Jedno křídlo odborníků je pro ráznou privatizaci všech státních zařízení, druzí jsou pro zachování vůdčí role státu ve vzdělávacím systému a třetí prosazují něco mezi. Chtějí jen odstátnění, nikoli privatizaci. Jaké jsou závěry? Vyznívají v tom smyslu, že pro Evropu bude nejpřínosnější zachování celé škály různých modelů, které si budou vzájemně konkurovat. Americký systém bude přitom inspirativní především v oblasti podpory velmi nadaných studentů. Tradičně silná pozice státu v evropských zemích by měla podle účastníků sympozia zůstat v podstatě zachována, avšak veřejné peníze by měly do škol plynout prostřednictvím důvěryhodných veřejnoprávních nadací. Do školského systému by měly být vneseny tržní prvky (s tím, že bude zákonně vyřešeno, do jaké míry školy mohou vytvářet svůj vlastní zisk). Neměli bychom však zamlčet, že na sympoziu se nemluvilo jen o penězích, ale například také o nové roli humanitních věd. Ty se podle mnohých názorů dostávají na okraj pozornosti, protože neovlivňují dobu technicky ani ekonomicky jako třeba biotechnologie.Avšak - ozvaly se hlasy - vysoká škola není jen místo pro výrobu" specialistů, ale také pro přípravu univerzálně vzdělaných osobností. Nová pozice humanitních věd je skryta pod pojmem vědecké univerzálnosti. Humanitní vědy by měly vysvětlovat smysl a přínos jednotlivých dílčích vědeckých oborů. Bez této humanitní kultury hrozí vysokým školám ztráta orientace.
A možná právě kvůli tomuto financování téměř z jediného zdroje zaostávají německé vysoké školy za hospodářským růstem země - zaznělo v Berlíně. Hlavním věcí proto má být posílení externího financování, ať už z veřejné nebo soukromé sféry. Podle zkušenosti z Humboldtovy univerzity se dá tímto způsobem vytvořit kapitál ve výši 100 000 eur ročně na profesora. Přesto vše nasvědčuje tomu, že bude třeba i v bohatých západoevropských státech zavést školné, a to i ve státních zařízeních. Ten, kdo odmítá školné, má strach ze soutěže, protože studenti budou za své peníze samozřejmě požadovat výkon," bylo slyšet v diskusi. Školné by také mělo vést ke zkrácení doby studia. V Německu v současné době studuje 13 000 studentů už celých dvacet semestrů. V centru zájmu byly také diskuse nad pozitivy a negativy odstátnění vysokých škol. Jedno křídlo odborníků je pro ráznou privatizaci všech státních zařízení, druzí jsou pro zachování vůdčí role státu ve vzdělávacím systému a třetí prosazují něco mezi. Chtějí jen odstátnění, nikoli privatizaci. Jaké jsou závěry? Vyznívají v tom smyslu, že pro Evropu bude nejpřínosnější zachování celé škály různých modelů, které si budou vzájemně konkurovat. Americký systém bude přitom inspirativní především v oblasti podpory velmi nadaných studentů. Tradičně silná pozice státu v evropských zemích by měla podle účastníků sympozia zůstat v podstatě zachována, avšak veřejné peníze by měly do škol plynout prostřednictvím důvěryhodných veřejnoprávních nadací. Do školského systému by měly být vneseny tržní prvky (s tím, že bude zákonně vyřešeno, do jaké míry školy mohou vytvářet svůj vlastní zisk). Neměli bychom však zamlčet, že na sympoziu se nemluvilo jen o penězích, ale například také o nové roli humanitních věd. Ty se podle mnohých názorů dostávají na okraj pozornosti, protože neovlivňují dobu technicky ani ekonomicky jako třeba biotechnologie.Avšak - ozvaly se hlasy - vysoká škola není jen místo pro výrobu" specialistů, ale také pro přípravu univerzálně vzdělaných osobností. Nová pozice humanitních věd je skryta pod pojmem vědecké univerzálnosti. Humanitní vědy by měly vysvětlovat smysl a přínos jednotlivých dílčích vědeckých oborů. Bez této humanitní kultury hrozí vysokým školám ztráta orientace.
</TEXT>
</DOC>
<DOC>
<DOCID>LN-20020315078</DOCID>
<DOCNO>LN-20020315078</DOCNO>
<DATE>03/15/02</DATE>
<GEOGRAPHY>BERLÍN</GEOGRAPHY>
<TEXT>
Stále častěji přistihují učitelé své žáky při opisování z internetu. Nedávno se na to téma rozepsal německý týdeník Focus. Profesorka Debora Weberová-Wulffová, odbornice na mediální informatiku na technické a ekonomické škole v Berlíně, vystopovala mezi třiceti odevzdanými studentskými texty osm plagiátů z internetu. Znamením toho, že se opisovalo, je třeba náhlá změna stylu. Podezřelé je i to, když studenti nejdřív na řadě stránek bojují s pravopisem, a dál už není ani sebemenší chybička. Stejně tak zarazí myšlenkový skok nebo změna v úpravě," vysvětlila. Aby se o svém podezření ujistila, zadá tato učitelka nějaký nezvyklý obrat nebo výraz o čtyřech až pěti slovech z pochybné pasáže do běžného internetového vyhledávače. Pokud šlo skutečně o kopii, tato důvtipná strategie epigona rychle odhalí. Profesionální protipodvodnické agentury Američanka nepoužívá, aby zbytečně nevyhazovala peníze. Pečlivě zhotovené internetové sbírky domácích prací však expertka Weberová-Wulffová rozhodně nezatracuje. Mohou sloužit jako databanky k rešerším, jako myšlenkové inspirace či návod ke správnému zacházení s prameny," říká. Docent Technické univerzity v Berlíně Ian Kaplow diagnostikuje u mnoha studentů nedostatečné právní vědomí". Když na univerzitě opravoval první domácí práce a narazil na plagiáty, vsadil na osvětu. V prvních hodinách svého semináře anglistiky a filozofie studentům vysvětloval, jak se používá internet a jak se správně citují zdroje. Podvodníkům hrozí přísné tresty. Na Fakultě správní vědy univerzity v Kostnici byli postiženi dva zvlášť troufalí studenti. Jeden opsal z internetu celou diplomovou práci, druhý asi polovinu. Učitelé je nechtějí pustit k dalším zkouškám, což bude mít za následek, že nedostanou diplom a nemohou ve svém oboru znovu předložit diplomovou práci. Předseda zkouškové komise Rainer Schnell tvrdí, že v Německu zatím takový precedens není, ale že je ochoten pohnat podvodníky třeba až ke správnímu soudu. Oba studenti se ovšem zapřísahají, že svou práci vymysleli sami, bez cizí pomoci.
</TEXT>
</DOC>
<DOC>
<DOCID>LN-20020315079</DOCID>
<DOCNO>LN-20020315079</DOCNO>
<DATE>03/15/02</DATE>
<TEXT>
Nezáleží na tom, zda jsi velký nebo malý, černý nebo bílý, všichni jsou stejně důležití" - stojí na první stránce Slabikáře dětských práv, který vydala a spolu s metodickým pokynem rozeslala do škol nadace Naše dítě. Jak řekla LN její ředitelka Zuzana Baudyšová, děti v ČR většinou neznají svá základní práva a podle odborných odhadů je nejméně 20 000 z nich dokonce týráno. Obrázkovou publikací vhodnou zejména pro žáky prvních a druhých tříd chce nadace přiblížit dětem články Úmluvy o právech dítěte včetně práva na volný čas a také na vlastní názor. Máš právo říkat, co si myslíš," stojí pod jedním z obrázků. Na otázku, zda se učitelé ve školách nebrání dalšímu posilování sebedůvěry žáků, Zuzana Baudyšová odpověděla: Setkali jsme se s tím." Podle jejího názoru jde však v takových případech o nepochopení. Publikace není zaměřena proti autoritě učitelů. Jde o to, vysvětlit dětem, že každá lidská bytost má svou hodnotu, důstojnost a základní práva.
</TEXT>
</DOC>
<DOC>
<DOCID>LN-20020315080</DOCID>
<DOCNO>LN-20020315080</DOCNO>
<DATE>03/15/02</DATE>
<TEXT>
r Kampfhund ((e)s, e) bojový pes ein/ziehen (zog, h. eingezogen) zabavit e Unbedenklichkeits-Plakette (-, n) plaketa "neškodnosti" s Halsband ((e)s, ä-er) obojek e Hundeverordnung (-, en) nařízení o psech r Besitzer (s, - ) majitel ab/legen h. složit besitzen (besaß, h. besessen) vlastnit bislang dosud s Hunde-Einfangen (s, - ) chytání psů zuständig kompetentní, zodpovědný zumal zvláště den Vertrag kündigen vypovědět smlouvu sich verpflichten h. zavázat se im Umland v okolí wagen h. odvážit se verantworten h. odpovídat za... e Verwaltung (-, en) správa e Kost (-, 0) strava s Logis (-, 0) ubytování, přístřeší vor/strecken h. zapůjčit notfalls v případě nutnosti e Pfändung (-, en) exekuce s Vorgehen (s, 0) postup befürchten h. obávat se ein/treiben (ie, h. ie) vymáhat folgen i. následovat schuld vinen r Zustand ((e)s, ä-e) stav unlösbar neřešitelný angesichts vzhledem k... außerhalb mimo
</TEXT>
</DOC>
<DOC>
<DOCID>LN-20020315081</DOCID>
<DOCNO>LN-20020315081</DOCNO>
<DATE>03/15/02</DATE>
<TEXT>
erklingen (a, i. u) zaznít e Art (-, en) druh überhäufen h. zahrnovat begeistert nadšený entsprechend konkrétní unerfüllt nesplněný entwickeln h. vyvinout stammen h. pocházet greifen (griff, h. gegriffen) zu ... sáhnout po ... r Radiolautsprecher (s, - ) reproduktor beliebig libovolný reichen h. stačit auf/legen h. položit (sluchátko) verraten (ie, h. a) prozradit im Laufe v průběhu genervt vynervovaný auf/atmen h. vydechnout r Klang ((e)s, ä-e) zvuk r Receiver (s, s) z angl. přijímač verzückt jako u vytržení, uchvácený rechtzeitig včas ohnehin tak jako tak bedauerlich politováníhodný nennen (nannte, h. genannt) nazývat e Anfrage (-, n) dotaz s Summen (s, 0) pobroukávání aus der Erinnerung zpaměti bislang dosud um/fassen h. obsahovat vor/kommen (a, i. o) vyskytovat se e Suchmaschine (-, n) vyhledávač e Ergebnisliste (-, n) výsledek (vyhledávání) infrage kommend přicházející v úvahu indes zatím, mezitím s Zeitalter (s, - ) věk e Copyright-Verletzung (-, en) porušování autorských práv auf/spüren h. vypátrat
</TEXT>
</DOC>
<DOC>
<DOCID>LN-20020315082</DOCID>
<DOCNO>LN-20020315082</DOCNO>
<DATE>03/15/02</DATE>
<TITLE>
Proslulý britský filmař Stephen Frears, režisér Nebezpečných známostí, přijel do Prahy na Dny Evropského filmu představit svůj snímek o malém chlapci jménem Liam.
</TITLE>
<GEOGRAPHY>PRAHA</GEOGRAPHY>
<TEXT>
Stephena Frearse, kterého proslavila zejména adaptace Laclosových Nebezpečných známostí, přivedl do světa filmu ostravský rodák, slavný britský režisér Karel Reisz. V polovině šedesátých let jej přizval k účasti na natáčení svého snímku Morgan. Později Frears spolupracoval i s Reiszovým generačním souputníkem Lindsayem Andersonem. Sociálně kritická tradice britského filmu, která kulminovala právě v době Frearsových začátků, je režisérovi podle jeho slov blízká dodnes. "Výrazně se projevuje ve filmu Ošklivé krásné věci, který právě natáčím. Je to realistický, velmi kriticky pojatý příběh o ilegálních přistěhovalcích v Británii." Podobně kriticky laděný je ale i snímek Liam z roku 2000, který Stephen Frears přivezl na Dny Evropského filmu a který se promítá dnes v pražském kině Lucerna a v sobotu 23. 3. v brněnském kinosále B. Bakaly. Jde o příběh viděný očima sedmiletého chlapce. Středem vyprávění je liverpoolská rodina, která se v době hospodářské krize ve třicátých letech ocitla na hranici bídy. Liam, nejmladší ze tří dětí, s ironií a humorem předkládá divákům detaily ze života všech členů rodiny. Frears, jenž loni v létě oslavil šedesátku, je vzděláním právník. Záhy po ukončení studií na cambridgeské univerzitě se však začal věnovat divadlu a posléze i filmu. "Vlastně vůbec nechápu, proč jsem ta práva studoval. Byla to příšerná nuda," komentoval na včerejší tiskové konferenci s úsměvem počátek své filmařské kariéry.
</TEXT>
<HEADING>
Frears někdy rád "uteče" z Evropy
</HEADING>
<TEXT>
V sedmdesátých letech Frears vytvořil řadu televizních filmů, mimo jiné adaptoval Tři muže ve člunu Jeroma Klapky Jeroma. Mezinárodní úspěch přinesl Stephenu Frearsovi film The Hit z roku 1984, gangsterský příběh situovaný do Španělska. Největší slávu mu však vynesla jeho hollywoodská adaptace Nebezpečných známostí z roku 1988. Svou "rozpolcenost" mezi evropským a americkým filmem prý Stephen Frears nevnímá jako problém. "Lidé chtějí chodit na americké filmy, a není sporu o tom, že i americké filmy se dají dělat dobře. Já sám jsem na ně v mládí často chodil a vytvořil jsem si podle nich obraz Ameriky. Proto někdy rád 'uteču' z Evropy a v Americe natáčím. A potom zase, spolu s několika dalšími zbylými staromódními idealisty, točím tradiční britské příběhy." Nebezpečné známosti prý dodnes miluje. "Ten film mi změnil život, otevřel mi spoustu možností. A sám o sobě je myslím skvělý. Laclosovu knihu jsem do té doby nečetl, ale když jsem se s tím příběhem seznámil, okamžitě mi připadal úžasný, moderní a vzrušující. Sám se i dnes na Nebezpečné známosti rád podívám - a někdy ani nemohu uvěřit, že jsem to natočil já..."
V sedmdesátých letech Frears vytvořil řadu televizních filmů, mimo jiné adaptoval Tři muže ve člunu Jeroma Klapky Jeroma. Mezinárodní úspěch přinesl Stephenu Frearsovi film The Hit z roku 1984, gangsterský příběh situovaný do Španělska. Největší slávu mu však vynesla jeho hollywoodská adaptace Nebezpečných známostí z roku 1988. Svou "rozpolcenost" mezi evropským a americkým filmem prý Stephen Frears nevnímá jako problém. "Lidé chtějí chodit na americké filmy, a není sporu o tom, že i americké filmy se dají dělat dobře. Já sám jsem na ně v mládí často chodil a vytvořil jsem si podle nich obraz Ameriky. Proto někdy rád 'uteču' z Evropy a v Americe natáčím. A potom zase, spolu s několika dalšími zbylými staromódními idealisty, točím tradiční britské příběhy." Nebezpečné známosti prý dodnes miluje. "Ten film mi změnil život, otevřel mi spoustu možností. A sám o sobě je myslím skvělý. Laclosovu knihu jsem do té doby nečetl, ale když jsem se s tím příběhem seznámil, okamžitě mi připadal úžasný, moderní a vzrušující. Sám se i dnes na Nebezpečné známosti rád podívám - a někdy ani nemohu uvěřit, že jsem to natočil já..."
</TEXT>
</DOC>
<DOC>
<DOCID>LN-20020315083</DOCID>
<DOCNO>LN-20020315083</DOCNO>
<DATE>03/15/02</DATE>
<TITLE>
Zdeněk Troška uvedl svůj "romantický film postavený na krásných tvářích, obrazech a kostýmech"
</TITLE>
<TEXT>
Režisér Troška sliboval, že vzkřísí žánr, na který se u nás už zapomnělo: dobrodružný kostýmní milostný příběh. Po pečlivé revizi výsledku jeho snažení si lze na seznamu očekávaných položek zaškrtnout pouze kostýmy. Dobrodružství se nedočkáme. Láska je zcela nevěrohodná. A příběh? Neuvěřitelný!
Rok 1863. Kdesi ve Francii hoří klášter, kolem ve zmatku pobíhají řádové sestry. V okně ve druhém patře stojí dívka a volá o pomoc. Ze tmy se vynoří tajemný jezdec a přiměje dívku, aby mu skočila do náruče. "Zázrak!" volají sestry a odvádějí zachráněnou Charlottu, zatímco neznámý zachránce sbírá z prachu dívčin medailonek. Jediný pohled stačí k tomu, aby se osudově zamiloval... Knihy přičinlivé spisovatelky Hany Marie Körnerové, jejíž Andělská tvář posloužila jako předloha, sice nepatří v žánrové kategorii "románů pro služky" k nejlepším, ale je v nich znát poučenost klasikou - sestrami Brontëovými či Daphne Du Maurierovou. Kéž by se dalo říci, že Zdeněk Troška stejně pečlivě sledoval Angeliku! Pokud ano, ničím se nepoučil.
</TEXT>
<HEADING>
"Chci žít, mamá!"
</HEADING>
<TEXT>
Scénář, který režisér napsal rukou společnou s autorkou románu, se vymyká všem pravidlům. Postavy přicházejí bůhví odkud, jednají beze špetky motivace a jejich dialogy připomínají výkřiky v komiksových bublinách. "Chci žít, mamá," prohlásí zasněně Charlotta (Michaela Kuklová) cestou z kláštera. "Odejděte z tohoto domu, dokud je čas," varuje chraplavým basem svou novou švagrovou Filip (Jiří Pomeje), který pro tuto scénu nasadil výraz zarputilého dřevorubce. Jeho bratr Raul (Filip Blažek) se o svatební noci vykroutí z manželských povinností (a bude se z nich vykrucovat každou noc). Ráno pak najdou nedaleko zámku zavražděnou mladou dívku. Historka o zlém a hodném bratrovi, přičemž ten původně hodný je ve skutečnosti zlý a naopak, je až bezelstně průsvitná. Budiž, nicméně i červenou knihovnou mohou cloumat vášně, ale tady kde nic, tu nic. Charlotta vyděšeně běhá po chodbách zámku, ale není sebemenší důvod se o ni bát. Jeden ji miluje, druhý ji chce zabít, jediné, co však z plátna sálá, je nechtěný humor. I naivní a přiznaně kýčovitý příběh se dá natočit tak atraktivně, že mu - někteří proti své vůli, jiní vcelku ochotně - podlehneme. Jenže Andělská tvář se proti pravidlům červené knihovny mnohonásobně prohřešuje a, bohužel, není ani řemeslně dobře odvedenou zábavou. Herecké výkony jsou víc než slabé, režie se smrskla na pouhé aranžování záběrů a kupodivu příliš nefunguje ani kamera jindy obratného Jaroslava Brabce.
</TEXT>
<HEADING>
Troška se minul s žánrem
</HEADING>
<TEXT>
Poctivě kýčovitých záběrů se dočkáme jen několikrát: Charlotta stojí na útesu nad mořem a sukně jí mohutně plápolá, Charlotta v růžové besídce nalévá čaj, Charlotta se prochází po pobřeží a šaty jí smáčejí vlny... Michaela Kuklová je pro kameru stále ještě vděčný objekt, uvěřit, že její hrdinka je panna, chce však jistou dávku představivosti. Slibované moře pod vranovským zámkem skutečně burácí, a byť tento výjev působí komicky, sluší se ocenit alespoň kvalitní práci trikového studia. Záběry pořízené na písčitých plážích Kanárských ostrovů už zdaleka tak oslnivé nejsou a celá hra na francouzskou šlechtu - mamá sem, papá tam a co tomu říkáte, pane hrabě, - je prostě směšná, když se o ni pokoušejí titíž neproměnliví herci z Troškových pohádek. Zdeněk Troška se prostě s dobrodružnou romancí naprosto minul. Podařilo se mu natočit dobrodružný milostný příběh zcela bez napětí a bez vášnivých vzplanutí - nepočítáme-li závěrečnou lehce erotickou scénu s jedním odhaleným ňadrem, což je navíc velký prohřešek proti žánru. Cílová skupina, jíž je Andělská tvář určená, obvykle sleduje telenovely. Tvůrci doufají, že se tito diváci protentokrát vypraví do kina (připravili pro ně megalomanský počet kopií - 25). Jiný důvod než vysoké tržby totiž pro existenci Andělské tváře při nejlepší vůli nelze najít.
Andělská tvář
ČR 2002
Scénář: Zdeněk Troška, Hana Marie Körnerová
Režie: Zdeněk Troška
Kamera: Jaroslav Brabec
</TEXT>
<HEADING>
Hudba: Petr Malásek
</HEADING>
<TEXT>
Hrají: Michaela Kuklová, Jiří Pomeje, Filip Blažek, Jiří Krampol, Dana Morávková, Alena Vránová, Emília Vášáryová, Marek Vašut, Josef Vinklář a další
Distribuce v ČR: Bontonfilm
</TEXT>
</DOC>
<DOC>
<DOCID>LN-20020315084</DOCID>
<DOCNO>LN-20020315084</DOCNO>
<DATE>03/15/02</DATE>
<TITLE>
Strach z lidí
</TITLE>
<TEXT>
Jako psychotické povídky by bylo možné charakterizovat knížku Daniela Micky (nar. 1963), vydanou brněnským nakladatelstvím Petrov. Valná část povídek je poznamenána ovzduším úzkosti a děsu z krutosti světa, jaký postavičky drobných epizod i větších příběhů obklopuje. Některé mají ráz groteskní či absurdní, připomínajíce Kafku a jeho "zvířecí" prózy, jiné se blíží hororovým příhodám, v nichž dominantní roli hraje smrt. Další typ zpracovává motivy odcizení, zejména ztráty rodinných vztahů. Nejrozsáhlejší povídka Hra je konglomerátem prvků odkazujícím k vzorcům a schématům moderní prózy (osamělost, vina, soud). Spíše než beletrií je knížka dokladem snahy řešit psaním problémy vlastních psychóz. ahm
</TEXT>
<HEADING>
Peter Green &amp; Splinter Group: Time Traders
</HEADING>
<TEXT>
Britský bluesrockový kytarista a zpěvák Peter Green je mistrem svého oboru. K dalšímu výjimečnému albu mu pomohlo sdružení prvotřídních muzikantů Splinter Group. CD Time Traders (Obchodníci s časem) vypráví o kšeftování s něčím, co se dříve nedalo koupit. "Vezmeme blues z mississippské delty a hrajeme ho na tržišti," říká se v písni Real World. Lahůdkou je Greenův zestárlý, typicky černošský hlas, který zachraňuje i několik slabších míst, kde se ryzí tradice střetává s pokleslejšími popovými prvky. To platí zejména o závěru alba, který však zároveň pozoruhodně nahlíží do jiného světadílu - do Afriky. I tato bluesová deska je především o lásce. "You give me honey, I give you money." Co dodat. myst
</TEXT>
<HEADING>
Interpretace není zločin
</HEADING>
<TEXT>
Brněnský Dům umění zareagoval na spor o parafráze Ladových kreseb a otevřel výstavu, jejíž samotný název se k němu jednoznačně vyjadřuje. Výstava (trvá do 7. 4.) je předzvěstí rozsáhlejšího projektu, který Dům umění k tématu interpretace připravuje. Erotické parafráze kreseb Josefa Lady a reakce dědiců autorských práv na jejich pražskou výstavu jsou připomenuty novinovými výstřižky. Kromě nich kolekce zahrnuje práce 20 současných autorů (mj. Petra Nikla, Jiřího Černického, Tomáše Lahody, Ivana Voseckého), záměrně vybraných podle generační spřízněnosti s Tomášem Vaňkem. Až na jednu výjimku jsou interpretovány práce starších autorů, často díla široce známá a slavná (Munch, Monet, Michelangelo, Sudek, Born nebo Sekora). bar
Dracula 2000
</TEXT>
<HEADING>
VIDEO
</HEADING>
<TEXT>
Na film amerického režiséra Patricka Lussiera dohlížel z postu výkonného producenta "pán hororů" Wes Craven. Partička zlodějů se vloupá do sejfu obchodníka se starožitnostmi van Helsinga (Christopher Plummer). Zklamáni hubeným úlovkem odcizí alespoň rakev, v níž stařec věznil upíra Draculu. Osvobozený Kníže temnot a jeho družina vyráží do New Orleans, kde žije van Helsingova dcera. Ale v patách jim jsou starožitník a jeho chráněnec Simon (Jonny Lee Miller). Standardně zvládnuté dílko ozvláštňují drobné inovace a smysl pro ironii. Za rozkošný závěr, v němž se nám vyjeví Draculova skutečná identita, lze k hodnocení přidat ještě půl hvězdičky. pan
Na film amerického režiséra Patricka Lussiera dohlížel z postu výkonného producenta "pán hororů" Wes Craven. Partička zlodějů se vloupá do sejfu obchodníka se starožitnostmi van Helsinga (Christopher Plummer). Zklamáni hubeným úlovkem odcizí alespoň rakev, v níž stařec věznil upíra Draculu. Osvobozený Kníže temnot a jeho družina vyráží do New Orleans, kde žije van Helsingova dcera. Ale v patách jim jsou starožitník a jeho chráněnec Simon (Jonny Lee Miller). Standardně zvládnuté dílko ozvláštňují drobné inovace a smysl pro ironii. Za rozkošný závěr, v němž se nám vyjeví Draculova skutečná identita, lze k hodnocení přidat ještě půl hvězdičky. pan
</TEXT>
</DOC>
<DOC>
<DOCID>LN-20020315085</DOCID>
<DOCNO>LN-20020315085</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Podesáté budou dnes v Plzni uděleny výroční hudební ceny časopisu Report Žebřík 2001 - Inel Mobil Music Awards. Na slavnostním večeru vystoupí například skupiny J.A.R. s Danem Bártou a Romanem Holým, kteří představí nový repertoár, dále Support Lesbiens a Kryštof. Tata Bojs při této příležitosti pokřtí svůj nový titul nazvaný Biorytmy. Večer, jejž bude moderovat Zdeněk Suchý, začne v plzeňském DK Inwest ve 20 hodin.
</TEXT>
</DOC>
<DOC>
<DOCID>LN-20020315086</DOCID>
<DOCNO>LN-20020315086</DOCNO>
<DATE>03/15/02</DATE>
<TITLE>
Cen Thálie V historické budově Národního divadla se budou zítra udělovat Ceny Thálie 2001. Slavnostní ceremoniál mohou diváci sledovat v přímém přenosu České televize. Moderátorkou večera je stejně jako loni zpěvačka a herečka Jitka Molavcová.
</TITLE>
<GEOGRAPHY>PRAHA</GEOGRAPHY>
<TEXT>
Ceny již poosmé vyhlašuje Herecká asociace a jsou udělovány ve čtyřech kategoriích, zvlášť za ženský a mužský výkon. V činohře jsou letos nominováni Blanka Bohdanová, Nina Divíšková Lenka Skopalová, Vladimír Dlouhý, Jiří Langmajer a Josef Somr. Na operní cenu aspirují Simona Houda-Šaturová, Ivetta Tannenbergová, Jan Hladík a Ivan Kusnjer a z baletních a tanečních umělců byli vybráni Ljubov Dančenko, Taťána Juřicová, Jana Kosíková-Přibylová, Jiří Jelínek, Lubor Kvaček a Jiří Pokorný. V oblasti muzikálu a operety se letošními kandidáty stali Marta Kubišová, Tereza Duchková, Lumír Olšovský a Zdeněk Junák. Kromě zmíněných kategorií bude také udělena Cena mladému umělci nebo umělkyni (ve věkové hranici do 33 let), dále Zvláštní cena Kolegia pro udělování Cen Thálie za mimořádný umělecký přínos českému divadelnímu umění a tři Ceny Thálie za celoživotní jevištní mistrovství v jednotlivých oborech dramatického umění. Nominované umělce a členy Kolegia přijme dnes odpoledne na zámku v Lánech choť prezidenta republiky Dagmar Havlová, která nad těmito cenami již tradičně převzala záštitu.
PRAHA - Ceny již poosmé vyhlašuje Herecká asociace a jsou udělovány ve čtyřech kategoriích, zvlášť za ženský a mužský výkon. V činohře jsou letos nominováni Blanka Bohdanová, Nina Divíšková Lenka Skopalová, Vladimír Dlouhý, Jiří Langmajer a Josef Somr. Na operní cenu aspirují Simona Houda-Šaturová, Ivetta Tannenbergová, Jan Hladík a Ivan Kusnjer a z baletních a tanečních umělců byli vybráni Ljubov Dančenko, Taťána Juřicová, Jana Kosíková-Přibylová, Jiří Jelínek, Lubor Kvaček a Jiří Pokorný. V oblasti muzikálu a operety se letošními kandidáty stali Marta Kubišová, Tereza Duchková, Lumír Olšovský a Zdeněk Junák. Kromě zmíněných kategorií bude také udělena Cena mladému umělci nebo umělkyni (ve věkové hranici do 33 let), dále Zvláštní cena Kolegia pro udělování Cen Thálie za mimořádný umělecký přínos českému divadelnímu umění a tři Ceny Thálie za celoživotní jevištní mistrovství v jednotlivých oborech dramatického umění. Nominované umělce a členy Kolegia přijme dnes odpoledne na zámku v Lánech choť prezidenta republiky Dagmar Havlová, která nad těmito cenami již tradičně převzala záštitu.
</TEXT>
</DOC>
<DOC>
<DOCID>LN-20020315087</DOCID>
<DOCNO>LN-20020315087</DOCNO>
<DATE>03/15/02</DATE>
<TITLE>
Play off: Znojmo uhájilo domácí neporazitelnost a k postupu přes Zlín mu zbývá jedno vítězství
</TITLE>
<TEXT>
První překvapení se rýsuje v play off. Sedmé nasazené Znojmo využilo dvakrát výhody domácího prostředí, v sérii vede 3:1 a dostalo favorizované hokejisty Zlína na hranu vyřazení. Naopak Sparta promarnila první mečbol k ukončení série s Třincem, když podlehla až po osmé sérii trestných střílení.
</TEXT>
<HEADING>
Třinec - Sparta 4:3 po penaltách
</HEADING>
<TEXT>
Sparta bez nemocného kapitána Žemličky, jehož úlohu přebral dosavadní asistent Broš, dotáhla zápas až k penaltám. V prvních pěti sériích skórovali za domácí Marek s Králem, za Pražany Hlinka s Brošem. Ještě tři série se pak museli přidávat, než po šestnácti nájezdech dal ten rozhodující třinecký Zadina. I počtvrté dala v sérii úvodní gól Sparta, když ve 12. minutě při přesilovce napřáhl obránce Ptáček a vstřelil v play off již svůj druhý gól. Od té doby se však iniciativa přestěhovala na hokejky domácích, z čehož rezultovala stav 3:1 ve 37. minutě. Ještě v prvním dějství totiž výborného Břízu pokořil dorážkou Marek, ve 34. minutě pak při stupňujícím se tlaku využil přesilovku Richard Král. Třinecký kapitán skóroval do prázdné branky po sérii střel a dal vůbec svůj první gól v play off. Právě Král byl ústřední postavou duelu. Za pár chvil šikovně zastavil v útočném pásmu přihrávku, kterou si přebral Janků a zvýšil na 3:1. Černá chvíle však na Krále přišla dvacet vteřin před koncem, kdy si nešťastně dal vlastní gól. Situace byla o to nepříjemnější, že ten následoval bezprostředně po Kratěnova trefě, čímž Sparta dokázala za dvacet vteřin poslední minuty druhé třetiny srovnat na 3:3. Další gól už nepadl a rozhodly penalty.
Antonín Stavjaňa, trenér Třince: "Na to, že se hrál zápas play off, bylo na obou stranách nezvykle moc šancí. Při penaltách se k nám přiklonilo štěstí." Václav Sýkora, trenér Sparty: "Prohrávali jsme 1:3, ale během jednoho střídání jsme dokázali srovnat. To bylo velmi povzbudivé. Nastavený čas jsme sehráli aktivněji, ale poté co jsme nevyužili ani přesilovku pět na tři, došlo na nájezdy, a to už je vždy loterie." tik
</TEXT>
<HEADING>
Znojmo - Zlín 4:3
</HEADING>
<TEXT>
Zlín poprvé do série nasadil brankáře Tučka, který vystřídal Maříka. Jako první ale udeřila znovu první znojemská pětka, když přesilovku zůročil v úvodní gól Slovák Uram. Rovněž první útok hostí se činil. Čajánek ve 21. minutě pronikl před bránu a Somík poslal puk do sítě 1:1. Byl to právě Uramův slovenský krajan ve službách Zlína Somík, jenž prožil skvělý zápas. Za třináct minut druhé třetiny zkompletoval hattirck a dal svému týmu vedení 3:2. Pro druhou branku se probil v přesilovce 5 na 3, když zblízka dorazil Marušákovu bombu. I třetí gól dal zblízka, když využil Čajánkovy pohotové akce a při následném zmatku ve znojemské defenzivě znovu skóroval. Šachová partie poslední třetiny odstartovala čtyři minuty po jejím zahájení, kdy znojemský Jakeš v přesilovce 5 na 3 vyrovnal na 3:3 a začalo se čekat na klíčový gól. Ten přišel v 54. minutě ze znojemských holí. Paradoxně do sítě namířil dlouholetý hráč Zlína Barus a svůj bývalý tým vystavil do těžké pozice, v sérii Zlínští prohrávají 1:3 a jedna prohra je dělí od vyřazení. Jejich zkázu totiž ještě v power play dokonal Havíř.
Pavel Pazourek, trenér Znojma: "Chtěl bych vyzvednout vůli našich hráčů. Zlín hrál velmi dobře v defenzívě, hlavně ve druhé třetině měl velký tlak, který jsme naštěstí přestáli." Zdeněk Venera, trenér Zlína: "Domácí mi připadali v prostřední části utahaní, zdálo se, že jim dochází síly a utkání zvládneme. Říkali jsme si, že je nesmíme postavit na nohy nějakou chybou. Nabídli jsme jim ale přesilovku pět na tři..." spo
ČTVRTFINÁLE PLAY OFF
STAV SÉRIE PŘÍŠTÍ ZÁPAS
SPARTA - TŘINEC 3:1 v neděli v Praze
ZLÍN - ZNOJMO 1:3 v neděli ve Zlíně
PARDUBICE - SLAVIA 1:1 dnes v Praze
PLZEŇ - VÍTKOVICE 1:1 dnes ve Vítkovicích
3 hvězdy čtvrtečních zápasů play off
</TEXT>
<HEADING>
1. Marek Zadina (Třinec)
</HEADING>
<TEXT>
Už v základní hrací době hýřil aktivitou, připsal si jednu asistenci. V penaltovém rozstřelu pak sice první nájezd nedal, v osmé sérii však rozhodl zápas.
</TEXT>
<HEADING>
2. R. Král (Třinec)
</HEADING>
<TEXT>
Kapitán odehrál povedený zápas, dal svou první branku v play off, na další nahrál. Blýskl se i překrásným nájezdem, kdy jeho střela z otočky jen škrtla o konstrukci sparťanské branky. Při penaltách pak jednu dal, druhou ne.
</TEXT>
<HEADING>
3. Radovan Somík (Zlín)
</HEADING>
<TEXT>
Během 13 minut druhé třetiny využil houževnatý slovenský bojovník přehled a orientaci před bránou soupeře a nastřílel hned tři góly. Jeho týmu to ale nakonec na výhru nestačilo.
Během 13 minut druhé třetiny využil houževnatý slovenský bojovník přehled a orientaci před bránou soupeře a nastřílel hned tři góly. Jeho týmu to ale nakonec na výhru nestačilo.
</TEXT>
</DOC>
<DOC>
<DOCID>LN-20020315088</DOCID>
<DOCNO>LN-20020315088</DOCNO>
<DATE>03/15/02</DATE>
<TITLE>
Na ostří nože se zatím hraje čtvrtfinálová série play off mezi hokejisty Vítkovic a Plzně, která dnes pokračuje třetím duelem. Tvrdé souboje, pěstní bitky, ale i nadávky a obviňování z ovlivňování rozhodčích - to všechno je v arsenálu obou týmů. Největší hvězda Vítkovic útočník David Moravec k tomu říká: "Některé výroky plzeňských hráčů i trenérů nechápu."
</TITLE>
<TEXT>
LN: Oba zápasy v Plzni se hrály v dost vyhecované až nepřátelské atmosféře. Proč?
V play off už to tak někdy chodí. Týmy se snaží pro úspěch udělat téměř cokoliv. Možná k tomu navíc přispěl i fakt, že zápasy v play off pískají dva hlavní rozhodčí, a tudíž vidí podstatně víc faulů, než když je tam jenom jeden sudí. A to je samozřejmě dobře, jenomže hráči na to nejsou zvyklí. Jsou často vylučovaní a zápas se rozkouskuje a znervózní.
LN: Přesto je ale série mezi Vítkovicemi a Plzní podstatně nervóznější a tvrdší než ty ostatní.
Je pravda, že je to dost vyhecované. Místy se víc zápasí, než hraje hokej.
LN: Přispěly k tomu podle vás i výroky plzeňského útočníka Dudy, který po prvním utkání křičel na stadionu do mikrofonu urážky na adresu vašeho týmu?
Myslíte to o Hadamczikovi a jeho Polácích, kterým to vždycky spočítá? Tak to jsem slyšel. Nevím, jestli je tak hloupý, že musí vykřikovat takové věci. Podle mě je to pod úroveň, naprosto ubohé. Ale nás tím neurazil, spíš vyburcoval k lepšímu výkonu.
LN: Říká se, že na něj ve Vítkovicích chystáte odvetu. Nějaké náznaky z vaší kabiny byly slyšet.
Myslím, že se k tomu nesnížíme. My jsme byli v obou zápasech hokejovější a lepší než Plzeň, a tak budeme dál hrát svoji hru. On nám může být ukradený. Ale počítáme s tím, že Plzeň bude provokovat a nakonec si zase stěžovat do novin a televize, jak jsou na ni všichni zlí a nespravedliví.
LN: Máte teď na mysli výroky trenéra Kampfa, který po druhém zápase reportérům České televize naznačoval, že jste vyhráli nekalým způsobem? Že zápas zmanipuloval váš kouč Hadamczik?
Neviděl jsem to, ale slyšel. A musím říct, že mě to dost překvapilo. Trenér by se přece měl umět ovládat, ale on jednoznačně neunesl porážku. To by se mu nemělo stávat.
LN: Plzeň jste v prvních zápasech překvapili tvrdou hrou, což jinak bývá její přednost. Byl to záměr?
Myslím, že zaskočení tím byli opravdu dost. Ale tohle je play off a takhle se hrát musí. Každý do toho dal srdce a hrál i za kamaráda.
LN: Zápasy byly plné bitek, vy jste se do nich ale nepouštěl. Jak těžké bylo udržet nervy na uzdě?
Víte, já mám na ledě jiné úkoly, než se s někým mlátit. A dobře vím, že v play off platí: kdo udrží nervy na uzdě, ten vyhraje.
LN: Co podle vás nakonec sérii rozhodne?
To, že jsme hokejovější, a pak gólmani. A ten náš (Jiří Trvaj) je stoprocentně lepší než Barta.
LN: Vám osobně se zatím daří. Myslíte i na to, že hrajete o nominaci na mistrovství světa?
Tak to ani ne. Všechno má svou posloupnost. Vím, že když se bude dařit týmu, půjde to i mně, a pak si na mě třeba trenéři nároďáku vzpomenou.
</TEXT>
</DOC>
<DOC>
<DOCID>LN-20020315089</DOCID>
<DOCNO>LN-20020315089</DOCNO>
<DATE>03/15/02</DATE>
<TITLE>
Pár hodin poté, co ho Dallas vyměnil do New York Rangers, nastoupil hokejista Martin Ručinský za nový klub v NHL a pomohl k jediné brance při prohře s Bostonem 1:3.
</TITLE>
<TEXT>
NEW YORK - Ručinský nastoupil v české formaci spolu s Radkem Dvořákem a Petrem Nedvědem a připsal si hned asistenci. Česká řada však dlouho pospolu nevydržela, Radek Dvořák si zranil koleno a je mimo do konce sezony. Pro klub New York Rangers je Dvořákovo zranění velkou ztrátou, protože ryze česká sehraná útočná řada měla být postrachem soupeřů a dovést Jezdce do play off. Pětadvacetiletý Dvořák ale plány trenérům zhatil. Ve druhé třetině středečního zápasu s Bostonem po srážce přesně kolenem na koleno Gorda Murphyho upadl s bolestivou grimasou na led. "Teď je nejlepší část sezony, bojujeme o play off. Hrozně mě to mrzí, ale nic s tím neudělám," konstatoval odevzdaně Dvořák opíraje se o berle. Vedle poničeného postranního vazu je pravděpodobné, že si přetrhl také přední křížový vaz. Táborského rodáka čeká rehabilitace po dobu šesti až sedmi měsíců.
</TEXT>
</DOC>
<DOC>
<DOCID>LN-20020315090</DOCID>
<DOCNO>LN-20020315090</DOCNO>
<DATE>03/15/02</DATE>
<TITLE>
Severočeští fotbalisté obstáli i v prvním čtvrtfinále Poháru UEFA a do odvety mají šanci
</TITLE>
<TEXT>
Dobrou pozici pro odvetu si vypracovali fotbalisté Liberce v úvodním utkání čtvrtfinále Poháru UEFA. Dortmund sice neprohrál, ale bezbranková remíza může být zrádná.
PRAHA - Podruhé musel Liberec hostovat na Letné, ale ani tentokrát mu to neuškodilo. K výhře měl blíž.
Slovan Liberec 0
</TEXT>
<HEADING>
Borussia Dortmund 0
</HEADING>
<TEXT>
Na důvěrně známý stadion Sparty se vrátili dva čeští hráči ve službách Dortmundu: útočník Koller a středopolař Rosický. Víc vidět byl ten první, ale oba zastínili Liberečtí. Ti se už v páté minutě hnali za gólem. Po rychlém autovém vhazování poslal kapitán týmu Janů míč k Nezmarovi. Ten se na chvíli ocitl úplně volný, ovšem hlavičkoval jen k rukám brankáře Lehmanna. Za chvíli poprvé udeřil do balonu svou obávanou levačkou špílmachr Koloušek. Severočeši pozorně zachytávali přihrávky Dortmundu ve středu pole a sami se co nejrychleji hnali k bráně soupeře. Rosickému se příliš nedařilo, poprvé na sebe upozornil až ve 20. minutě - faulem zezadu na Pilného. To Koller, kterého měl většinou na starost Valachovič, se činil. Na konci první čtvrthodiny byl sice strážen dvěma protihráči, přesto po dlouhém autu trknul hlavou do míče. Gólman Kinský ho stačil reflexivně vyrazit na břevno. Po Amorosově centru pak vysoký kanonýr mířil vedle, jindy opět zasáhl Kinský. Liberec se zaskočit nenechal a přiváděl diváky do varu. Nejkrásnější akce přišla devět minut před přestávkou. Po levé straně se rozběhl Zbončák, nabíhající Štajner posunul míč elegantní patičkou na Nezmara ale diváci vydechli zklamáním. Liberecký kanonýr přestřelil bránu. Představení Severočechů ovšem pokračovalo dále. Koloušek vypálil z voleje těsně vedle levé tyče, Langrova bomba z dálky prosvištěla kolem šibenice dortmundské brány. Johana trefil "jen" ruku Wörnse. Dortmund se nemohl dostat do tempa. Nedostal k tomu příležitost, zůstával na své polovině. Na elitní bundesligový tým byl zvláštní pohled. Koller se víc věnoval defenzivě. Dvacet minut před koncem musel navíc ze hřiště zraněný veterán Kohler. Postupem času Němci nápor protivníka otupili a Stevič pohotovou ranou zaměstnal Kinského. Ten se ukázal i při tečované střele mířící do protipohybu. Na druhé straně zůstal bez odezvy Zbončákův pád v šestnáctce. Dortmund pak jen bránil remízu. A Liberec ho už přelstít nedovedl.
Na důvěrně známý stadion Sparty se vrátili dva čeští hráči ve službách Dortmundu: útočník Koller a středopolař Rosický. Víc vidět byl ten první, ale oba zastínili Liberečtí. Ti se už v páté minutě hnali za gólem. Po rychlém autovém vhazování poslal kapitán týmu Janů míč k Nezmarovi. Ten se na chvíli ocitl úplně volný, ovšem hlavičkoval jen k rukám brankáře Lehmanna. Za chvíli poprvé udeřil do balonu svou obávanou levačkou špílmachr Koloušek. Severočeši pozorně zachytávali přihrávky Dortmundu ve středu pole a sami se co nejrychleji hnali k bráně soupeře. Rosickému se příliš nedařilo, poprvé na sebe upozornil až ve 20. minutě - faulem zezadu na Pilného. To Koller, kterého měl většinou na starost Valachovič, se činil. Na konci první čtvrthodiny byl sice strážen dvěma protihráči, přesto po dlouhém autu trknul hlavou do míče. Gólman Kinský ho stačil reflexivně vyrazit na břevno. Po Amorosově centru pak vysoký kanonýr mířil vedle, jindy opět zasáhl Kinský. Liberec se zaskočit nenechal a přiváděl diváky do varu. Nejkrásnější akce přišla devět minut před přestávkou. Po levé straně se rozběhl Zbončák, nabíhající Štajner posunul míč elegantní patičkou na Nezmara ale diváci vydechli zklamáním. Liberecký kanonýr přestřelil bránu. Představení Severočechů ovšem pokračovalo dále. Koloušek vypálil z voleje těsně vedle levé tyče, Langrova bomba z dálky prosvištěla kolem šibenice dortmundské brány. Johana trefil "jen" ruku Wörnse. Dortmund se nemohl dostat do tempa. Nedostal k tomu příležitost, zůstával na své polovině. Na elitní bundesligový tým byl zvláštní pohled. Koller se víc věnoval defenzivě. Dvacet minut před koncem musel navíc ze hřiště zraněný veterán Kohler. Postupem času Němci nápor protivníka otupili a Stevič pohotovou ranou zaměstnal Kinského. Ten se ukázal i při tečované střele mířící do protipohybu. Na druhé straně zůstal bez odezvy Zbončákův pád v šestnáctce. Dortmund pak jen bránil remízu. A Liberec ho už přelstít nedovedl.
</TEXT>
</DOC>
<DOC>
<DOCID>LN-20020315091</DOCID>
<DOCNO>LN-20020315091</DOCNO>
<DATE>03/15/02</DATE>
<GEOGRAPHY>SEVILLA</GEOGRAPHY>
<TEXT>
Španělský běžec na lyžích Johann Mühlegg v rozhovoru pro španělský deník ABC popřel, že by na hrách v Salt Lake City dopoval. Mühlegg se po zveřejnění dopingu skrýval před veřejností kdesi ve Španělsku a své dlouhé mlčení zdůvodnil tím, že případ studovali advokáti, kteří mu doporučili, aby nevydával prohlášení. "Jsem nevinen a dokážu to. Jsem klidný, nepodváděl jsem, nedopustil jsem se žádné chyby. Děje se to, že někdo nechce, aby Španělsko získalo medaile," konstatoval Mühlegg. Mühlegg nejdřív potvrdil, že ukončí kariéru. Ne proto, že ho nenechají závodit, ale "protože chce". Vzápětí to však zpochybnil. "Nevím. Je potřeba to promyslet. Uvidíme, co se stane nakonec, ale opakuji, že moje idea je nepokračovat," dodal rozpolceně. "Při posledních padesáti metrech padesátky jsem už věděl, že jsou poslední mé kariéry." Očekává se, že za užití dopingu mu Mezinárodní lyžařská federace udělí dvouletý zákaz činnosti. "Pokud bych trest opravdu dostal, už bych sotva někdy začínal znovu," řekl Mühlegg. O darbeopoetinu alfa, který mu dopingová komise objevila v moči, odmítá na radu advokátů mluvit. Jedenatřicetiletý běžec se odmítl vyjádřit k poznámce, že z jiných zemí mu moc nepomáhají: "K tomu radši neřeknu nic," bránil se Mühlegg, který chce žít střídavě v Murcii a v Madridu.
</TEXT>
</DOC>
<DOC>
<DOCID>LN-20020315092</DOCID>
<DOCNO>LN-20020315092</DOCNO>
<DATE>03/15/02</DATE>
<GEOGRAPHY>LAUSANNE</GEOGRAPHY>
<TEXT>
Ruské běžkyně na lyžích Larisa Lazutinová a Olga Danilovová se včera odvolaly ke Sportovnímu arbitrážnímu soudu (CAS) v Lausanne proti diskvalifikaci z olympijských her kvůli dopingu. Nález látky darbepoetin u těchto závodnic byl oznámen v poslední den nedávné olympiády v Salt Lake City. Podle regulí nezávislé arbitráže nyní mohou obě strany, tedy ruské závodnice a Mezinárodní olympijský výbor, zaslat do Lausanne svá písemná stanoviska. Poté CAS předvolá sportovkyně k výslechu. Celý proces by měl trvat přibližně čtyři měsíce. Podle zdrojů z Moskvy se chtějí ruské běžkyně odvolat na to, že látka darbepoetin není jmenovitě na listině zakázaných látek MOV. Na té však stojí, že dopingem je známější látka zlepšující okysličení krve erytropoetin a jeho analogy. Mezi ty patří právě darbepoetin.
</TEXT>
</DOC>
<DOC>
<DOCID>LN-20020315093</DOCID>
<DOCNO>LN-20020315093</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Diváci jim aplaudovali, ale oni nejásali. Liberečtí fotbalisté naopak klopili oči k trávníku. Bezbranková remíza s německým gigantem je hřát nemohla. Měli na víc. "Byli jsme lepší než Dortmund," ulevil si po zápase záložník Martin Zbončák. Kdo utkání viděl, musel se pod jeho slova podepsat. Hosté s mnoha hvězdami v sestavě na hřišti nestíhali. Třeba v úvodu druhé půle se potáceli v mohutném severočeském uragánu. Do šestnáctky Dortmundu se valil jeden útok za druhým, jenže chybělo koření góly. "Zatímco v minulých zápasech jsme měli i štěstíčko, tentokrát se k nám obrátilo zády," zoufal obránce Petr Johana. "Ale jinak jsme odvedli maximum a diváky jsme určitě nezklamali." Největší šanci zápasu měl na konci prvního dějství útočník Jan Nezmar. Byla dvěstěprocentní. Liberecký kanonýr stál snad jen šest metrů před bránou, ale tyče přestřelil. "Oni naopak neměli vůbec nic," zdůraznil Johana. "Trošku nám zamrazilo jen při té Kollerově hlavičce, která tancovala po břevnu." Liberečtí však před odvetou neztrácí optimismus. "Je to pořád otevřený," přemítal Johana. "Doma jsme nedostali gól a to se počítá." Jenže za týden Severočechy přivítá na vestfálském stadionu peklo. Fanoušci Dortmundu jsou velice emotivní. "Přesto si můžeme věřit," upozornil Johana. "Proč? Kdo viděl zápas v Praze, tomu to vysvětlovat nemusím." V postupovou naději věří i Zbončák. "Šance jsou pořád vyrovnaný, stačí nám 1:1 a jsme tam. Bude to těžké, ale rozhodně se to dá," uzavřel středopolař.
</TEXT>
</DOC>
<DOC>
<DOCID>LN-20020315094</DOCID>
<DOCNO>LN-20020315094</DOCNO>
<DATE>03/15/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Slavie Praha by v dnešním zahajovacím zápase 22. kola první ligy proti Bohemians rádi potvrdili zlepšenou jarní formu, tentokrát potvrzenou i góly a jistou výhrou. Jejich soupeř potřebuje zlomit sérii neúspěšných výsledků, která vyvrcholila pohárovým vyřazením v Teplicích. Zápas začne v 16:30, přímo ho odvysílá Nova.
</TEXT>
</DOC>
<DOC>
<DOCID>LN-20020315095</DOCID>
<DOCNO>LN-20020315095</DOCNO>
<DATE>03/15/02</DATE>
<GEOGRAPHY>MADRID/PRAHA</GEOGRAPHY>
<TEXT>
"Tši moc. Jedna by bylo lepší," povídal lámanou češtinou kamerunský záložník Patrice Abanda. Zrovna obcházel v šatně sparťanské fotbalisty, kteří měli za sebou prohru 0:3 s Realem Madrid. Bylo to velké překvapení, když vyšlo najevo, že ho kouč Jaroslav Hřebík nasadí. Abanda přišel na Letnou po olympijských hrách v Sydney, kde získal zlatou medaili. Trenér Ivan Hašek ho stavěl do obrany. Loni na podzim však Abanda zmizel z očí. Příčinou bylo infekční onemocnění, prý malárie. Hřebík se však rozhodl v Madridu riskovat, potřeboval vyztužit defenzivu. Trpělivě proto kamerunskému hráči vysvětloval u tabule, jaké budou jeho úkoly. A Abanda naslouchal. Tak snaživě, že mezitím přišel o svačinu, kterou sparťané měli. Druhý den se opravdu objevil na hřišti. "Naplno jsem trénoval pouze čtrnáct dnů. Byl to první zápas po dvou měsících," řekl Abanda. "Nervózní jsem ani nebyl, bylo to O. K." Na trávníku nebyl sám. Na druhé straně stál jeho krajan Geremi. Párkrát na sebe narazili, jednou doslova. Obránce Realu skončil s bolestivou grimasou na zemi. "Mimo hřiště jsme ale přátelé. Před zápasem jsme spolu mluvili. O životě a tak," tvrdil Abanda. Teď je zvědav, zda se prosadí zpátky do základní sestavy. "Doufám, že ano. Bude záležet na kondici a trenérovi. Chtěl bych ukázat, že jsem platný hráč," ujišťuje. V koutku duše pak myslí na další cíl. V létě Kamerun nastoupí na MS v Japonsku a Koreji. A Abanda by byl rád při tom. "Občas o tom přemýšlím. Ještě mám čas dostat se do formy."
</TEXT>
</DOC>
<DOC>
<DOCID>LN-20020315096</DOCID>
<DOCNO>LN-20020315096</DOCNO>
<DATE>03/15/02</DATE>
<TITLE>
V duelu režisérů hry obou týmů Kolouška a Rosického nebylo místo pro krásu
</TITLE>
<TEXT>
Čekalo se, že hvězdy Václav Koloušek a Tomáš Rosický svedou souboj o krále Letné. Na konfrontaci dvou režisérů se těšil plný stadion. Ve čtvrtfinále Poháru UEFA mezi Libercem a Dortmundem se ocitli v centru dění. Jak se vyvíjel jejich duel?
Před výkopem: "S číslem 10 Tomáš Rosický," praskal reproduktor. A rázem se strhnul ohlušující pískot. To se mu na Letné stalo vůbec poprvé. Dosud zde byl vynášen do nebes. Nová role: přijel jako nepřítel, vetřelec. Kolouškovo jméno v základní jedenáctce lidé ocenili hromovým skandováním. Pak si podali ruce. Boj začal.
Úvod: Ani jeden nechytil otěže pevně do rukou. Opticky navrch měl host z Dortmundu, dostal se i k centru z rohu. Dvě nadějné akce zrušil špatným pasem. Liberecký Zidane zase vylekal hosty prudkou ranou.
Zloba a trest: Po dvaceti minutách publikum na Rosického zlostně hučelo, když krátce střižený elegán zboural zkušeného kapitána Pilného. Verdikt sudího Pereiry: žlutá karta pro Kolouška, který protestoval. Když se za chvilku muž s desítkou na zádech ve žlutém dresu umotal v kličkách do autu, diváci mu příkoří vrátili. Rosický viděl žluté varování až v samotném závěru.
Šance: I miláčkovi Liberce ale lehký balon utekl za čáru a lidé si jen povzdechli. Za chvilku dobíhal Koloušek za zády Nezmara, který ve vyložené šanci překopl. Rodák z Mladé Boleslavi to doprovodil posunkem a pár slovíčky. Když sám vyslal z dobré pozice svůj volej těsně vedle, jen sepjal ruce a pomalu kráčel od branky.
Vydechnutí: V poločase byl spokojenější dirigent dortmundského orchestru. Ten plnil svůj cíl.
Taktické šachy: Rosickému předepsal taktický plán trenéra Sammera večer skoupý na radost ze hry plné kudrlinek. Naordinováno měl černé řemeslo, tvrdou práci pro kýžený výsledek. Houževnatě se pral, poctivě se vrhal do soubojů. Míče kolem něj létaly příliš prudce a vysoko na to, aby je svou kouzelnou pravačkou mohl v klidu rozdělit. Nastoupil po střevní chřipce, musel spořit síly.
Míjeli se: V přímém souboji se utkávali minimálně. Rosického střežil běhavý Langer, Koloušek nejčastěji narážel na blok zarputilých dříčů, tvořený Olisehem a Stevičem. Jen jednou vyskočil záložník Borussie na protivníka jako na koně.
Kdo vyhrál? Svůj part oba sehráli tak, jak nejlépe šlo. Nebyl to zápas pro ekvilibristické čáry, spíš pro bojovníky. Za týden v odvetě může být všechno obráceně.
</TEXT>
</DOC>
<DOC>
<DOCID>LN-20020315097</DOCID>
<DOCNO>LN-20020315097</DOCNO>
<DATE>03/15/02</DATE>
<TITLE>
Novinky na běžeckých tratích označil trenér Kateřiny Neumannové Stanislav Frühauf za blázinec a bramboračku
</TITLE>
<TEXT>
Až do absurdit někdy sklouzává snaha zatraktivnit běžecké lyžování. Při vymýšlení novinek, které přilákají k tratím a televizním obrazovkám více diváků a tudíž i peněz, neexistují žádné hranice. Lyžaři si v průběhu závodů už i mění lyže a moc nechybělo a ve švédském Falunu si dokonce přezouvali i boty.
PRAHA - Snaha vytáhnout lyžaře z lesů na přehledné tratě, kde je nepřetržitě mohou sledovat diváci i televizní kamery, začala před pěti roky, kdy se vymyslely sprinty. Po nich do Světového poháru nakoukly závody s hromadným startem a v minulých dnech i lyžařský duatlon. První část se při něm jede na klasických a druhá na bruslařských lyžích.
</TEXT>
<HEADING>
Pro závody s hromadnými starty chybějí tratě
</HEADING>
<TEXT>
"Je to blázinec," komentoval novinky trenér Neumannové Stanislav Frühauf. "Sice chápu, že se něco vymýšlí kvůli komerci, jenže z lyžování se stává bramboračka." Frühauf nebrojí proti hromadným startům z principu, jen varuje, že pro ně na světě existují pouze dvě regulérní tratě. "V Soldier Hollow se na olympiádě sice závodilo na 'dálnici', kde mohli jet vedle sebe klidně i tři lyžaři, většina tratí ale nemá na hromadné starty potřebnou šíři. Dochází ke kolizím a závod se často mění ve fiasko." Trenér tvrdí, že novinky připomínají dostihy. "Lyžování se stává kontaktním sportem a soustředěný výkon se ztrácí. Navíc se při závodech s hromadným startem mohou prosadit i tzv. 'věšáci', kteří se dokáží skrýt za zády ostatních."
</TEXT>
<HEADING>
Lyžaři budoucnosti budou drzouni?
</HEADING>
<TEXT>
Frühauf také upozorňuje, že lyžování se začnou věnovat jiné typy lidí než dosud. "Děti budou od malička vychovávané k drzosti, nekompromisnosti a odolnosti." Kateřina Neumannová tvrdí, že ve Skandinávii by se mohlo docela klidně dál soutěžit pouze navyklým způsobem s intervalovým startem, protože lidi by na závody stejně přišli v hojném počtu. "Na severu Evropy je totiž lyžování stále nesmírně populární i ve své tradiční podobě. V ostatních evropských zemích se ale hledají cesty, jak náš sport učinit zajímavější," povídala česká lyžařka. Snaha zatraktivnit běžecké lyžování za každou cenu se jí ale nelíbí. "Duatlon mi připomíná hybrid. Lidi musí absolvovat klasiku ve vysokých botách určených pro volnou techniku. Někdo si z nich utrhával hořejšky, jiní zkoušeli nové typy bot. Jedna věc se zase nepovedla..." Lyžařský duatlon se zkoušel již v prosinci minulého roku v rakouském Ramsau, kde si lyžaři měnili kromě běžek skutečně i boty. "Přezouváním ale ztratili tolik času, že už manko nemohli dohonit," připomínala Neumannová. Také nejlepší český lyžař Lukáš Bauer kroutil nad podivným nápadem hlavou. "Doufám, že se neujme. Představa, že se v průběhu závodu budu muset přezouvat, mě skutečně moc netěší." Reprezentační trenér Miroslav Petrásek duatlon pojmenoval paskvilem. "Ani servismani z něho nejsou nadšení. Ve stejném čase totiž musí přichystat běžky na klasiku i 'skejt'. Lyžaři si navíc při klasice huntují nohy v botách pro volnou techniku, dejte mi pokoj..." Ve Falunu se dokonce schylovalo ke stávce a mnoho nechybělo a lyžaři závody bojkotovali. "Většina z nás byla dost otrávená," pokračovala Neumannová. "Nor Alsgaard a mnozí další skutečně vážně přemýšleli o tom, že se neobjeví na startu. Nakonec jsme ale nechtěli situaci hnát do extrému. Po událostech kolem dopingu na olympiádě by asi běžeckému lyžování další skandál příliš neprospěl, takže jsme se rozhodli pro diplomatické jednání." Neumannová společně s vítězem minulého ročníku Světového poháru Švédem Elofssonem zastupuje zájmy lyžařů, a chce proto ještě v tomto týdnu uspořádat schůzku s organizátory poháru. Na ní nejspíš hodlá tlumočit názor většiny lyžařů, kteří by v případě zařazení duatlonu do termínovky příštího ročníku skutečně vážně uvažovali o bojkotu." Frühauf, kterého čeká zřejmě poslední trenérská sezona ve Světovém poháru, ještě dodal: "Ať si tyhle závody klidně nechají jako show, proč ne? Nechť ale podobný cirkus nezařazují do Světového poháru. Tam skutečně nepatří."
Frühauf také upozorňuje, že lyžování se začnou věnovat jiné typy lidí než dosud. "Děti budou od malička vychovávané k drzosti, nekompromisnosti a odolnosti." Kateřina Neumannová tvrdí, že ve Skandinávii by se mohlo docela klidně dál soutěžit pouze navyklým způsobem s intervalovým startem, protože lidi by na závody stejně přišli v hojném počtu. "Na severu Evropy je totiž lyžování stále nesmírně populární i ve své tradiční podobě. V ostatních evropských zemích se ale hledají cesty, jak náš sport učinit zajímavější," povídala česká lyžařka. Snaha zatraktivnit běžecké lyžování za každou cenu se jí ale nelíbí. "Duatlon mi připomíná hybrid. Lidi musí absolvovat klasiku ve vysokých botách určených pro volnou techniku. Někdo si z nich utrhával hořejšky, jiní zkoušeli nové typy bot. Jedna věc se zase nepovedla..." Lyžařský duatlon se zkoušel již v prosinci minulého roku v rakouském Ramsau, kde si lyžaři měnili kromě běžek skutečně i boty. "Přezouváním ale ztratili tolik času, že už manko nemohli dohonit," připomínala Neumannová. Také nejlepší český lyžař Lukáš Bauer kroutil nad podivným nápadem hlavou. "Doufám, že se neujme. Představa, že se v průběhu závodu budu muset přezouvat, mě skutečně moc netěší." Reprezentační trenér Miroslav Petrásek duatlon pojmenoval paskvilem. "Ani servismani z něho nejsou nadšení. Ve stejném čase totiž musí přichystat běžky na klasiku i 'skejt'. Lyžaři si navíc při klasice huntují nohy v botách pro volnou techniku, dejte mi pokoj..." Ve Falunu se dokonce schylovalo ke stávce a mnoho nechybělo a lyžaři závody bojkotovali. "Většina z nás byla dost otrávená," pokračovala Neumannová. "Nor Alsgaard a mnozí další skutečně vážně přemýšleli o tom, že se neobjeví na startu. Nakonec jsme ale nechtěli situaci hnát do extrému. Po událostech kolem dopingu na olympiádě by asi běžeckému lyžování další skandál příliš neprospěl, takže jsme se rozhodli pro diplomatické jednání." Neumannová společně s vítězem minulého ročníku Světového poháru Švédem Elofssonem zastupuje zájmy lyžařů, a chce proto ještě v tomto týdnu uspořádat schůzku s organizátory poháru. Na ní nejspíš hodlá tlumočit názor většiny lyžařů, kteří by v případě zařazení duatlonu do termínovky příštího ročníku skutečně vážně uvažovali o bojkotu." Frühauf, kterého čeká zřejmě poslední trenérská sezona ve Světovém poháru, ještě dodal: "Ať si tyhle závody klidně nechají jako show, proč ne? Nechť ale podobný cirkus nezařazují do Světového poháru. Tam skutečně nepatří."
</TEXT>
</DOC>
<DOC>
<DOCID>LN-20020315098</DOCID>
<DOCNO>LN-20020315098</DOCNO>
<DATE>03/15/02</DATE>
<TITLE>
Na vlastní pěst se chtěl na japonském trhu uchytit francouzský řetězec Carrefour. Americký Wal-Mart naopak kupuje podíl v japonské firmě Seiyu.
</TITLE>
<GEOGRAPHY>TOKIO</GEOGRAPHY>
<TEXT>
Největší maloobchodní řetězec na světě, americká společnost Wal-Mart Stores, koupí strategický podíl v japonské firmě Seiyu. Ta je v Japonsku pátým největším řetězcem a Wal-Mart za zhruba 6,1 procenta akcií zaplatí asi šest miliard jenů, tedy kolem 46 milionů dolarů. Americký kolos tak učiní první krok k tomu, aby se etabloval na japonském maloobchodním trhu. Největším akcionářem japonské firmy je finanční dům Sumitomo, který vlastní kolem 11,5 procenta akcií. Koupí ale dalších 5,1 procenta, za něž zaplatí přibližně pět miliard jenů.
</TEXT>
<HEADING>
Příliš mnoho konkurentů
</HEADING>
<TEXT>
"Podle podmínek dohody bude mít Wal-Mart možnost vložit do společnosti Seiyu nový kapitál v objemu až 260 miliard jenů, a postupně tak svůj podíl zvýšit až na 66,7 procenta," píše se ve společném sdělení firem. "Vytvořením aliance s řetězcem Seiyu bude Wal-Mart schopen snížit riziko vstupu do Japonska," podotkl analytik investiční společnosti Credit Suisse First Boston Jasajuki Sasaki. Poukázal na případ francouzského řetězce Carrefour, který se do Japonska vydal na vlastní pěst. Podle analytiků si Francouzi nevedou tak dobře, jak plánovali. Na maloobchodním trhu v Japonsku se pohybuje až příliš mnoho subjektů, což se nedávno projevilo krachem společnosti Mycal. Ta přitom byla čtvrtým největším maloobchodním řetězcem v zemi. S problémy se ale potýkal i největší řetězec Daiei, kterého nakonec před bankrotem ochránila pomoc bank.
"Podle podmínek dohody bude mít Wal-Mart možnost vložit do společnosti Seiyu nový kapitál v objemu až 260 miliard jenů, a postupně tak svůj podíl zvýšit až na 66,7 procenta," píše se ve společném sdělení firem. "Vytvořením aliance s řetězcem Seiyu bude Wal-Mart schopen snížit riziko vstupu do Japonska," podotkl analytik investiční společnosti Credit Suisse First Boston Jasajuki Sasaki. Poukázal na případ francouzského řetězce Carrefour, který se do Japonska vydal na vlastní pěst. Podle analytiků si Francouzi nevedou tak dobře, jak plánovali. Na maloobchodním trhu v Japonsku se pohybuje až příliš mnoho subjektů, což se nedávno projevilo krachem společnosti Mycal. Ta přitom byla čtvrtým největším maloobchodním řetězcem v zemi. S problémy se ale potýkal i největší řetězec Daiei, kterého nakonec před bankrotem ochránila pomoc bank.
</TEXT>
</DOC>
<DOC>
<DOCID>LN-20020315099</DOCID>
<DOCNO>LN-20020315099</DOCNO>
<DATE>03/15/02</DATE>
<TITLE>
NHL: Dominik Hašek si vytvořil osobní rekord, vychytal osmatřicáté vítězství v sezoně
</TITLE>
<TEXT>
Pár hodin poté, co ho Dallas vyměnil do New York Rangers, nastoupil hokejista Martin Ručinský za nový klub v NHL a pomohl k jediné brance při prohře s Bostonem 1:3.
NEW YORK - Ručinský nastoupil v české formaci spolu s Radkem Dvořákem a Petrem Nedvědem a připsal si hned asistenci. Česká řada však dlouho pospolu nevydržela, Radek Dvořák si zranil koleno a je mimo do konce sezony. Utkání Detroitu s Edmontonem rozhodl brankou na 4:3 přesně jednu minutu před koncem prodloužení Chris Chelios. Detroit měl výhodu přesilovky pět na tři, Igor Larionov přihrál Cheliosovi do prostoru levého kruhu pro vhazování a americký obránce se trefil mezi betony brankáře Jussiho Markkanena. Gólman Red Wings Dominik Hašek, který v utkání zastavil 35 střel, mohl oslavit nový osobní rekord v počtu vítězných utkání za sezonu, po včerejšku jich má na kontě 38. "Museli jsme hrát opravdu naplno," řekl Hašek, "vyhrát zápas v prodloužení je vždycky skvělý pocit."
</TEXT>
<HEADING>
Rozhodovali brankáři
</HEADING>
<TEXT>
V duel gólmanů se změnil zápas San Jose - St. Louis, který skončil vítězstvím Blues 2:0. Hostujícímu Brentu Johnsonovi stačilo k čistému kontu 18 zákroků, Jevgenij Nabokov v brance Žraloků chytil 25 střel, ale jedenu střelu pustil. Na konečných 2:0 upravili Blues do prázdné branky, když se Sharks pokoušeli vyrovnat s jedním mužem v poli navíc. Florida se na vlastním ledě rozešla s Calgary smírně 3:3, v dresu Plamenů vyšel naprázdno vedoucí muž individuálních soutěží Jarome Iginla. Ten měl velkou šanci rozhodnout v prodloužení, ale gólman Roberto Luongo jeho střelu vyrazil lapačkou. Roman Turek v brance Plamenů si připsal 31 zákroků. Góly Briana Gionty a Jima McKenzieho z New Jersey v první třetině zápasu proti newyorským Islanders dělilo jen 80 sekund, na 3:0 pro Devils zvýšil v páté minutě druhé části Sergej Brylin, přesto domácí uhájili jen těsné vítězství 3:2. Pouhých 32 sekund dělilo branky Michaela Peky a Olega Kvaši, kterými se Ostrované dostali ještě před polovinou zápasu Ďáblům na dostřel. Největší šance na vyrovnání přišla 140 sekund před koncem a gólman New Jersey Martin Brodeur ji zmařil. Brodeur ležel po blafáku Mariuse Czerkawskiho bezmocně na břiše, ale stačil ještě zvednout nohu a bruslí vyrazit jeho střelu, která směřovala do sítě. "Podle jeho pohybu jsem odhadl, že bude střílet nahoru," řekl Brodeur a přiznal, že kdyby se střelci podařilo zvednout puk výš, byl by to gól. Smůlu měli Islanders také při střele Kipa Millera, která zazvonila o tyčku Brodeurovy branky, a tak Devils těsné vítězství uhájili.
V duel gólmanů se změnil zápas San Jose - St. Louis, který skončil vítězstvím Blues 2:0. Hostujícímu Brentu Johnsonovi stačilo k čistému kontu 18 zákroků, Jevgenij Nabokov v brance Žraloků chytil 25 střel, ale jedenu střelu pustil. Na konečných 2:0 upravili Blues do prázdné branky, když se Sharks pokoušeli vyrovnat s jedním mužem v poli navíc. Florida se na vlastním ledě rozešla s Calgary smírně 3:3, v dresu Plamenů vyšel naprázdno vedoucí muž individuálních soutěží Jarome Iginla. Ten měl velkou šanci rozhodnout v prodloužení, ale gólman Roberto Luongo jeho střelu vyrazil lapačkou. Roman Turek v brance Plamenů si připsal 31 zákroků. Góly Briana Gionty a Jima McKenzieho z New Jersey v první třetině zápasu proti newyorským Islanders dělilo jen 80 sekund, na 3:0 pro Devils zvýšil v páté minutě druhé části Sergej Brylin, přesto domácí uhájili jen těsné vítězství 3:2. Pouhých 32 sekund dělilo branky Michaela Peky a Olega Kvaši, kterými se Ostrované dostali ještě před polovinou zápasu Ďáblům na dostřel. Největší šance na vyrovnání přišla 140 sekund před koncem a gólman New Jersey Martin Brodeur ji zmařil. Brodeur ležel po blafáku Mariuse Czerkawskiho bezmocně na břiše, ale stačil ještě zvednout nohu a bruslí vyrazit jeho střelu, která směřovala do sítě. "Podle jeho pohybu jsem odhadl, že bude střílet nahoru," řekl Brodeur a přiznal, že kdyby se střelci podařilo zvednout puk výš, byl by to gól. Smůlu měli Islanders také při střele Kipa Millera, která zazvonila o tyčku Brodeurovy branky, a tak Devils těsné vítězství uhájili.
</TEXT>
</DOC>
<DOC>
<DOCID>LN-20020315100</DOCID>
<DOCNO>LN-20020315100</DOCNO>
<DATE>03/15/02</DATE>
<TEXT>
NEW YORK - Poraněné pravé koleno vyřadí českého hokejového útočníka Radka Dvořáka do konce sezony NHL. Pro klub New York Rangers je Dvořákovo zranění velkou ztrátou, protože k němu a Petru Nedvědovi získali funkcionáři v úterý z Dallasu dalšího Čecha Martina Ručinského. Ryze česká sehraná útočná řada měla být postrachem soupeřů a dovést Jezdce do play off. Pětadvacetiletý Dvořák ale plány trenérům zhatil. Ve druhé třetině středečního zápasu s Bostonem po srážce přesně kolenem na koleno Gorda Murphyho upadl s bolestivou grimasou na led. "Teď je nejlepší část sezony, bojujeme o play off. Hrozně mě to mrzí, ale nic s tím neudělám," konstatoval odevzdaně Dvořák opíraje se o berle. Vedle poničeného postranního vazu je pravděpodobné, že si přetrhl také přední křížový vaz. Táborského rodáka čeká rehabilitace po dobu šesti až sedmi měsíců. Dvořák dal v tomto ročníku sedmnáct branek a u dvaceti asistoval. Dvořákovi společně s Ručinským a Nedvědem, bývalými litvínovskými spoluhráči, partnerství na ledě až do osudné chvíle svědčilo. "Bylo jen otázkou času, kdy dáme gól. Je to fakt smůla," litoval Dvořák. Dvořákovi se zdravotní problémy v NHL vyhýbaly a než loni v listopadu vynechal pro bolesti v levém kolenu tři zápasy, odehrál jich 293 v řadě. Jeho absence přidělala starosti trenérům, místo dalšího Čecha musí k Ručinskému a Nedvědovi najít někoho jiného. "V poslední době máme smůlu, horší už to být nemůže," lamentoval kouč Ron Low. "Těm třem to dohromady šlo, vypadali solidně," dodal.
</TEXT>
</DOC>
<DOC>
<DOCID>LN-20020315101</DOCID>
<DOCNO>LN-20020315101</DOCNO>
<DATE>03/15/02</DATE>
<TITLE>
Zápas AS Řím - Galatasary přerostl v diplomatickou roztržku
</TITLE>
<TEXT>
V nevídanou hromadnou potyčku mezi fotbalisty a policií vyústil středeční zápas Ligy mistrů v Římě mezi AS a Galatasarayem Istanbul.
ŘÍM - Po utkání mezi AS Řím a Galatasaray, které skončilo remízou 1:1, si hráči při odchodu do šaten začali nadávat, strkat do sebe a občas padla i rána pěstí. Proto se je od sebe snažila oddělit italská policie. Turecko však zásah považuje za neúnosný, ministr zahraničních věcí Ismail Cem dokonce počínání italských strážců pořádku přirovnal k dobám fašistického diktátora Benita Mussoliniho. Jedna z nejhorších scén ve fotbalové Lize mistrů se přenesla na diplomatickou půdu. Turecká vláda zákrok ostře kritizovala. Protestní nótu předala italskému velvyslanci Vittoriu Surdovi. Případ rovněž začala vyšetřovat Evropská fotbalová unie. Tresty pro oba kluby budou enormně vysoké. Někteří carabinieri podle svědků použili proti tureckým fotbalistům obušky. Trenéři obou celků přiznali, že měli o své hráče strach. Kouč Galatasaraye Mircea Lucescu tvrdí, že jeden z mužů zákona zaútočil na jeho svěřence. "Jeden z hráčů se snažil projít kordónem a byl napaden policistou," řekl Lucescu, který v Itálii trénoval pět sezon Brescii.
</TEXT>
<HEADING>
"Mussoliniho vnuci"
</HEADING>
<TEXT>
Ministr Cem nechápal, že se tak strašné scény mohou v dnešním světě odehrát. "Policie, která si tak nemilosrdně počíná, a dokonce i v šatnách napadne hráče, musí být od Mussoliniho. Když jsem to viděl, myslel jsem, že vidím scény z jeho doby a ne z Evropy v roce 2002," uvedl Cem. Obrázky istanbulských fotbalistů ležících na zemi po zákroku italské policie zaplnily také stránky tureckých i italských novin. "Mussoliniho vnuci," stojí v palcovém titulku deníku Aksam. "Ohavní Italové," píše list Sabah. Také noviny Milliyet si nebraly servítky. "Jsou to divoši," napsaly. Italský tisk byl neutrální. "Turecká mela," napsal římský deník Corriere dello Sport. Milánský sportovní list Gazzetta dello Sport uvedl, že brazilský obránce tureckého celku Capone by mohl být zatčen. Když šedesát tisíc fanoušků na tribunách Olympijského stadionu s údivem sledovalo, co se na trávníku odehrává, začali někteří hulákat a naházeli na plochu řadu předmětů. Podle posledních zpráv bylo zraněno 21 policistů. Jejich nadřízení se nechali slyšet, že některé turecké fotbalisty identifikují a obviní z napadení veřejného činitele. Z fotbalistů a členů realizačních týmů se nikomu nic nestalo, italští policisté se však pokusili po zápasu zabavit některým tureckým hráčům pasy. Cem okamžitě telefonicky apeloval u italského velvyslance a zabránil tomu. Turečtí diplomaté varovali italskou policii, aby hráče chránila a nedopustila se dalšího násilí ani na jiných tureckých občanech v Itálii. V Istanbulu přivítaly fotbalisty stovky fanoušků a zasypaly je květinami. Turecký premiér Bülent Ecevit vyjádřil s fotbalisty sympatie, jeho názory sdílel také Recai Kutan, lídr opoziční proislámské strany. "Italští policisté se chovali naprosto necivilizovaně," řekl. Předseda Galatasaraye Fatih Altayli se chystá obvinit italské policisty. Na ploše stadionu posbíral předměty, jež chce použít jako důkazní materiál pro jednání disciplinárky UEFA. Cemova tvrdá kritika může způsobit diplomatický konflikt. Vztahy mezi oběma zeměmi byly povážlivě narušeny již v roce 1998, kdy Italové odmítli vydat hlavu kurdských rebelů Abdullaha Öcalana, který uprchl do Říma. Turci následně bojkotovali zboží, které Itálie ze své země do Turecka vyvážela.
Ministr Cem nechápal, že se tak strašné scény mohou v dnešním světě odehrát. "Policie, která si tak nemilosrdně počíná, a dokonce i v šatnách napadne hráče, musí být od Mussoliniho. Když jsem to viděl, myslel jsem, že vidím scény z jeho doby a ne z Evropy v roce 2002," uvedl Cem. Obrázky istanbulských fotbalistů ležících na zemi po zákroku italské policie zaplnily také stránky tureckých i italských novin. "Mussoliniho vnuci," stojí v palcovém titulku deníku Aksam. "Ohavní Italové," píše list Sabah. Také noviny Milliyet si nebraly servítky. "Jsou to divoši," napsaly. Italský tisk byl neutrální. "Turecká mela," napsal římský deník Corriere dello Sport. Milánský sportovní list Gazzetta dello Sport uvedl, že brazilský obránce tureckého celku Capone by mohl být zatčen. Když šedesát tisíc fanoušků na tribunách Olympijského stadionu s údivem sledovalo, co se na trávníku odehrává, začali někteří hulákat a naházeli na plochu řadu předmětů. Podle posledních zpráv bylo zraněno 21 policistů. Jejich nadřízení se nechali slyšet, že některé turecké fotbalisty identifikují a obviní z napadení veřejného činitele. Z fotbalistů a členů realizačních týmů se nikomu nic nestalo, italští policisté se však pokusili po zápasu zabavit některým tureckým hráčům pasy. Cem okamžitě telefonicky apeloval u italského velvyslance a zabránil tomu. Turečtí diplomaté varovali italskou policii, aby hráče chránila a nedopustila se dalšího násilí ani na jiných tureckých občanech v Itálii. V Istanbulu přivítaly fotbalisty stovky fanoušků a zasypaly je květinami. Turecký premiér Bülent Ecevit vyjádřil s fotbalisty sympatie, jeho názory sdílel také Recai Kutan, lídr opoziční proislámské strany. "Italští policisté se chovali naprosto necivilizovaně," řekl. Předseda Galatasaraye Fatih Altayli se chystá obvinit italské policisty. Na ploše stadionu posbíral předměty, jež chce použít jako důkazní materiál pro jednání disciplinárky UEFA. Cemova tvrdá kritika může způsobit diplomatický konflikt. Vztahy mezi oběma zeměmi byly povážlivě narušeny již v roce 1998, kdy Italové odmítli vydat hlavu kurdských rebelů Abdullaha Öcalana, který uprchl do Říma. Turci následně bojkotovali zboží, které Itálie ze své země do Turecka vyvážela.
</TEXT>
</DOC>
<DOC>
<DOCID>LN-20020315102</DOCID>
<DOCNO>LN-20020315102</DOCNO>
<DATE>03/15/02</DATE>
<TITLE>
PRAHA - Slovní přestřelky provázely utkání Liverpoolu a Barcelony v Lize mistrů. Nakonec však žádný z týmů neměl navrch, utkání totiž skončilo remízou 0:0. Liverpoolu se vyplatila sázka na obranu: domácí si za celý zápas vytvořili jedinou vyloženou šanci. Polský gólman Dudek byl dokonce už překonán, ale Christanvalovu hlavičku zastavila tyč. "Kluci ukázali, že jsou schopni hrát pod velmi dobře i v extrémně těžkých podmínkách," ocenil asistent Phil Thompson pevnost nervů svých svěřenců. Motivací prý pro jeho hráče byly výroky některých fotbalistů Barcelony, jimiž se snažili Liverpool degradovat na destruktivní tým. Zvlášť v první půli si hosté vytvořili víc dobrých příležitostí. "Nikdo nemá rád kritiku, zvlášť když pochází z úst hráčů, kteří budou trávit léto v Disneylandu, a nikoliv v Japonsku," vzkázal Thompson hráčům, pro něž zůstaly dveře světového šampionátu zavřené. Ústa svému protějšku Carlesi Rexachovi svými slovy ale nezavřel. "Liverpool dokáže být nebezpečný jen z rohů a z trestných kopů, dnes se to jen potvrdilo. Zároveň se ukázalo, jak těžké je v této fázi soutěže vyhrát, zvlášť proti tak neohrabanému týmu," prohlásil bez obalu Rexach.
</TITLE>
<HEADING>
Bayern se chystá uklidňující sklenku
</HEADING>
<TEXT>
V Nantes si definitivně zabouchla dveře do čtvrtfinále Boavista Porto, která potřebovala vyhrát, ale nakonec v závěru honila i remízu. "Je to škoda, protože kdybychom vyhráli, hráli bychom za týden doma s Manchesterem o postup," litoval kouč Boavisty Jaime Pacheco. Manchesteru a Bayernu tak ve vzájemném zápasu stačila k postupu remíza, která se také nakonec na Old Trafford zrodila. V sedmém zápase za uplynulé čtyři sezony mezi oběma mužstvy bylo patrné, že ani jeden z týmů nemá v arzenálu svých zbraní žádnou, která by soupeře překvapila. "Byl to pěkný zápas. Myslím, že si teď s Alexem můžeme sednout na skleničku červeného, abychom se trochu uklidnili," pozval svého velkého trenérského rivala kouč Bayernu Ottmar Hitzfeld.
V Nantes si definitivně zabouchla dveře do čtvrtfinále Boavista Porto, která potřebovala vyhrát, ale nakonec v závěru honila i remízu. "Je to škoda, protože kdybychom vyhráli, hráli bychom za týden doma s Manchesterem o postup," litoval kouč Boavisty Jaime Pacheco. Manchesteru a Bayernu tak ve vzájemném zápasu stačila k postupu remíza, která se také nakonec na Old Trafford zrodila. V sedmém zápase za uplynulé čtyři sezony mezi oběma mužstvy bylo patrné, že ani jeden z týmů nemá v arzenálu svých zbraní žádnou, která by soupeře překvapila. "Byl to pěkný zápas. Myslím, že si teď s Alexem můžeme sednout na skleničku červeného, abychom se trochu uklidnili," pozval svého velkého trenérského rivala kouč Bayernu Ottmar Hitzfeld.
</TEXT>
</DOC>
<DOC>
<DOCID>LN-20020315103</DOCID>
<DOCNO>LN-20020315103</DOCNO>
<DATE>03/15/02</DATE>
<GEOGRAPHY>BRNO</GEOGRAPHY>
<TEXT>
S bohatou programovou nabídkou dává o sobě slyšet letošní, v pořadí šestnáctá sezóna Automotodromu Brno - Masarykova okruhu. O její atraktivní zahájení se postará už o příštím víkendu "Motojaro" se spoustou přitažlivých akcí včetně jízd veřejnosti závodní dráhou. Ozdobou brněnské sezóny bude především Gauloises Grand Prix České republiky (23. -25. 8.), desátý díl letošního mistrovství světa silničních motocyklů, v němž poprvé klasické půllitry nahradí nová třída Moto GP. "Věříme, že naše diváky přilákají do Brna i předcházející úspěšné výsledky Jaroslava Huleše a Jakuba Smrže ve třídě 125 ccm," doufá Radka Dvořáková, manažerka motocyklových podniků na Masarykově okruhu. Body dalšího motocyklového světového šampionátu, tentokrát vytrvalostního, nabídne víkend 14. -16. června se šestihodinovým závodem čtyřtaktních velkoobjemových motocyklů. Zkrátka nepřijdou v Brně ani vyznavači automobilů. Z jejich menu vyčnívá Mistrovství FIA Grand Tourismo a evropský šampionát cestovních vozů (obojí 17. -19. 5.), zatímco Podzimní cena Brna (6. -8. 9.) kyne českou premiérou závodu Euro Series formule 3000, v němž letos debutuje talentovaný Jaroslav Janiš.
</TEXT>
</DOC>
</CZE>