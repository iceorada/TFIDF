<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020723001</DOCID>
<DOCNO>LN-20020723001</DOCNO>
<DATE>07/23/02</DATE>
<TITLE>
Ve vazbě jsou čtyři lidé včetně bývalého Kavanova sekretáře Karla Srby
</TITLE>
<GEOGRAPHY>PRAHA</GEOGRAPHY>
<TEXT>
Statisíce korun za vraždu novinářky Sabiny Slonkové měl nabízet muž, který ještě vloni patřil k nejvýše postaveným mužům na ministerstvu zahraničí. Tento muž - Karel Srba, bývalý generální sekretář ministerstva vedeného Janem Kavanem - je už od pátku za mřížemi. Policie jej, jak včera vyšlo najevo, obvinila z přípravy vraždy a soud na něj uvalil vazbu. Ve vazbě jsou i další tři lidé: Srbova přítelkyně Eva Tomšovicová a dva její známí z prachatického podsvětí - Michal Novotný a Petr Volf. Vrahem měl být muž, kterého posledně jmenovaní kontaktovali. Ten ale plán zavraždit Slonkovou oznámil policii. K vraždě měla být původně použita trhavina Semtex. Pak se objevil nový plán - vražda pistolí. "Měli mě zabít třemi ranami do hlavy a ještě pořezat, aby ztížili identifikaci," řekla Slonková. Proč by si však Karel Srba objednával vraždu reportérky deníku MF Dnes Sabiny Slonkové? Úřady předpokládají, že šlo o její články. Slonková totiž například spolupracovala na textu, který zkoumal, kde Srba získal peníze, za které koupil pozemky, postavil dům a zrekonstruoval dva statky za více než deset milionů korun. A psala i o aféře související s nevýhodným pronájmem Českého domu v Moskvě, ve které figurovalo Srbovo jméno. Aféra "Český dům" se ovšem vážně dotkla i Srbova nadřízeného Jana Kavana. Náměstek policejního prezidenta Miroslav Antl na dotaz LN, zda v souvislosti s vyšetřováním padlo i Kavanovo jméno, pouze stručně odpověděl, že "v současné době" není mezi podezřelými. "Dozvěděl jsem se to krátce před odletem a nesmírně mě to překvapilo," řekl včera večer Kavan k obvinění Srby při příletu do USA, kde se bude připravovat na výkon předsednické funkce 57. Valného shromáždění OSN.
Antl navíc řekl, že další rozšíření okruhu podezřelých nelze vyloučit. Barnabáš Liška, státní zástupce z Českých Budějovic, naopak LN sdělil, že se již všechny podezřelé podařilo zadržet. Právě fakt, že "hlavním obviněným" je bývalý blízký spolupracovník Jana Kavana, šokovala politiky i pozorovatele. Sám Kavan se včera prostřednictvím ředitele tiskového odboru ministerstva zahraničí Karla Borůvky - ohradil proti tomu, aby bylo "jeho jméno dáváno do souvislosti se Srbovým obviněním". Kavanův stranický kolega, místopředseda ČSSD a ministr práce a sociálních věcí Zdeněk Škromach pak nemohl zprávě uvěřit vůbec. "Je to tak fantastické, že to je nereálné," řekl Škromach ČTK. "Nedovedu si to představit, pokud jde o lidi kolem Honzy Kavana... Já si myslím, že to je nesmysl," uvedl doslova. Premiér Špidla však řekl, že bude o případu shánět další informace. A podle jeho koaličního partnera, místopředsedy KDU-ČSL Jana Kasala padne stín i na Kavana, pokud se Srbovo obvinění potvrdí. Šokován byl i jiný člověk, který měl svého času s "hlavním obviněným", bývalým vysokým úředníkem ministerstva zahraničí Karlem Srbou, vlastní problémy. Bývalý ředitel konferenčního centra Václav Hrubý, odvolaný po tzv. štiřínské aféře, označil svého času Srbu za "vyděrače". Srba jej posléze žaloval a spor vyhrál. Srbův protivník Hrubý nyní možná soudní spor znovu otevře. Také on vzpomíná, jak mu Srbovi lidé vyhrožovali. "Některý z jeho agentů za mnou třeba přišel a řekl: Dejte si pozor na pana Srbu. Raději se rozlučte s rodinou," vzpomíná Hrubý. Jindy mu prý zase říkali - můžete zůstat v klidu, zatím nebylo rozhodnuto o vaší likvidaci. "Tehdy jsem si myslel, že mě tak chtějí jen psychicky lámat, ale poté, co se stalo nyní, mi z toho i po té době zamrazilo," říká Hrubý.
</TEXT>
<HEADING>
Karel Srba
</HEADING>
<TEXT>
Třiačtyřicetiletý strojní inženýr začal svou kariéru po listopadu 1989 coby ekonomický náměstek Domu techniky. Rok poté už působil ve firmě Autoglob, která prodávala automobily. V roce 1994, když měla milionové dluhy, ji opustil. V letech 1995 až 1997 řídil finanční odbor ministerstva zdravotnictví. Odtud musel odejít, údajně kvůli zadání půlmilionové státní zakázky bez výběrového řízení. Koncem roku 1998 ho na ministerstvo zahraničí povolal Jan Kavan. Srba se stal generálním sekretářem ministerstva a řídil zde i akci čisté ruce. Přežil sice kauzu Štiřín, ale loni v březnu rezignoval kvůli přípravě nevýhodné smlouvy o pronájmu Českého domu v Moskvě.
* případy, o nichž psala Slonková
kauza Olovo
Dokument, který měl zdiskreditovat Petru Buzkovou. vznikl na úřadu vlády.
Bamberk
Podezřelá jednání Miloše Zemana se skupinou českošvýcarských podnikatelů.
Miroslav Šlouf
Zemanův poradce s komunistickou minulostí.
</TEXT>
<HEADING>
Lájos Bács
</HEADING>
<TEXT>
Pod jménem zemřelého Maďara Lájose Bácse se skrýval sponzorský dar pro ODS v hodnotě 3,75 milionu od podnikatele Miloše Šrejbra.
nepřiznané dary
Politici ČSSD tajně využívali benzinové karty Chemapolu.
nemovitosti Karla Srby
Bývalý úředník nakoupil nemovitosti za více než 10 milionů korun.
Český dům
Nevýhodný pronájem moskevské budovy ministerstva zahraničí.
* kauzy spojující Srbu a Slonkovou
</TEXT>
<HEADING>
kauza zámku Štiřín - říjen 1999
</HEADING>
<TEXT>
Odvolaný ředitel zámku Štiřín Václav Hrubý tvrdil, že po něm Karl Srba a Zemanův poradce Jaroslav Novotný chtěli, aby vyrobil kompromitující dokumenty proti bývalému ministrovi zahraničí Josefu Zieleniecovi.
</TEXT>
<HEADING>
nevýhodný pronájem Českého domu
</HEADING>
<TEXT>
Srba připravoval podklady pro nájemní smlouvu mezi ministerstvem a firmou Hotel Český dům. Bytový a hotelový komplex v Moskvě byl pronajat za neodpovídající cenu. Způsobená škoda je odhadována na sto milionů korun.
</TEXT>
<HEADING>
Srbovy nemovitosti
</HEADING>
<TEXT>
Karel Srba v posledních letech nakoupil pozemky, postavil dům a rekonstruoval dva statky. To vše v hodnotě převyšující deset milionů korun. Jeho plat přitom neodpovídal takovým investicím a nevzal si ani žádnou půjčku od banky.
</TEXT>
<HEADING>
Sabina Slonková
</HEADING>
<TEXT>
Devětadvacetiletá absolventka střední ekonomické školy patří mezi nejznámější novináře MF Dnes. V tomto deníku se poprvé objevila jako sekretářka, později psala o kriminálních případech. Od osmnácti let působí v MF Dnes nastálo jako redaktorka domácího zpravodajství. Zaměřovala se především na bezpečnostní problematiku - kriminalitu, ministerstvo vnitra a tajné služby. Později začala více psát i o politických kauzách. Spolu se svým kolegou Jiřím Kubíkem, se kterým pracovala na řadě případů, se dokonce objevili i před soudem. Odmítli totiž uvést svůj zdroj v kauze Olovo. Oběma novinářům pak udělil milost prezident Havel.
Devětadvacetiletá absolventka střední ekonomické školy patří mezi nejznámější novináře MF Dnes. V tomto deníku se poprvé objevila jako sekretářka, později psala o kriminálních případech. Od osmnácti let působí v MF Dnes nastálo jako redaktorka domácího zpravodajství. Zaměřovala se především na bezpečnostní problematiku - kriminalitu, ministerstvo vnitra a tajné služby. Později začala více psát i o politických kauzách. Spolu se svým kolegou Jiřím Kubíkem, se kterým pracovala na řadě případů, se dokonce objevili i před soudem. Odmítli totiž uvést svůj zdroj v kauze Olovo. Oběma novinářům pak udělil milost prezident Havel.
</TEXT>
</DOC>
<DOC>
<DOCID>LN-20020723002</DOCID>
<DOCNO>LN-20020723002</DOCNO>
<DATE>07/23/02</DATE>
<TITLE>
PRAHA - Problémy zmítaná Amerika dostala další ránu - v noci na včerejšek zkrachoval telekomunikační gigant WorldCom. Jde o největší krach v historii. WorldCom, který poskytuje v šedesáti státech světa dálkové telefonní připojení, měl před vyhlášením bankrotu majetek v hodnotě 107 miliard dolarů. Za pádem WorldComu stojí skandál, ke kterému se firma přiznala před měsícem. Úpravou účetnictví totiž nadhodnotila své zisky o téměř 4 miliardy dolarů. Pětaosmdesáti tisícům zaměstnanců WorldComu nyní hrozí propuštění. Šéf firmy John Sigdmore však doufá, že společnost bankrot přežije. V nejistotě jsou nyní rovněž tisíce dodavatelů a penzijní fondy, které měly akcie a dluhopisy WorldComu ve svých portfoliích. Firma navíc podobně jako energetický gigant Enron, který zkrachoval koncem loňského roku, ukládala do vlastních cenných papírů penzijní odvody svých zaměstnanců. Krach WorldComu včera opět srazil ceny na světových trzích, jejichž hodnota se propadá již více než dva roky. Za tu dobu například index Nasdaq ztratil 70 procent původní hodnoty. Náladě investorů nepřispívá ani fakt, že se od účetních skandálů a následných potíží firem prudce propadá důležitá spotřebitelská důvěra.
</TITLE>
<TEXT>
5 největších bankrotů
Firma Majetek před bankrotem
WorldCom Inc. 107,00
Enron Corp. 63,39
Texaco Inc. 35,89
Financial Corp. 33,86
Global Crossing Ltd. 25,51 (v miliardách USD)
</TEXT>
</DOC>
<DOC>
<DOCID>LN-20020723003</DOCID>
<DOCNO>LN-20020723003</DOCNO>
<DATE>07/23/02</DATE>
<TEXT>
Když se bývalý generální sekretář české diplomacie Karel Srba loučil s Černínským palácem, mluvil Jan Kavan o "vysoké laťce". Srba ji ostatním kolegům měl nastavit tím, že kvůli podezření v kauze Český dům dobrovolně odešel z úřadu, aniž by byla prokázána jeho vina. Ministr Kavan předváděl Srbu jako vzor úřednických ctností, ačkoliv Srbovu kariéru už v minulosti lemovala řada afér. Kavan mu důvěřoval a loučil se s ním nerad. Podezření, že onen blízký, loajální a spolehlivý Karel Srba plánoval vraždu "nemístně" zvědavé novinářky, je proto pro Kavana krajně nepříjemné. Potvrzení tohoto šíleného scénáře by totiž vrhlo smrtící stín i na Kavanovu politickou kariéru, která právě teď v New Yorku spěje k vrcholu. Příprava nájemné vraždy je mimořádně odpudivý čin nejvyšší společenské nebezpečnosti. O to víc, osnuje-li ho člověk, který se pohyboval v nejvyšších státních strukturách. Karel Srba nebyl usvědčen, je pouze podezřelý a chrání ho presumpce neviny. Jeho tolik opěvovaná vysoká laťka se však povážlivě vrklá na stojanech. A s ní i ta Kavanova - laťka druhého muže pražské kandidátky ČSSD.
</TEXT>
</DOC>
<DOC>
<DOCID>LN-20020723004</DOCID>
<DOCNO>LN-20020723004</DOCNO>
<DATE>07/23/02</DATE>
<TITLE>
PRAHA - Na Úřadu vlády ČR vypuklo střídání poradců. Kontroverzní desetičlenný tým Miroslava Šloufa nahradí osm stálých poradců nového premiéra Vladimíra Špidly. "Teď jsem o tom hovořila s budoucí ředitelkou odboru paní Jarmilou Škvrňovou. Pravděpodobně půjde o osm stabilních pracovníků a několik dalších externistů," uvedla pro LN nová šéfka úřadu vlády Jana Gavlasová. O koho půjde a jaké posty bude kdo zastávat, nesdělila. Nová šéfka poradců Škvrňová pracovala dříve na ministerstvu práce a sociálních věcí jako náměstkyně tehdejšího ministra Vladimíra Špidly. Čerstvě jmenovaný premiér má o svých poradcích jasnou představu. Jeho hlavním požadavkem je kromě odborných znalostí i čistá minulost. "Myslím na několik lidí, kteří jsou nepochybně odborně velmi zdatní. To je pro mě klíčové stejně jako to, že o nich nemůže být pochyb," prohlásil koncem června ve zřejmém odkazu na komunistickou minulost řady Zemanových poradců.
</TITLE>
<TEXT>
Jako jisté zatím vypadá, že nový poradenský sbor předsedy vlády bude proti odcházejícímu méně početný. Zatímco pro Vladimíra Špidlu se počítá s osmi stálými poradci, Miloš Zeman jich zaměstnával deset. To se projeví i na hospodaření úřadu vlády - průměrný plat poradce činí přibližně 25 tisíc korun. To, že Zemanovi poradci své funkce pro nového premiéra zastávat nebudou, bylo obecně známé. Špidla avizoval, že garnitura Zemanových poradců, vedená bývalým vysoce postaveným funkcionářem KSČ Miroslavem Šloufem, nedostane po volbách další šanci. "Rozhodně s ním nepočítám. Ani jako se šéfem, ani jako s poradcem," vyjadřoval se ke Šloufově budoucnosti už den po volbách v televizním pořadu Naostro. "Inženýra Šloufa nemíním převzít v jakékoliv podobě," nechal se také slyšet o pár dní později.
</TEXT>
<HEADING>
Poradci mají nárok na odstupné
</HEADING>
<TEXT>
Odcházejícím poradcům zpříjemní jejich loučení s úřadem vlády finanční bonus: dostanou odstupné ve výši pěti měsíčních platů. Aby však vůbec takové částky dostat mohli, musel bývalý šéf úřadu vlády Karel Březina sáhnout k nestandardnímu kroku: "Poradci mohli dát výpověď, ale s Březinou se dohodli, aby zrušil jejich odbor, tím vznikly organizační důvody a oni pak získali podle zákoníku práce nárok na odstupné," citovala v pondělí Mladá fronta Dnes vysoce postaveného zaměstnance úřadu vlády, který si přál zůstat v anonymitě. Gavlasová včera popřela, že by tento odbor Březina skutečně zrušil. Podle ní šlo jen o jeden z nižších útvarů. "Dohodl jsem se na tom s předsedou vlády Milošem Zemanem. My jim nemůžeme dát výpověď, pokud nechtějí sami odejít. Podle zákoníku práce by museli například porušit své povinnosti," hájil svůj postup Březina v citovaném deníku. Na odstupném úřad vlády vyplatil více než milion korun. Aby se podobná situace v budoucnu neopakovala, navrhuje Gavlasová jiný způsob uzavírání smluv s poradci. Ti by podle ní měli s úřadem vlády uzavírat jiné smlouvy než v minulosti. "Myslím, že to nebudeme do budoucna řešit smlouvou na dobu určitou," předestřela řešení pro MF Dnes. Činnost Zemanových poradců byla původně zahalena tajemstvím. Úřad vlády nechtěl zveřejnit ani jejich jména, ani jejich odbornosti. Když tato fakta konečně úřad poskytl, vyšlo najevo, že někteří z poradců bývali před listopadem 1989 členy komunistické strany. Jeden z poradců, Vratislav Šíma, dokonce podle státního zastupitelství sepsal hanopis Olovo, jímž chtěl zdiskreditovat Petru Buzkovou, kterou neměl v oblibě Miloš Zeman.
Odcházejícím poradcům zpříjemní jejich loučení s úřadem vlády finanční bonus: dostanou odstupné ve výši pěti měsíčních platů. Aby však vůbec takové částky dostat mohli, musel bývalý šéf úřadu vlády Karel Březina sáhnout k nestandardnímu kroku: "Poradci mohli dát výpověď, ale s Březinou se dohodli, aby zrušil jejich odbor, tím vznikly organizační důvody a oni pak získali podle zákoníku práce nárok na odstupné," citovala v pondělí Mladá fronta Dnes vysoce postaveného zaměstnance úřadu vlády, který si přál zůstat v anonymitě. Gavlasová včera popřela, že by tento odbor Březina skutečně zrušil. Podle ní šlo jen o jeden z nižších útvarů. "Dohodl jsem se na tom s předsedou vlády Milošem Zemanem. My jim nemůžeme dát výpověď, pokud nechtějí sami odejít. Podle zákoníku práce by museli například porušit své povinnosti," hájil svůj postup Březina v citovaném deníku. Na odstupném úřad vlády vyplatil více než milion korun. Aby se podobná situace v budoucnu neopakovala, navrhuje Gavlasová jiný způsob uzavírání smluv s poradci. Ti by podle ní měli s úřadem vlády uzavírat jiné smlouvy než v minulosti. "Myslím, že to nebudeme do budoucna řešit smlouvou na dobu určitou," předestřela řešení pro MF Dnes. Činnost Zemanových poradců byla původně zahalena tajemstvím. Úřad vlády nechtěl zveřejnit ani jejich jména, ani jejich odbornosti. Když tato fakta konečně úřad poskytl, vyšlo najevo, že někteří z poradců bývali před listopadem 1989 členy komunistické strany. Jeden z poradců, Vratislav Šíma, dokonce podle státního zastupitelství sepsal hanopis Olovo, jímž chtěl zdiskreditovat Petru Buzkovou, kterou neměl v oblibě Miloš Zeman.
</TEXT>
</DOC>
<DOC>
<DOCID>LN-20020723005</DOCID>
<DOCNO>LN-20020723005</DOCNO>
<DATE>07/23/02</DATE>
<TEXT>
Neklid na finančních trzích. Jeden z makléřů na burze ve Frankfurtu nad Mohanem si nervózně otírá obličej. Burzy na celém světě včera zaznamenaly velké propady. Důvodem pádu akciových trhů bylo oznámení krachu amerického telekomunikačního obra WorldCom. Londýnská burza se na konci obchodování ocitla na šestiletém minimu. Pařížský akciový trh na tom byl nejhůře za poslední čtyři roky a frankfurtská burza dosáhla na své desetiměsíční minimum.
</TEXT>
</DOC>
<DOC>
<DOCID>LN-20020723006</DOCID>
<DOCNO>LN-20020723006</DOCNO>
<DATE>07/23/02</DATE>
<TITLE>
Pokud se zítra neprobudíme a nezjistíme, že v pondělí bylo 1. apríla, jsme svědky největší aféry od roku 1989 a dost možná, že se shodneme, že v tomto prostoru k něčemu podobnému nedošlo nikdy. Stalo se, že politici uráželi a pomlouvali, stalo se, že pomlouvaného vláčeli po soudech a musel zaplatit soudní výlohy, vyhrožovali a zastrašovali. Ale aby politik najal na novináře vraha a řešil s ním problém, zda je lépe pisálka vyhodit do povětří semtexem, nebo ho zastřelit - ne, toto se u nás ještě nestalo. Sabina Slonková, která spolu s Jiřím Kubíkem unikla trestnímu stíhání v souvislosti s "aférou Olovo" jen o vlas, měla skončit v hrobě. Zabita měla být Sabina Slonková, ze spiknutí je nejvíce podezřelý Karel Srba, donedávna prominent Kavanova ministerstva zahraničí. Už z tohoto prostého konstatování vyplývá, že jde primárně o aféru minulé vládní garnitury, nikoli současné vládní sestavy.
</TITLE>
<TEXT>
Po skandálu s Českým domem se Srba odporoučel z ministerstva zahraničí, ovšem jeho napojení na okruh Zemanových poradců jistě neskončilo. Byl to přece on, kdo zásadním způsobem figuroval ve vyděračské aféře zvané "případ Štiřín", kdy Šloufův člověk, premiérův poradce Jaroslav Novotný vydíral tehdejšího ředitele zámku ve Štiříně Václava Hrubého a snažil se ho donutit, aby vyrobil falešné důkazy proti Josefovi Zieleniecovi. Nuže, nový premiér Vladimír Špidla hned po nástupu energicky se Šloufovým houfem zametl. Ani to, že se Karel Březina postaral o zlatý padáček pro Šloufa a jeho lidi, není skandál této garnitury, ale minulé: Špidla Březinu vyhodil z úřadu vlády. Aféra je to veliká, dá se říci senzační, ovšem těžko se vyvarovat dojmu, že jde jen o špičku ledovce. Nájemný vrah neměl Slonkovou přece zabíjet kvůli rusé barvě jejích vlasů. Ona sama hovoří o pomstě jako o motivu. Je však těžké věřit něčemu tak melodramatickému. Vyšetřování případu chystané vraždy by mělo přinést dva výsledky. Jednak by se měl objasnit tento kriminální případ a předat k projednání soudu, jednak by se měla odhalit jeho podstata. Bylo by smutné, kdyby věc měla skončit na tom, že nájemný pan X. Y. měl střílet z pistole ráže 7.65, a protože nestřílel, nic se vlastně nestalo a za spiknutí si odpracuje 50 hodin hrabání listí ve Stromovce. Zkušenosti minulých let nás totiž odnaučily naivní důvěře ve férovost policejní práce a soudnictví ve formálně demokratickém státě. Karel Srba by teď asi neseděl ve vyšetřovací vazbě v souvislosti s případem chystané vraždy, kdyby v minulosti neměl politické krytí a po jeho úletech by mu byla přistřižena brka. Nezapomeňme, že v atmosféře Zemanovy éry bylo možné, a vskutku se to stalo, že tento Karel Srba vyhrál soudní spor s Václavem Hrubým, mužem, na jehož vydírání a profesní likvidaci se podílel přinejmenším nepřímo. I z kauzy Českého domu nevyvázl nijak obzvlášť pošramocen. Byl bohatý muž - ještě v březnu tohoto roku úřady vzaly vážně výpověď jeho matky, že záhadných deset milionů měla doma v krabici po nebožtíkovi manželovi, a nevyvodily z toho žádné závěry. Měl krytí z mnoha stran - a jsou zde indicie, že i ze strany tajné služby. Patřil k okruhu lidí, kteří si za Zemanovy éry mohli dovolit vše a nic se jim nemohlo stát. Zodpovědnost za tento stav je široká a jistě sahá k politickým špičkám, Zemana nevyjímaje. Je to policejní kauza a zároveň i politická kauza. Musí být důsledně objasněna. Pokud to dopadne tak jako dosud vždycky, pak by to byla první ostudná aféra Špidlovy éry.
</TEXT>
</DOC>
<DOC>
<DOCID>LN-20020723007</DOCID>
<DOCNO>LN-20020723007</DOCNO>
<DATE>07/23/02</DATE>
<TEXT>
KARLOVY VARY - Hokejisté ruského klubu Avangard Omsk trénují na soustředění v Karlových Varech. Přivezl je jejich nový trenér Ivan Hlinka. Tým z daleké Sibiře však v Česku přivítaly polní podmínky. Kvůli rozbité rolbě neabsolvovala půlka družstva včetně tří Čechů Pavla Patery, Martina Procházky a Tomáše Vlasáka dopolední přípravu na ledě. V šatně navíc chybí sušárna a hráči odbíhali sušit dresy na blízkou louku. "Nic tady nefunguje," povzdechl si Hlinkův asistent Radim Rulík, poslední z pěti českých zástupců v klubu. "Přijeli jsme sem ale hlavně za přátelskými zápasy, ty jde v Rusku nyní těžko zorganizovat," tvrdil trenér Hlinka, jehož tým čekají v Česku střetnutí s extraligovými kluby. Už v nich bude muset nový kouč dokazovat, že Omsk má velké ambice vyhrát titul v ruské lize. "Jinak bych také mohl být na Vánoce doma," ironicky poznamenal Hlinka, ještě než se s týmem vydal do Grandhotelu Pupp, který v těchto dnech obývá i bývalý prezident SSSR Michail Gorbačov.
</TEXT>
</DOC>
<DOC>
<DOCID>LN-20020723008</DOCID>
<DOCNO>LN-20020723008</DOCNO>
<DATE>07/23/02</DATE>
<TITLE>
Prezident Havel se domů z nemocnice nehrne. Podle lékařů mohl být po prodělaném zánětu průdušek propuštěn do domácího ošetřování už včera, ve zdravotnickém zařízení však zůstane ještě minimálně o den déle.
</TITLE>
<GEOGRAPHY>PRAHA</GEOGRAPHY>
<TEXT>
Pravděpodobně o den prodloužil prezident Václav Havel svůj pobyt v Ústřední vojenské nemocnici v Praze-Střešovicích. Lékaři sice zvažovali propustit jej do domácího ošetřování už včera, po konzultaci s pacientem ale rozhodnutí odložili. "Kdy pan prezident nemocnici opustí, závisí jen na něm. Lékařské konzilium, které se sešlo, zhodnotilo výsledky vyšetření. Většina z nich se blíží normálu," uvedl včera Havlův ošetřující lékař Ilja Kotík. Prezident, který si ve Střešovicích už sedmý den léčí následky lehčího zánětu průdušek, stále užívá antibiotika a i po propuštění bude muset pokračovat v dechové rehabilitaci. Jeho stav se nicméně natolik zlepšil, že podle názoru lékařů hospitalizaci nadále nevyžaduje. Nemocnici opustí zřejmě dnes. Havlův mluvčí Ladislav Špaček sdělil, že prezident ale domů z nemocnice nepospíchá. "Pan prezident pracuje a má tady rozhodně klidnější pracoviště než na Hradě," podotkl Špaček. Po návratu z nemocnice čeká pětašedesátiletého Havla zhruba týdenní domácí doléčení na zámku v Lánech na Rakovnicku. Lékaři mu rovněž doporučili, aby po skončení rehabilitace odjel na dovolenou, na kterou se chystal předtím, než onemocněl. Léčení současného zánětu průdušek, kvůli němuž musel prezident minulou středu předčasně ukončit návštěvu Francie, je Havlovou už šestnáctou hospitalizací od doby, kdy se ujal prezidentské funkce. Za tu dobu strávil v nemocnici více než 200 dnů. Nejdéle, téměř dva a půl měsíce, musel trávit na lůžku v roce 1998 kvůli akutní operaci proděravělého tlustého střeva. Loni musel být hospitalizován celkem čtyři týdny. V únoru kvůli zánětu průdušek předčasně ukončil cestu po zemích Blízkého východu, v červenci jej nachlazení postihlo o dovolené. V září musel kvůli srdeční arytmii na poslední chvíli zrušit plánovanou návštěvu Itálie a koncem října jej lékaři léčili z virové infekce. Prezidenta Havla navštívil včera v nemocnici premiér Vladimír Špidla. "Pan prezident se zajímal o tvorbu vládního prohlášení," řekl Špidla po schůzce. "Debatovali o obecných věcech, jako je listopadový summit NATO a jeho význam," řekl prezidentův mluvčí Ladislav Špaček. Havel se Špidlou mluvili i o součinnosti hlavy státu a vlády, o jmenování vedení Komise pro cenné papíry. Špidla potvrdil, že se velmi okrajově dotkli obsazování funkcí některých ústředních úřadů. "Pan prezident mě pouze upozornil, že budou potřeba některá jmenování, která musí vláda předložit," dodal premiér.
PRAHA - Pravděpodobně o den prodloužil prezident Václav Havel svůj pobyt v Ústřední vojenské nemocnici v Praze-Střešovicích. Lékaři sice zvažovali propustit jej do domácího ošetřování už včera, po konzultaci s pacientem ale rozhodnutí odložili. "Kdy pan prezident nemocnici opustí, závisí jen na něm. Lékařské konzilium, které se sešlo, zhodnotilo výsledky vyšetření. Většina z nich se blíží normálu," uvedl včera Havlův ošetřující lékař Ilja Kotík. Prezident, který si ve Střešovicích už sedmý den léčí následky lehčího zánětu průdušek, stále užívá antibiotika a i po propuštění bude muset pokračovat v dechové rehabilitaci. Jeho stav se nicméně natolik zlepšil, že podle názoru lékařů hospitalizaci nadále nevyžaduje. Nemocnici opustí zřejmě dnes. Havlův mluvčí Ladislav Špaček sdělil, že prezident ale domů z nemocnice nepospíchá. "Pan prezident pracuje a má tady rozhodně klidnější pracoviště než na Hradě," podotkl Špaček. Po návratu z nemocnice čeká pětašedesátiletého Havla zhruba týdenní domácí doléčení na zámku v Lánech na Rakovnicku. Lékaři mu rovněž doporučili, aby po skončení rehabilitace odjel na dovolenou, na kterou se chystal předtím, než onemocněl. Léčení současného zánětu průdušek, kvůli němuž musel prezident minulou středu předčasně ukončit návštěvu Francie, je Havlovou už šestnáctou hospitalizací od doby, kdy se ujal prezidentské funkce. Za tu dobu strávil v nemocnici více než 200 dnů. Nejdéle, téměř dva a půl měsíce, musel trávit na lůžku v roce 1998 kvůli akutní operaci proděravělého tlustého střeva. Loni musel být hospitalizován celkem čtyři týdny. V únoru kvůli zánětu průdušek předčasně ukončil cestu po zemích Blízkého východu, v červenci jej nachlazení postihlo o dovolené. V září musel kvůli srdeční arytmii na poslední chvíli zrušit plánovanou návštěvu Itálie a koncem října jej lékaři léčili z virové infekce. Prezidenta Havla navštívil včera v nemocnici premiér Vladimír Špidla. "Pan prezident se zajímal o tvorbu vládního prohlášení," řekl Špidla po schůzce. "Debatovali o obecných věcech, jako je listopadový summit NATO a jeho význam," řekl prezidentův mluvčí Ladislav Špaček. Havel se Špidlou mluvili i o součinnosti hlavy státu a vlády, o jmenování vedení Komise pro cenné papíry. Špidla potvrdil, že se velmi okrajově dotkli obsazování funkcí některých ústředních úřadů. "Pan prezident mě pouze upozornil, že budou potřeba některá jmenování, která musí vláda předložit," dodal premiér.
</TEXT>
</DOC>
<DOC>
<DOCID>LN-20020723009</DOCID>
<DOCNO>LN-20020723009</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Bývalý ministr bez portfeje a někdejší vedoucí úřadu vlády Karel Březina (ČSSD) se bude v listopadových komunálních volbách ucházet o přízeň voličů v Praze 10. Oblastní organizace sociálních demokratů ho navrhla na druhé místo své kandidátky. Březina to včera řekl v diskusním pořadu Českého rozhlasu. "Myslím, že to je velmi vysoký post," zhodnotil svou nominaci Březina. Uvedl, že svědčí o kvalitě práce, kterou odvedl během uplynulého volebního období. Zároveň však dodal, že o svém dalším působení se definitivně rozhodne až v září.
</TEXT>
</DOC>
<DOC>
<DOCID>LN-20020723010</DOCID>
<DOCNO>LN-20020723010</DOCNO>
<DATE>07/23/02</DATE>
<GEOGRAPHY>BERLÍN</GEOGRAPHY>
<TEXT>
Německá prokuratura v příhraničním bavorském městě Hofu obdržela další žádost o šetření údajného masakru, který zřejmě byl na sudetských Němcích spáchán v létě 1945 v oblasti severočeských Teplic. Státní zástupce Gerhard Heindl včera informoval, že o tom, jaké státní zastupitelství se bude v Německu případem zabývat, rozhodne v příštích týdnech Nejvyšší soud v Karlsruhe. Československá vojenská jednotka tehdy údajně zmasakrovala v oblasti Teplic několik desítek lidí v bývalé muniční továrně. Počet obětí se podle svědků pohybuje mezi 34 až 99. Další podrobnosti justice v Hofu zatím nesděluje.
</TEXT>
</DOC>
<DOC>
<DOCID>LN-20020723011</DOCID>
<DOCNO>LN-20020723011</DOCNO>
<DATE>07/23/02</DATE>
<GEOGRAPHY>BERLÍN</GEOGRAPHY>
<TEXT>
Německá konzervativní opozice CDU/CSU, která dlouhodobě volá po zrušení Benešových dekretů, oceňuje údajnou změnu neústupných stanovisek k dokumentům, které tvořily základ poválečného vysídlení Němců z českých zemí. Příslibem jsou pro ni vyjádření ministra zahraničí Cyrila Svobody v českém tisku z minulého týdne o ochotě "mluvit" o dekretech. "Velmi vítáme, že nová česká vláda patrně upouští od pozice minulé vlády Miloše Zemana," reagoval mluvčí CDU/CSU pro otázky vysídlenců Hartmut Koschyk. "Rýsující se připravenost" diskutovat o dekretech by podle něj mohla znamenat "velký krok vpřed v česko-německých vztazích". Cyril Svoboda minulý týden pro LN potvrdil dubnové usnesení sněmovny k dekretům, tedy že nebudou žádné restituce a náhrady za vyvlastněný majetek. Nebude se o tom jednat, což ale podle ministra neznamená, že se o tom nebude mluvit.
</TEXT>
</DOC>
<DOC>
<DOCID>LN-20020723012</DOCID>
<DOCNO>LN-20020723012</DOCNO>
<DATE>07/23/02</DATE>
<TITLE>
Prezident poskytl rozhovor, v němž autoři zřejmě zkreslili jeho vyjádření o KSČM
</TITLE>
<TEXT>
Chladný vztah ke KSČM prezident Havel nezměnil. Francouzský týdeník Marianne, kterému prezident poskytl rozhovor, zřejmě zkreslil jeho vyjádření o komunistické straně. Příznivěji se Havel staví spíše k jejím voličům.
PRAHA - Prezident Václav Havel nezměnil svůj odmítavý postoj ke KSČM. Slova publikovaná ve včerejším vydání francouzského týdeníku Marianne, že prezident nevidí v komunistech nebezpečí pro budoucnost České republiky, včera vyvrátil jeho mluvčí Ladislav Špaček. Podle přepisu rozhovoru, který mají LN k dispozici, tato slova opravdu nezazněla. "Nevím, co napsal časopis Marianne, ale pan prezident jedná s komunisty stále stejně," řekl Špaček. "Jestliže zve zástupce parlamentu, tak zve všechny. Pokud ale hodlá něco se stranami konzultovat, konzultuje to s těmi, co mu mají co říci," dodal mluvčí. V rozhovoru pro týdeník Havel sice komentoval volební úspěch komunistů, ale jeho nejvstřícnější slova byla adresována spíše voličům než straně samé. "Já si nemyslím, že je kdokoli navždy ztracen. Prostě lidé se mohou různě vyvíjet a ty politické elity a média a tak na ně mohou dále působit jakousi osvícenější nabídkou, mohou se jim podbízet a ti lidé se mohou rozmanitě přiklánět sem a tam," uvedl Václav Havel. Prezident se v rozhovoru také zabýval otázkou, proč získali komunisté ve volbách 18 procent hlasů a skončili na třetím místě. K tradičním příznivcům podle něj patří starší lidé, kteří prožili většinu života v komunismu a už nepřistoupí na možnost, že by se dopustili omylu, když "straně" věřili. Dalšími voliči KSČM jsou podle Havla lidé, kterým se nelíbí polistopadové proměny. "Zdá se jim, že vládnou zbohatlíci, tuneláři, zloději, že ti politici jsou s nimi spiknuti," řekl prezident. Jejich hlas je tedy protestem proti současné politické situaci. Jako významnou část stoupenců KSČM uvádí i ty, kteří uvěřili ve vnější ohrožení země a vyslyšeli nacionalistickou nótu KSČM. Svoji analýzu voličů zakončil slovy o nezaměstnaných, kteří dali hlas komunistům ze zoufalství, i o lidech, kteří se nepřizpůsobili nově nabyté svobodě. V rozhovoru se prezident Havel vyjádřil také k chystanému rozšíření Evropské unie. Podle něj je v zájmu EU, aby se rozšíření uskutečnilo s největší možnou šlechetností a rychlostí. Co se týče otázky řešení imigrace, podle Havla je v současném světě těžké "zavřít před někým dveře jenom proto, že je cizinec", přestože má každá země nebo skupina zemí právo bránit se mafiím a kriminalitě.
</TEXT>
<HEADING>
Výroky Václava Havla o KSČM
</HEADING>
<TEXT>
HOVORY Z LÁN - ÚNOR 1997: "Obě tyto strany (komunisté a republikáni) a v tuto chvíli zcela vědomě a promyšleně a nahlas to říkám, považuji za strany, které škodí tomuto státu, které poškozují jeho zájmy."
LIDOVÉ NOVINY - ČERVENEC 1998: " Kdyby se například tato strana (KSČM) přejmenovala, jednal bych s ní pravděpodobně brzy."
ČESKÝ ROZHLAS 3. ČERVENCE 2002: "Vždy jsem tuto stranu přes všechny naprosto zásadní výhrady, které k ní mám, respektoval, byla-li obtěžkána nějakými státními funkcemi. A proto bude-li místopředseda komunista, samozřejmě bude zván jako ostatní. Zda přijde, bude jeho věc."
</TEXT>
</DOC>
<DOC>
<DOCID>LN-20020723013</DOCID>
<DOCNO>LN-20020723013</DOCNO>
<DATE>07/23/02</DATE>
<TEXT>
LONDÝN, PRAHA - Případem českých Romů, kteří kvůli britským kontrolám na ruzyňském letišti nemohli vycestovat do Británie, se zabývá i britská justice. Královský soudní dvůr v Londýně začal včera dopoledne projednávat stížnost na "diskriminační a ponižující" postup imigračních úředníků. Žalobu v tomto smyslu podalo v říjnu sdružení organizací ochránců lidských práv Liberty se sídlem v Londýně. Jeho právníci budou u soudu zastupovat Evropské středisko pro práva Romů (ERRC) a šest anonymních českých Romů. Žalovanou stranou je britská vláda, respektive její ministr zahraničí David Blunkett. Šestice Romů byla podle právníků Liberty loni v červenci na ruzyňském letišti vystavena diskriminačnímu a nezákonnému zacházení. Ačkoliv všichni měli platné letenky a jako čeští státní občané nepotřebovali k cestě do Spojeného království víza, úředníci jim zabránili v nástupu do letadla. Zástupci Liberty jsou přesvědčeni, že rozhodnutí úředníků souviselo právě s tím, že cestující patřili k romské komunitě. "Jsme přesvědčeni, že jde o rasistické praktiky," řekl v době podání žaloby mluvčí Liberty Roger Bingham. Cílem organizace Liberty je úplné zrušení ruzyňských kontrol. "Chceme dosáhnout toho, aby rozhodnutí o předsunutí úředníků do Prahy bylo prohlášeno za nezákonné, a ministr by tudíž musel toto opatření, české vládě v podstatě vnucené, odvolat," prohlásil Bingham. Rozhodnutím o tom, že britští imigrační úředníci budou pracovat už na ruzyňském letišti, reagovala loni v létě česká vláda na možnou hrozbu zavedení víz pro Čechy cestující do Británie. Londýn tehdy zavedení vízové povinnosti zvažoval právě v souvislosti s velkým počtem českých Romů, kteří ve Velké Británii žádali o azyl. Na letišti se kontroly průběžně objevují i letos. Například při jejich dvanáctém kole, trvajícím od 23. června do 11. července, neuspělo u pohovorů s úředníky 82 lidí. Nejnovější kolo kontrol začalo v sobotu 20. července.
</TEXT>
</DOC>
<DOC>
<DOCID>LN-20020723014</DOCID>
<DOCNO>LN-20020723014</DOCNO>
<DATE>07/23/02</DATE>
<TITLE>
"Věřím, že nebezpečí už pominulo," řekla včera LN redaktorka MF Dnes Sabina Slonková krátce poté, co vyšlo najevo, že bývalý generální sekretář ministra zahraničí Karel Srba je podezřelý z toho, že si objednal její vraždu, a sedí ve vazební věznici.
</TITLE>
<TEXT>
LN: Jak jste se vůbec dozvěděla, že se vás někdo chystá zabít?
Dozvěděla jsem se to asi před čtrnácti dny, 9. července. Přijeli za mnou policisté z útvaru pro boj s organizovaným zločinem. Řekli mi, že existuje zakázka, aby mě zabili.
</TEXT>
<HEADING>
LN: Jaká byla vaše první reakce?
</HEADING>
<TEXT>
V první chvíli byla má reakce: To není možné, to je natolik absurdní informace, že tomu odmítám věřit. Jenže postupem času se začalo ukazovat, že to není absurdní informace, že ta zakázka skutečně existuje, takže se hned ten den rozběhlo vyšetřování, hned ten den jsem dostala policejní ochranku a odjela mimo Prahu. Vyšetřování skončilo koncem minulého týdne zadržením těch lidí, kteří byli zadrženi.
LN: Muž, který měl vraždu spáchat, se prý přišel sám policii udat a nahlásil i jména těch, kteří ho najali...
Ano, to je pravda. Sám přišel na služebnu kdesi v jižních Čechách a přiznal se. Policistům přinesl i semtex, který na vraždu dostal.
LN: Víte, jak ta zakázka přesně zněla? Na kolik si váš život cenili?
Tohle ať řeknou policisté.
</TEXT>
<HEADING>
LN: Víte, jakým způsobem jste měla být zavražděna?
</HEADING>
<TEXT>
Původně měli použít plastickou trhavinu semtex. Nakonec ale změnili vražednou zbraň na pistoli. Měli mě zabít třemi ranami do hlavy a ještě pořezat, aby ztížili identifikaci.
LN: Jakým způsobem vás policisté chránili? A kde jste se skrývala?
Dostala jsem takzvaný kompletní servis. To znamená, že jsem byla pod nepřetržitou ochranou.
LN: Policie vás stále chrání? Nebo už nebezpečí zatčením čtyř lidí zcela pominulo?
Věřím, že pominulo. K tomu, jestli mám, nebo nemám ochranku, se nebudu vyjadřovat.
LN: Podle policie je hlavním podezřelým z vaší plánované vraždy bývalý generální sekretář exministra zahraničí Jana Kavana Karel Srba, o němž jste s kolegou Jiřím Kubíkem psala. Kdy jste se viděli naposledy a jak to probíhalo? Vyhrožoval vám tehdy?
Naposledy jsme se viděli před rokem. Tehdy jsme měli s Jirkou Kubíkem schůzku se Srbou a jeho přítelem. Srbův přítel nám celou dobu bohapustě vyhrožoval. Karel Srba se tomu jen smál. Od té doby jsme se neviděli.
LN: A přímo vám někdy Srba v minulosti vyhrožoval?
Ne. To je klasický pes, který neštěká, ale rovnou kouše.
LN: Jak jste tedy reagovala, když jste se dozvěděla, že z plánování vaší vraždy je podezřelý Karel Srba?
To pro mne byla druhá otřesná věc. Tou první samozřejmě bylo, že takhle vůbec někdo může uvažovat. A druhá otřesná věc byla, že takhle může uvažovat člověk, který donedávna požíval bezmezné důvěry ministra zahraničí a byl to jeden z nejvlivnějších úředníků tohoto resortu. Jan Kavan ho pověřil akcí čisté ruce. Takže měl skutečně mimořádnou váhu.
LN: Myslíte si, že důvodem vaší likvidace byly vaše a Kubíkovy články? Například série materiálů o Českém domě? Kvůli aféře v této souvislosti přece Srba z ministerstva zahraničí odešel...
On měl víc důvodů nás nemít rád. A ten hlavní důvod byl ten, že jsme se podívali na jeho majetek a zjistili jsme, že jeho příjmy rozhodně neodpovídají rozsáhlému nákupu nemovitostí. Tím pádem se o to začal zajímat berní úřad, takže těch důvodů může být skutečně víc.
LN: Jan Kavan a jeho náměstkyně Hana Opolecká se dříve Srby veřejně zastávali a obhajovali jej. Padla v souvislosti s vyšetřováním i jejich jména?
Nejsou obviněni. Nemám žádné informace o tom, že by do toho byli zapleteni.
LN: Hodláte po této zkušenosti pokračovat v novinářské práci, nebo vás to vyděsilo natolik, že uvažujete o změně povolání?
Věřím, že není tolik lidí, kteří by řešili osobní problémy vražděním.
</TEXT>
</DOC>
<DOC>
<DOCID>LN-20020723015</DOCID>
<DOCNO>LN-20020723015</DOCNO>
<DATE>07/23/02</DATE>
<TITLE>
PRAHA - Pouhý den předtím, než měl najatý vrah za úplatu zavraždit redaktorku MF Dnes Sabinu Slonkovou, tento muž svůj "úkol" psychicky neunesl. Přišel se sám udat na policejní stanici ve Vimperku v jižních Čechách. Tak začal případ, který se na veřejnost dostal až včera. Onen muž s sebou tehdy přinesl i semtex s rozbuškou, kterým původně plánoval vraždu vykonat (nakonec se plán změnil, vrah měl použít pistoli). Na místě policistům popsal, že jej najali Michal Novotný a Petr Volf, kteří jej kontaktovali na žádost Evy Tomšovicové. Prohlásil také, že celý plán zosnoval bývalý generální sekretář ministerstva zahraničí Karel Srba. Podle státního zástupce z Českých Budějovic Barnabáše Lišky, který se případem zabývá, je muž najatý k vraždě člověk s kriminální minulostí. "Na vimperské policii plánovanou likvidaci oznámil 9. července. S objednateli byl dohodnut, že čin provede nejpozději do 10. července, řekl LN Liška. Bližší podrobnosti o muži najatém k vraždě ale říct nechtěl. Podle informací LN ale muž nikdy předtím nevraždil a na poslední chvíli dostal strach. Na druhou stranu se ale bál, že když čin nevykoná, budou se mu "zadavatelé" mstít. Suma, kterou měl Srba za vraždu zaplatit, se podle slov žalobce pohybuje v řádech statisíců korun. "Kolik měl kdo z nich přesně dostat, zatím nevíme," uvedl. Vimperští policisté okamžitě kontaktovali kolegy z útvaru pro boj s organizovaným zločinem. Reportérka MfD Slonková, která měla být zavražděna, pak dostala tu nejpřísnější policejní ochranku, skrývala se na utajeném místě. Detektivové začali zatýkat podezřelé. Tím posledním byl 19. července Karel Srba. Muž, který se přišel udat, ale zůstává na svobodě.
</TITLE>
<HEADING>
V MfD o problémech Slonkové vědělo pět lidí
</HEADING>
<TEXT>
V redakci MF Dnes mělo o celé věci informace jen asi 5 lidí. Mezi nimi šéfredaktor Pavel Šafr, jeho zástupce Robert Čásenský a kolega Slonkové Jiří Kubík, s nímž napsala většinu článků, kvůli kterým ji měl dát Srba zavraždit. "Víme to zhruba 12 dnů, já jsem se to od ní dozvěděl okamžitě," uvedl včera Čásenský. "Policie nás požádala o to, abychom v zájmu Sabiny Slonkové nic nepublikovali," dodal šéfredaktor Pavel Šafr. Ostatní spolupracovníci Slonkové neměli o celé záležitosti ani tušení. "Mysleli jsme si, že je normálně na dovolené. Když jsem se to dozvěděla, byla jsem v šoku," reagovala jedna z redaktorek MF Dnes. Na dovolené byl i Jiří Kubík. Ovšem na plánované. Zda policie hlídá i jeho coby spoluautora, ale včera komentovat nechtěl stejně jako to, zda se neobává útoků i na svoji osobu.
V redakci MF Dnes mělo o celé věci informace jen asi 5 lidí. Mezi nimi šéfredaktor Pavel Šafr, jeho zástupce Robert Čásenský a kolega Slonkové Jiří Kubík, s nímž napsala většinu článků, kvůli kterým ji měl dát Srba zavraždit. "Víme to zhruba 12 dnů, já jsem se to od ní dozvěděl okamžitě," uvedl včera Čásenský. "Policie nás požádala o to, abychom v zájmu Sabiny Slonkové nic nepublikovali," dodal šéfredaktor Pavel Šafr. Ostatní spolupracovníci Slonkové neměli o celé záležitosti ani tušení. "Mysleli jsme si, že je normálně na dovolené. Když jsem se to dozvěděla, byla jsem v šoku," reagovala jedna z redaktorek MF Dnes. Na dovolené byl i Jiří Kubík. Ovšem na plánované. Zda policie hlídá i jeho coby spoluautora, ale včera komentovat nechtěl stejně jako to, zda se neobává útoků i na svoji osobu.
</TEXT>
</DOC>
<DOC>
<DOCID>LN-20020723016</DOCID>
<DOCNO>LN-20020723016</DOCNO>
<DATE>07/23/02</DATE>
<TITLE>
Ministr financí Bohuslav Sobotka navštívil včera obce na Blanensku zasažené povodněmi
</TITLE>
<TEXT>
Před týdnem se obcemi přehnala povodeň. Ministr Sobotka se včera přesvědčil, jak se lidé s neštěstím vyrovnávají.
CRHOV/OLEŠNICE - Skupina mužů na návsi by na první pohled nevypadala nápadně, kdyby nestála na místě, kde se přesně před týdnem přehnala ničivá povodeň. Miloš Boček, starosta obce Crhov na Blanensku, kde živel kromě mnohamilionových škod zmařil i jeden lidský život, provedl obcí ministra financí Bohuslava Sobotku. Popsal mu, jak rychle se katastrofa odehrála, jaké měla následky, a také mu ukázal, co se místním lidem a záchranářům za týden již podařilo opravit. Ministr Sobotka se zajímal o škody, které obci vznikly, a kolik z toho obec dostane od okresního a krajského úřadu a ministerstva pro místní rozvoj. "Bude potřeba, aby obce, okresní a krajský úřad analyzovaly, jaké škody vznikly," sdělil ministr. Teprve potom bude jasné, kolik z toho obcím pomohou ministerstva pro místní rozvoj a životního prostředí. Pak také bude jeho resort zjišťovat, zdali obcím může ještě nějak pomoci. "Tady bych to určitě viděl na pomoc při opravě komunikace," řekl ministr při pohledu na zcela zničenou silnici, kterou obec postavila teprve před několika týdny. Starosta Crhova ocenil, jak se s katastrofou místní vyrovnávali, ale netajil se tím, že někteří lidé jej nemile překvapili. "Od těch, kde by to člověk ani nečekal, jsem zjistil, že se chovají úžasně. Jiní, o kterých jsem si myslel, že se o ně můžu opřít, mě naopak překvapili nemile," uvedl Boček. S podobným zážitkem se připojil i starosta Kunštátu, nedalekého města, kde povodeň napáchala také milionové škody. "Lidem, kterým voda odnesla popelnice, jsme je koupili, a najednou je chtěli všichni," sdělil první muž kunštátské radnice Lumír Krampl. Také starosta další obce, kterou ministr navštívil, Olešnice, měl kromě mnoha dobrých zkušeností i poznatky negativní. Při návštěvě ministra mu na mobilní telefon přišla SMS zpráva. "Vážený pane starosto, jestliže se chcete ve vaší obci uzavřít sami pro sebe, poraďte si také sami a nedožadujte se stále v televizi pomoci. Tolik xenofobie a utilitarismu se jen tak nevidí," četl starosta Zdeněk Peša ze svého mobilního telefonu. Podle něj je to reakce na uzavření několika ulic před povodňovými turisty.
</TEXT>
<HEADING>
Stav nebezpečí zrušen
</HEADING>
<TEXT>
Jihomoravský hejtman Stanislav Juránek včera zrušil stav nebezpečí v pěti obcích na Blanensku, které minulý týden postihly ničivé povodně. "Stav nebezpečí trval pět dnů, nyní však pominuly důvody jeho trvání, neboť další přívalové deště nehrozí," řekl včera ČTK Juránek. Stav nebezpečí byl v oblasti vyhlášen minulou středu. Záplavami byly nejvíce postiženy blanenské obce Crhov, Olešnice a Hodonín u Kunštátu a Štěpánov na Žďársku. Při živelní pohromě zahynuly dvě ženy, desítky domů byly vážně poškozeny, poničeny byly i silnice a městské komunikace. Škody se zatím odhadují na stamiliony korun. Zrušení stavu nebezpečí znamená i to, že armádní jednotka civilní ochrany již nebude poškozeným obcím pomáhat ve stavu vojenského zásahu. "Vojáky však v regionu potřebujeme ještě týden," řekl včera starosta Olešnice Zdeněk Peša. Jejich práce bude mít charakter vojenské pomoci. Jihomoravské zastupitelstvo schválilo včera postiženým obcím dotaci 4,8 milionu korun, většina peněz je určena především na opravu obecních komunikací. V částce je zahrnuta i stotisícová pomoc Žabčicím na Brněnsku, které minulé úterý postihla silná vichřice, blízká tornádu.
Jihomoravský hejtman Stanislav Juránek včera zrušil stav nebezpečí v pěti obcích na Blanensku, které minulý týden postihly ničivé povodně. "Stav nebezpečí trval pět dnů, nyní však pominuly důvody jeho trvání, neboť další přívalové deště nehrozí," řekl včera ČTK Juránek. Stav nebezpečí byl v oblasti vyhlášen minulou středu. Záplavami byly nejvíce postiženy blanenské obce Crhov, Olešnice a Hodonín u Kunštátu a Štěpánov na Žďársku. Při živelní pohromě zahynuly dvě ženy, desítky domů byly vážně poškozeny, poničeny byly i silnice a městské komunikace. Škody se zatím odhadují na stamiliony korun. Zrušení stavu nebezpečí znamená i to, že armádní jednotka civilní ochrany již nebude poškozeným obcím pomáhat ve stavu vojenského zásahu. "Vojáky však v regionu potřebujeme ještě týden," řekl včera starosta Olešnice Zdeněk Peša. Jejich práce bude mít charakter vojenské pomoci. Jihomoravské zastupitelstvo schválilo včera postiženým obcím dotaci 4,8 milionu korun, většina peněz je určena především na opravu obecních komunikací. V částce je zahrnuta i stotisícová pomoc Žabčicím na Brněnsku, které minulé úterý postihla silná vichřice, blízká tornádu.
</TEXT>
</DOC>
<DOC>
<DOCID>LN-20020723017</DOCID>
<DOCNO>LN-20020723017</DOCNO>
<DATE>07/23/02</DATE>
<TEXT>
Policie dopadla muže ze Slovenska, který je podezřelý, že v Crhově ukradl z domku jedné z obětí záplav fotoaparát za 5500 korun. Vzal jej, když pomáhal při úklidových pracích po povodních. Blanenský policejní ředitel Radomír Diblík včera uvedl, že muži hrozí za krádež a porušování domovní svobody až tři roky vězení. "Případ bude projednán ve zkráceném řízení. Rozsudek padne patrně ještě tento týden," uvedl ředitel. Šestačtyřicetiletý muž ze Slovenska pomáhal v úterý, tedy den po záplavách, při úklidu. Dostal se do zničeného rodinného domku, jehož sedmašedesátiletá majitelka zahynula při povodních. V kuchyni našel fotoaparát, který si vzal. Policie vyšetřuje další případ. V Olešnici někdo vykradl auto a v Crhově odmontoval neznámý pachatel z vozu kola.
</TEXT>
</DOC>
<DOC>
<DOCID>LN-20020723018</DOCID>
<DOCNO>LN-20020723018</DOCNO>
<DATE>07/23/02</DATE>
<GEOGRAPHY>JIČÍN</GEOGRAPHY>
<TEXT>
Lidé na Jičínsku si nyní mohou prostudovat, jak na nich v sedmdesátých letech pracovala StB. Mohou se také dočíst, kdo z jejich okolí je udával. Na internetových stránkách http://odboj.jicinsko.cz je k dispozici část archivu jičínské StB, zatím z let 1967 až 1975. Spoluautor stránek Stanislav Penc sdělil, že obsah stránek se bude doplňovat. Nyní jsou čtenářům k dispozici plány práce StB i jejich vyhodnocení. Lidé se tam dočtou, podle čeho si StB vybírala své oběti a své spolupracovníky. "Osobní údaje prověřovaných a rozpracovávaných jsou začerněné. Údaje o kmenových příslušnících a agentuře nepodléhají ochraně," řekl Penc s tím, že stránky mají značný ohlas. "Za deset dnů máme registrováno přes deset tisíc přístupů," uvedl. Na stránkách, které jsou věnovány prvnímu, druhému a třetímu odboji v regionu, jsou zachyceny i některé osudy pronásledovaných obyvatel kraje a rodáků, kteří sloužili jako piloti RAF.
</TEXT>
</DOC>
<DOC>
<DOCID>LN-20020723019</DOCID>
<DOCNO>LN-20020723019</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Soukromá rádia odvysílala reklamu na předvolební show místopředsedy sněmovny a ODS Ivana Langra, ačkoli to zákon zakazuje. Rada pro rozhlasové a televizní vysílání se problémem nezabývá, přestože na něj v otevřeném dopise upozornil šéf olomouckého Radia Haná Pavel Foretník. Předseda rady Martin Muchka uvedl, že dopis neměl náležitou formu, na jejímž základě by rada měla věc řešit. "Politická reklama na soukromých rádiích je samozřejmě zakázána," řekl Muchka. Doporučil Foretníkovi, aby text přepsal a poslal znovu. Langer se nechtěl k věci vyjádřit, minulý týden však řekl, že reklama byla na koncerty kapely, a ne na něj.
</TEXT>
</DOC>
<DOC>
<DOCID>LN-20020723020</DOCID>
<DOCNO>LN-20020723020</DOCNO>
<DATE>07/23/02</DATE>
<TITLE>
a spoustu dalších cen
</TITLE>
<HEADING>
Nesehnali jste některý výtisk Lidových novin? Nevadí!
</HEADING>
<TEXT>
* Ve čtvrtek přineseme všechna dosud vyšlá výherní čísla. * V pátek otiskneme žolík, kterým můžete nahradit kterýkoli chybějící soutěžní kupon.
DNES VYHRÁVÁ:
Zdenka URBANCOVÁ z Horní Slatiny kombi ledničku Ariston za 17 000 korun
Petra MUSILOVÁ z Bozkova 4 díly knihy Výlety po ČR za 600 Kč
</TEXT>
<HEADING>
POZOR! Mimořádná prémie!
</HEADING>
<TEXT>
Komplet čtyř knih Výlety po zajímavých místech Čech, Moravy a Slezska v ceně 600 Kč získá 50 soutěžících, kteří nejpřesněji odpovědí na finálovou otázku.
Hrajte až do konce. Vyplatí se to!
168 194 200 278 296 Zájezdy do této hry dodala cestovní kancelář Nemo
</TEXT>
</DOC>
<DOC>
<DOCID>LN-20020723021</DOCID>
<DOCNO>LN-20020723021</DOCNO>
<DATE>07/23/02</DATE>
<TITLE>
Ministerstvo vnitra musí určit oblasti, kde není signál, společnost Eurotel slíbila, že problém napraví
</TITLE>
<TEXT>
Obce dostaly mobily. Ne všude však je mohou použít, chybí signál.
OSTRAVA - Mobilní telefony, celkem 19 tisíc za symbolickou korunu za kus, mají dostat starostové mnoha obcí. Jde o krizové telefony, které dodává společnost Eurotel v rámci smlouvy s ministerstvem vnitra obecním úřadům, policii, záchranným službám. Pro starosty některých obcí na severní Moravě jsou však telefony nepoužitelné, Eurotel tam totiž nemá signál. "Účastníci krizového řízení, zejména klíčoví reprezentanti samosprávy, státu a policie, získají velmi kvalitní telefony, výhodné tarify a hlavně volání zdarma při vyhlášení krizové situace," uvádí se na webových stránkách Eurotelu. Smlouva, která byla mezi Eurotelem a ministerstvem vnitra podepsána letos v lednu, je podle stejného pramene největší smlouvou o poskytování služeb v historii mobilní komunikace v České republice. Krizové mobilní telefony jsou vybaveny dvěma SIM kartami. Jednou pro volání v případě krize, druhou pro běžné použití. Starostové, kteří již dříve používali služby Eurotelu, nemusejí svá čísla měnit, ti, kteří byli zákazníky jiných operátorů, musejí buď přejít k Eurotelu a své číslo změnit, nebo používat ke krizovému ještě svůj původní mobilní telefon. "Okresní úřady odeslaly seznamy obcí na generální ředitelství Hasičského záchranného sboru ČR, který přiděluje krizová čísla, starostové jsou vyzváni, ať si v příslušné prodejně Eurotelu vyzvednou telefon a SIM karty," řekl vedoucí oddělení pro řešení mimořádných situací Moravskoslezského kraje Vilém Adamec.
</TEXT>
<HEADING>
Problémy mají zejména na Bruntálsku
</HEADING>
<TEXT>
"Tady pod Pradědem to je dost problematická záležitost," tvrdí starosta obce Široká Niva na Bruntálsku František Kočař. V obci, která byla při povodních v roce 1997 jednou z nejpostiženějších, mají signál společnosti Oskar a T-Mobile, Eurotel však ne. "Pokud si chci zavolat z krizového telefonu, musím sednout do auta a jet kilometr na kopec. Už jsem si to i vyzkoušel," uvedl Kočař. Dva krizové mobilní telefony si již vyzvedl, musel pro ně až do osmdesát kilometrů vzdálené Ostravy. "Proč jsem musel tak daleko? Nevím, asi to mají špatně rozdělené," míní starosta. Na otázku, co by dělal v krizové situaci, odpovídá: "Použil bych svůj mobil s Oskarem." Nápad s krizovými telefony však považuje za dobrý. "Chtěl jsem ty telefony odmítnout, k čemu nám to je?" ptá se rozhořčeně starosta Holčovic Pavel Gašparik. Kromě T-Mobile nefunguje v jeho obci žádná síť a telefony, které si minulý týden musel vyzvednout až ve dvě stě kilometrů vzdálené Ostravě, jsou k nepotřebě. "Říkají, že mají pokryto 99 procent, ale to možná v Praze," zlobí se starosta. Starosta Zátoru na Bruntálsku nikdy mobilní telefon neměl. V jeho obci ovšem signál Eurotelu je. "Nejsem velkým přítelem těchto věcí, a navíc mi to všechno připadá drahé," míní Jaroslav Křivánek. Dva krizové mobily si již vyzvedl. "Mám ho na stole a beru si ho i domů, kdyby nás přepadl bin Ládin," žertuje. V Beskydech, kde je pokrytí signálem lepší než v Jeseníkách, jsou ke krizovým telefonům vstřícnější, ovšem ani tam není vše bez problémů. "Byli jsme si pro telefony v pátek, místo dvou jsme ale dostali jenom jeden," řekl starosta obce Morávka Josef Klokánek. "Prý ten druhý by měl každou chvíli přijít," dodal. Projekt s krizovými telefony vítá. Starostka Marie Mališová z Nižních Lhot na Frýdecku-Místecku patří k těm, kteří mobilní telefon dosud nevlastnili: "Celkem dlouho jsem žila bez mobilu, ale myslím si, že zavedení krizových mobilů byl dobrý nápad," míní. V okrese jsou sice obce pro případ nouze vybaveny vysílačkami, ale ty by v případě skutečné krize nemusely podle ní stačit. "Obce si zažádaly zhruba o osm a půl tisíce mobilních telefonů," uvedl pro LN tiskový mluvčí generálního ředitelství Hasičského záchranného sboru ČR Ivo Skoumal. Rozdáno bylo již přes sedm a půl tisíce mobilů. "Doposud své požadavky nepředložil pouze okres Praha-východ," upřesnil Skoumal. "Starostové, v jejichž obcích není signál, by se měli obrátit na ministerstvo vnitra," sdělil tiskový mluvčí společnosti Eurotel Jan Kučmáš. "Ministerstvo musí určit krizové oblasti, které je nutno ještě pokrýt, a my tak učiníme," dodal.
"Tady pod Pradědem to je dost problematická záležitost," tvrdí starosta obce Široká Niva na Bruntálsku František Kočař. V obci, která byla při povodních v roce 1997 jednou z nejpostiženějších, mají signál společnosti Oskar a T-Mobile, Eurotel však ne. "Pokud si chci zavolat z krizového telefonu, musím sednout do auta a jet kilometr na kopec. Už jsem si to i vyzkoušel," uvedl Kočař. Dva krizové mobilní telefony si již vyzvedl, musel pro ně až do osmdesát kilometrů vzdálené Ostravy. "Proč jsem musel tak daleko? Nevím, asi to mají špatně rozdělené," míní starosta. Na otázku, co by dělal v krizové situaci, odpovídá: "Použil bych svůj mobil s Oskarem." Nápad s krizovými telefony však považuje za dobrý. "Chtěl jsem ty telefony odmítnout, k čemu nám to je?" ptá se rozhořčeně starosta Holčovic Pavel Gašparik. Kromě T-Mobile nefunguje v jeho obci žádná síť a telefony, které si minulý týden musel vyzvednout až ve dvě stě kilometrů vzdálené Ostravě, jsou k nepotřebě. "Říkají, že mají pokryto 99 procent, ale to možná v Praze," zlobí se starosta. Starosta Zátoru na Bruntálsku nikdy mobilní telefon neměl. V jeho obci ovšem signál Eurotelu je. "Nejsem velkým přítelem těchto věcí, a navíc mi to všechno připadá drahé," míní Jaroslav Křivánek. Dva krizové mobily si již vyzvedl. "Mám ho na stole a beru si ho i domů, kdyby nás přepadl bin Ládin," žertuje. V Beskydech, kde je pokrytí signálem lepší než v Jeseníkách, jsou ke krizovým telefonům vstřícnější, ovšem ani tam není vše bez problémů. "Byli jsme si pro telefony v pátek, místo dvou jsme ale dostali jenom jeden," řekl starosta obce Morávka Josef Klokánek. "Prý ten druhý by měl každou chvíli přijít," dodal. Projekt s krizovými telefony vítá. Starostka Marie Mališová z Nižních Lhot na Frýdecku-Místecku patří k těm, kteří mobilní telefon dosud nevlastnili: "Celkem dlouho jsem žila bez mobilu, ale myslím si, že zavedení krizových mobilů byl dobrý nápad," míní. V okrese jsou sice obce pro případ nouze vybaveny vysílačkami, ale ty by v případě skutečné krize nemusely podle ní stačit. "Obce si zažádaly zhruba o osm a půl tisíce mobilních telefonů," uvedl pro LN tiskový mluvčí generálního ředitelství Hasičského záchranného sboru ČR Ivo Skoumal. Rozdáno bylo již přes sedm a půl tisíce mobilů. "Doposud své požadavky nepředložil pouze okres Praha-východ," upřesnil Skoumal. "Starostové, v jejichž obcích není signál, by se měli obrátit na ministerstvo vnitra," sdělil tiskový mluvčí společnosti Eurotel Jan Kučmáš. "Ministerstvo musí určit krizové oblasti, které je nutno ještě pokrýt, a my tak učiníme," dodal.
</TEXT>
</DOC>
<DOC>
<DOCID>LN-20020723022</DOCID>
<DOCNO>LN-20020723022</DOCNO>
<DATE>07/23/02</DATE>
<TEXT>
ČESKÉ BUDĚJOVICE - Vrahem osmnáctiletého Němce, jehož tělo nalezl ve čtvrtek houbař nedaleko Bavorova na Strakonicku, byl patrně jeho kamarád, který s ním také přicestoval to ČR. Jihočeský policejní vyšetřovatel Karel Štádlík včera uvedl, že obviněnému se nelíbilo, jak si chtěli mezi sebe rozdělit peníze za automobil. Policisté již třicetiletého Němce, původem z Kazachstánu, obvinili z trestného činu vraždy a soud nyní bude rozhodovat o jeho vzetí do vazby. Policisté zjistili, že se oba kamarádi chystali v ČR prodat automobil, který v Německu zakoupil zavražděný na leasing. Podle policistů by potom pravděpodobně nahlásili krádež vozu a peníze si ponechali. Problém, ale nastal, když zavražděný nabídl svému kamarádovi "jen" polovinu peněz. To se mu patrně zdálo málo, a mladíka po hádce třemi výstřely zastřelil. Policisté při vyšetřování spolupracovali s německými kolegy, kteří uvedli, že třicetiletý obviněný muž má ve své zemi již několik policejních zápisů. Naopak zavražděný zatím problémy neměl, ale při vyšetřování se ukázalo, že se v poslední době pohyboval v drogové oblasti. Tomu odpovídal i nález malého množství hašiše v jeho automobilu. Obviněného zatkli v noci na pátek pražští strážníci ve spolupráci s policií v automobilu, kterým do Čech přijel. Na stejném místě zatkli také další tři muže, dva původem z Moldávie a jednoho z Běloruska. Policistům se však nepodařilo prokázat jejich účast na vraždě, a proto je propustili.
</TEXT>
</DOC>
<DOC>
<DOCID>LN-20020723023</DOCID>
<DOCNO>LN-20020723023</DOCNO>
<DATE>07/23/02</DATE>
<GEOGRAPHY>OSTRAVA</GEOGRAPHY>
<TEXT>
V karvinské věznici se v neděli oběsil na prostěradle jedenapadesátiletý muž obviněný z pohlavního zneužívání. Muž přivázal prostěradlo ke kovové konstrukci závěsu, který odděluje záchodovou mísu. "Jeho spoluvězeň vypověděl, že ležel na své posteli a byl otočený ke zdi. Chování sebevraha nevěnoval pozornost. Ten prý chodil po místnosti a hovořil sám se sebou," řekla včera severomoravská policejní mluvčí Dagmar Bednarčíková. O sebevraždu se v olomoucké věznici v neděli pokusil pětadvacetiletý odsouzený recidivista z Tovačova na Přerovsku. "Provaz upletený z prostěradla a přivázaný na mříže v okně se přetrhl," řekla Bednarčíková. O sebevraždu se muž pokusil už 10. června. Tíhu jeho těla nevydržel drát ve zdi, na který provaz se smyčkou uvázal. Muže zachránili spoluvězni.
</TEXT>
</DOC>
<DOC>
<DOCID>LN-20020723024</DOCID>
<DOCNO>LN-20020723024</DOCNO>
<DATE>07/23/02</DATE>
<TITLE>
Firmu potopil nedávný účetní skandál * Šéf firmy John Sidgmore věří, že restrukturalizace firmu zachrání
</TITLE>
<TEXT>
Pětaosmdesát tisíc zaměstnanců, dvacet milionů zákazníků a tisíce dodavatelů mají nyní problém s největším krachem v historii.
PRAHA - Amerika v noci na včerejšek dostala další ránu. Zkrachoval telekomunikační gigant WorldCom a po loňském krachu energetické firmy Enron tak převzal smutné prvenství co do velikosti firemního krachu v historii. Obě firmy měly stejného auditora, firmu Arthur Andersen. WorldCom, který podle článku 11 americké ústavy požádal o soudní ochranu před věřiteli, stáhl ke dnu účetní skandál, ke kterému se společnost přiznala letos v červnu. Celková částka, o kterou firma nadhodnotila příjmy, činila asi 3,85 miliardy dolarů. Aktiva firmy byla oceněna na zhruba 107 miliard dolarů, Enron měl před vyhlášením bankrotu majetek o 40 miliard nižší. Analytici ale upozorňují, že aktiva WorldComu nyní nemají cenu vyšší než 15 miliard dolarů. To samozřejmě odráží i cena akcií na trzích - zatímco v době své slávy stála akcie WorldComu 64 dolarů, v pátek se obchodovala za 9 centů. Tržní kapitalizace firmy se ze 120 miliard USD v roce 1999 snížila na nynějších 280 milionů. S krachem WorldComu budou podobně jako v případě Enronu mít potíže penzijní fondy. Společnosti v USA totiž část penze svým zaměstnanců ukládají do firemních akcií či dluhopisů. Podle internetového vydání deníku Wall Street Journal nejvíce akcií WorldComu mají fondy v Kalifornii, ve státě Washington a Texas.
</TEXT>
<HEADING>
Šéf věří, že firma přežije
</HEADING>
<TEXT>
Šéf zbankrotované firmy John Sidgmore, který žezlo v dubnu převzal po legendárním Berniem Ebbersovi, přesto věří, že firmě se podaří přežít. Soudní ochrana před věřiteli by totiž podle něj mohla pomoci záměru restrukturalizace finanční situace a účetnictví firmy. Bankrot by podle něj navíc neměl příliš zasáhnout zaměstnance, zákazníky a dodavatele firmy. "Budeme pracovat jako obvykle. Peníze na udržení provozu jsou," uvedl Sidgmore. Firma má mít na účtech kolem 2 miliard dolarů, pomoci s financováním by měly banky Citigroup, J.P.Morgan a GE Capital. "Když se z bankrotu dostaneme bez dluhové zátěže, můžeme mít v tomto průmyslu silnou pozici. Můžeme mít i silnější bilanční pozici," tvrdí Sidgmore. Firma má 85 tisíc zaměstnanců, zhruba 20 milionů zákazníků (poskytuje především dálkové připojení k telefonní síti) a tisíce dodavatelů. Ochrana před věřiteli se podle WSJ dotkne WorldComu a jeho 180 poboček v USA, zahraniční filiálky by měly zůstat krachem nedotčeny. Největšími věřiteli WorldComu, který podle očekávání vyhlásil bankrot, je J.P.Morgan Trust. Tomu firma dluží 17,2 miliardy dolarů. Druhým největším věřitelem je Mellon Bank, který má za firmou WorldCom pohledávky 6,6 miliardy dolarů. Z pádu WorldComu byly včera nervózní všechny akciové trhy index pražské burzy PX 50 ztratil dvě procenta, pařížská, německá a londýnská burza spadly o zhruba čtyři procenta. Americké trhy oslabovaly hned po otevření.
Šéf zbankrotované firmy John Sidgmore, který žezlo v dubnu převzal po legendárním Berniem Ebbersovi, přesto věří, že firmě se podaří přežít. Soudní ochrana před věřiteli by totiž podle něj mohla pomoci záměru restrukturalizace finanční situace a účetnictví firmy. Bankrot by podle něj navíc neměl příliš zasáhnout zaměstnance, zákazníky a dodavatele firmy. "Budeme pracovat jako obvykle. Peníze na udržení provozu jsou," uvedl Sidgmore. Firma má mít na účtech kolem 2 miliard dolarů, pomoci s financováním by měly banky Citigroup, J.P.Morgan a GE Capital. "Když se z bankrotu dostaneme bez dluhové zátěže, můžeme mít v tomto průmyslu silnou pozici. Můžeme mít i silnější bilanční pozici," tvrdí Sidgmore. Firma má 85 tisíc zaměstnanců, zhruba 20 milionů zákazníků (poskytuje především dálkové připojení k telefonní síti) a tisíce dodavatelů. Ochrana před věřiteli se podle WSJ dotkne WorldComu a jeho 180 poboček v USA, zahraniční filiálky by měly zůstat krachem nedotčeny. Největšími věřiteli WorldComu, který podle očekávání vyhlásil bankrot, je J.P.Morgan Trust. Tomu firma dluží 17,2 miliardy dolarů. Druhým největším věřitelem je Mellon Bank, který má za firmou WorldCom pohledávky 6,6 miliardy dolarů. Z pádu WorldComu byly včera nervózní všechny akciové trhy index pražské burzy PX 50 ztratil dvě procenta, pařížská, německá a londýnská burza spadly o zhruba čtyři procenta. Americké trhy oslabovaly hned po otevření.
</TEXT>
</DOC>
<DOC>
<DOCID>LN-20020723025</DOCID>
<DOCNO>LN-20020723025</DOCNO>
<DATE>07/23/02</DATE>
<TITLE>
Pokles cen akcií může přinutit Američany šetřit, což by zpomalilo americkou ekonomiku. Nedůvěra investorů tak může přerůst v celosvětový problém.
</TITLE>
<GEOGRAPHY>PRAHA</GEOGRAPHY>
<TEXT>
Za dva roky se americký trh Nasdaq propadl o tři čtvrtiny. Investor, který nakoupil v březnu 2000 akcie technologických firem za sto tisíc dolarů, tak nyní prodělává sedmdesát čtyři tisíc dolarů. Podobný vývoj absolvovala i největší světová burza v New Yorku, kde akcie za uplynulé dva roky ztratily přes třicet procent své hodnoty. Celkem se hodnota obchodovaných firem snížila za tu-to dobu o stěží představitelnou sumu 7,7 bilionu amerických dolarů. Neradostný vývoj na kapitálových trzích může přitom mít dopady na celou americkou ekonomiku. Potíže amerického hospodářství by dříve či později pocítil celý svět. Od ztrát akcionářů je ke zpomalení ekonomiky Spojených států jen malý kousek. Na pokles cen akcií začaly totiž reagovat americké domácnosti, které začínají být pesimistické ohledně dalšího vývoje ekonomiky. V červenci klesl index spotřebitelské důvěry z červnových 92,4 na 86,5 bodu. Spotřebitelskou důvěru přitom rozhodně nezlepší vývoj v posledním týdnu, kdy došlo k dalším propadům amerických kapitálových trhů, které jsou ve vleku účetních skandálů a vyšetřování velkých amerických společností. "Trhy jsou v zajetí strachu, výprodejů a paniky," uvedl makléř společnosti Fio Pavel Hadroušek. Včera se k účetním skandálům přidal ještě největší krach americké historie, kdy se ke dnu poroučel telekomunikační gigant WorldCom, jehož majetek přesahuje sto miliard dolarů. Americké domácnosti mají přitom značnou část svých úspor uloženou na kapitálových trzích. Při poklesu cen akcií Američané chudnou. Ten, kdo zchudne, si přitom rozmyslí příliš utrácet. Spotřeba amerických domácností přitom táhla v poslední době hospodářství USA nahoru. Její snížení by mohlo mít nepříznivé dopady na ekonomiku.
</TEXT>
<HEADING>
Obrovská nedůvěra
</HEADING>
<TEXT>
Menší výdaje Američanů by totiž následně pocítily i americké firmy, kterým by se snížily jejich tržby a zisky. Společnosti by proto musely najít cesty, jak ušetřit, přičemž jednou z rychlých cest je snižování počtu zaměstnanců. Propouštění by logicky zvýšilo nezaměstnanost, což by vedlo k dalšímu snížení spotřeby. Pokles výdajů domácností by se následně projevil dalším zpomalením růstu americké ekonomiky. "Může znovu přijít recese," dodává Hadroušek. Menší výkonnost americké ekonomické lokomotivy by měla vliv i na zbytek světa. Na Spojených státech je totiž závislý celý svět, a to zejména asijské země a státy Jižní Ameriky. "Hodně by to mohlo pocítit Japonsko a země jihovýchodní Asie, které jsou závislé na obchodu s USA," vysvětluje hlavní ekonom Patria Online David Marek. Postupně by se však potíže Spojených států přenesly i do západoevropských zemí, které jsou hlavním odbytištěm tamních výrobců. Pro ty by ochlazení hospodářství zemí Evropské unie znamenalo prohloubení stávajících problémů, které jim už nyní způsobuje příliš silný kurs české koruny vůči euru. Silná koruna totiž zhoršuje jejich hospodaření. Změna na amerických trzích přitom nebude jednoduchá. "Trh je zasažen obrovskou nedůvěrou," říká Petr Švéda ze společnosti Böhm &amp; partners. "Je to záležitost na delší dobu, než se důvěra obnoví," upozorňuje Hadroušek.
Největší bankroty amerických firem
firma datum vyhlášení aktiva před bankrotu vyhlášením bankrotu (v miliardách USD)
WorldCom Inc. 21. 7. 2002 107,00
</TEXT>
</DOC>
<DOC>
<DOCID>LN-20020723026</DOCID>
<DOCNO>LN-20020723026</DOCNO>
<DATE>07/23/02</DATE>
<GEOGRAPHY>AMSTERDAM</GEOGRAPHY>
<TEXT>
Nizozemská letecká společnost KLM Royal Dutch Airlines uzavřela s výrobcem letadel Airbus předběžnou smlouvu o koupi šesti letounů typu A330-200. Zároveň podepsala opci na koupi dalších 18 letadel stejného typu. Informovala o tom včera KLM. Se zahájením dodávek nových letadel se počítá na začátku roku 2005. Nové letouny mají nahradit deset modelů Boeing MD-11 a 12 typu 767-300ER. KLM však neuvedla v prohlášení žádné informace o hodnotě kontraktu. Podle katalogové ceny by šest letadel A330 stálo kolem 700 milionů dolarů. Podle informací výrobců letadel jde o jednu z největších zakázek na koupi nových strojů v poslední době. Dohoda výrazně podpoří knihu objednávek Airbusu v období, kdy se letecká doprava potýká s poklesem poptávky a přepravci výrazně snižují náklady a odkládají nákup nových letadel. V Airbusu vlastní 80 procent společnost European Aeronautic Defence &amp; Space (EADS) a zbývajících 20 procent britská BAE Systems. Letecká společnost KLM také potvrdila, že objednala dvě nová letadla Boeing 777-200ER. Cena za obě by se měla pohybovat kolem 344 milionů dolarů, napsala agentura Reuters.
</TEXT>
</DOC>
<DOC>
<DOCID>LN-20020723027</DOCID>
<DOCNO>LN-20020723027</DOCNO>
<DATE>07/23/02</DATE>
<GEOGRAPHY>BRUSEL</GEOGRAPHY>
<TEXT>
Přes zavedení eura zůstávají rozdíly mezi cenami nových aut v jednotlivých zemích Evropské unie často velmi výrazné. Květnové zhodnocení automobilového trhu v EU ukázalo, že dosud nelze hovořit o žádném přiblížení cen aut před zdaněním, uvedla dnes Evropská komise. Tyto ceny jsou nejnižší ve Španělsku, Řecku, Finsku a Dánsku, nejvyšší v Německu a Rakousku. Například v Německu se prodává 36 značek aut za cenu o 20 až 42 procent vyšší než jinde v EU. Není přitom vidět žádnou tendenci, že by se rozdíly v cenách měly snižovat. "Potvrzuje se, že vnitřní trh automobilů se dá ještě zlepšit. Reforma přijatá komisí 17. července vytváří konkurenční podmínky u prodeje aut a záručních služeb, čímž trh bude fungovat ve prospěch evropských spotřebitelů," řekl člen komise pro hospodářskou soutěž Mario Monti. Nejvýznamnější cenové rozdíly jsou u aut firem General Motors (OpelVauxhall, Saab), Fiat (Fiat, Lancia, Alfa Romeo), Honda a Suzuki. Naopak BMW, Daimler-Chrysler a Ford (Ford, Volvo, Land Rover) se snaží, aby se ceny jejich aut před zdaněním lišily v zemích EU maximálně o 15 procent, uvedla komise. Poznamenala, že hlavní příčinou rozdílů je různá výše daní v zemích EU. Výrobce totiž zpravidla stanovuje cenu podle kalkulace, kolik bude stát jeho auto v zemi po zdanění.
</TEXT>
</DOC>
<DOC>
<DOCID>LN-20020723028</DOCID>
<DOCNO>LN-20020723028</DOCNO>
<DATE>07/23/02</DATE>
<TITLE>
Prodej nových akcií je podle vedení společnosti jednou z cest, jak financovat nákup distributorů
</TITLE>
<TEXT>
Potřebných 32 miliard korun na nákup státního podílu v distribučních firmách by mohl ČEZ získat emisí vlastních akcií. Odborníci by podobný krok přivítali.
PRAHA - Elektroenergetický gigant ČEZ zvažuje, zda vydat další akcie. Podle vedení společnosti je nová emise jednou z cest, jak financovat nákup státních podílů v distribučních společnostech. Smlouvu o nákupu státních podílů v osmi elektroenergetických distribučních společnostech za 32 miliardy korun podepsal ČEZ s Fondem národního majetku zhruba před měsícem. Podle generálního ředitele a předsedy představenstva ČEZ Jaroslava Míla jsou ve hře vedle vydání akcií ještě další dvě možnosti: prostředky z vlastních zdrojů a vydání dluhopisů. Distribuční společnosti musejí ČEZ zaplatit do konce roku 2006. "Přikláníme se k financování z vlastních zdrojů případně z vnějších prostředků globálního financování - emisí obligací, úvěry atd.," uvedl tiskový mluvčí ČEZ Ladislav Kříž. "Možná emise akcií je jednou z cest financování společnosti. Rozhodující slovo bude mít ale FNM, potažmo ministerstvo financí a ministerstvo průmyslu a obchodu. Nyní připravujeme podklady pro další diskusi," dodal. Emise akcií by podle vedení firmy mohla být také jednou z cest, jak pomoci pražské burze. Analytici v podstatě souhlasí. "Emise by pomohla především ČEZ. Na burze by ale došlo ke zvýšení objemu, což nemůže uškodit, pokud by akcie rovnou neskoupil nějaký institucionální investor," komentoval plány ČEZ analytik Baader Securities Jan Sůsa. "Nejde ovšem jen o primární emisi, jen o zvýšení objemu akcií, které se už dnes v hojné míře obchodují," dodal Sůsa. Zájem investorů se podle expertů dá očekávat. Firma má zvyšující se dividendovou politiku a nízkou rizikovost podnikání.
</TEXT>
<HEADING>
Povinný odkup zřejmě nenastane
</HEADING>
<TEXT>
ČEZ v této době také vyhodnocuje povinnost odkupu akcií od minoritních akcionářů. Podle Kříže k takovému závěru mohou dojít v případě Západočeské energetiky. "Na základě řady právních rozborů nepředpokládáme u distribučních společností povinný odkup akcií. Právní diskuse v případě Západočeské energetiky ještě probíhají, protože právní názor není zcela jasný," upřesnil Kříž. Jasno by do celé věci měla v nejbližších týdnech přinést Komise pro cenné papíry (KCP). Cenu akcií u těchto minoritních akcionářů bude určovat soudní znalec a potvrzovat KCP. "Předpokládáme, že cena akcií by měla být nižší než u majority, kterou získal ČEZ a která je spojená vždy s prémií. Jde o minoritu," zdůraznil Kříž. ČEZ má zároveň státu prodat 66 procent akcií ve své dceřiné společnosti Česká energetická přenosová soustava. V této souvislosti se hovoří o ceně 15 miliard korun. Na počátku července prohlásil nastupující ministr financí Bohuslav Sobotka, že ve hře je i varianta, kdy se ČEZ během následujícího funkčního období neprodá. Stejně tak si ovšem prý dokáže představit i variantu jinou. Vládu může podle jeho slov k prodeji tuzemského elektroenergetického gigantu dotlačit třeba potřeba zdrojů na pokrytí ztráty České konsolidační agentury.
</TEXT>
<HEADING>
Privatizace ČEZ odložena?
</HEADING>
<TEXT>
"Nejsou důvody pro to, abychom spěchali s prodejem ČEZ, pokud to nebudou důvody fiskální. To znamená, že budeme chtít použít výnos z privatizace například na úhradu ztráty ČKA, kde by to mělo svoji logiku," uvedl před časem nový ministr Sobotka. Sobotkův resort ovšem připravil pro vládu první návrh státního rozpočtu na příští rok, který počítá s historicky rekordně nejvyšším schodkem 157,3 miliardy korun. Za bezkonkurenčním deficitem ovšem nestojí jen deficit ČKA. Na jeho zaplacení totiž v příštím roce půjde "jen" 60 miliard korun. Zbylých devadesát miliard se skládá zejména z prudce rostoucích sociálních výdajů. Zahladit takový propad ve státních financích by ovšem ani sama privatizace ČEZ nedokázala. Důležitou otázkou tak zůstává cena. Bývalá vláda Miloše Zemana chtěla ČEZ prodat za 200 miliard korun. Žádný z investorů ovšem nebyl ochotný vzhledem k dalším svazujícím podmínkám tuto částku zaplatit. Spojení s distributory, zbylý podíl v přenosové soustavě a umírněné podmínky by pak mohly podle některých ekonomů dostat cenu i podstatně výš.
"Nejsou důvody pro to, abychom spěchali s prodejem ČEZ, pokud to nebudou důvody fiskální. To znamená, že budeme chtít použít výnos z privatizace například na úhradu ztráty ČKA, kde by to mělo svoji logiku," uvedl před časem nový ministr Sobotka. Sobotkův resort ovšem připravil pro vládu první návrh státního rozpočtu na příští rok, který počítá s historicky rekordně nejvyšším schodkem 157,3 miliardy korun. Za bezkonkurenčním deficitem ovšem nestojí jen deficit ČKA. Na jeho zaplacení totiž v příštím roce půjde "jen" 60 miliard korun. Zbylých devadesát miliard se skládá zejména z prudce rostoucích sociálních výdajů. Zahladit takový propad ve státních financích by ovšem ani sama privatizace ČEZ nedokázala. Důležitou otázkou tak zůstává cena. Bývalá vláda Miloše Zemana chtěla ČEZ prodat za 200 miliard korun. Žádný z investorů ovšem nebyl ochotný vzhledem k dalším svazujícím podmínkám tuto částku zaplatit. Spojení s distributory, zbylý podíl v přenosové soustavě a umírněné podmínky by pak mohly podle některých ekonomů dostat cenu i podstatně výš.
</TEXT>
</DOC>
<DOC>
<DOCID>LN-20020723029</DOCID>
<DOCNO>LN-20020723029</DOCNO>
<DATE>07/23/02</DATE>
<TITLE>
PRAHA - Vláda premiéra Špidly se bude novými nabídkami na získání majority v Českém Telecomu zabývat pravděpodobně ve středu. Včera návrhy konsorcií Deutsche BankTDC-Blackstone Group a CVC Capital Partners-Spectrum Equity Investors-Swisscom vyhodnotil řídící výbor privatizace. O jeho doporučení odmítla mluvčí FNM Lucie Králová před rozhodnutím kabinetu informovat. Nové nabídky předložili v pátek oba zbývající uchazeči po výzvě kabinetu, aby zvýšili v dubnu navrženou cenu o desetinu. Nově nabídnutá cena obou skupin se údajně pohybuje okolo původních 55 miliard za 51procentní podíl státu. Zdroj blízký jednání agentuře Reuters řekl, že řídící výbor doporučil kabinetu pokračovat v prodeji 51 procent firmy, přestože oba zájemci nabídli cenu nižší, než se čekalo. Podle zdroje je za hlavní nabídku považována ta od konsorcia v čele s Deutsche Bank. Vláda není doporučením výboru vázána, ale jeho shoda ohledně prodeje směřuje k vládnímu souhlasu, řekl agentuře.
</TITLE>
<HEADING>
Vláda potřebuje peníze do rozpočtu
</HEADING>
<TEXT>
Analytik Wood &amp; Company Tomáš Vyskočil si myslí, že vláda stávající nabídku nakonec akceptuje. "Nabízená cena za Telecom ze strany Deutsche Bank je údajně stejně jako v dubnu 55 miliard korun, tedy 335 Kč na akcii. Současná cena akcie je 245 Kč, což je o 37 procent méně," uvedl. Plánovaný výrazný nárůst rozpočtových schodků na příští roky a odložení privatizace ČEZ podle něj navíc naznačují potřebu finančních zdrojů. "Je pravděpodobné, že v případě prodeje si nový vlastník odhlasuje vyplacení vysoké dividendy," doplnil s tím, že ta by se mohla pohybovat okolo 100 Kč na akcii. Konsorcia měla jako součást nabídek předložit i závaznou smlouvu s telekomunikačním operátorem o jeho účasti v konsorciu. Vláda po kupcích také chtěla, aby zajistili splatnost kupní ceny jednorázově proti převodu akcií. Vedle prodeje či jeho odkladu by vláda mohla rozhodnout o exkluzivním vyjednávání s jedním z uchazečů. Stát ve firmě prodává 51 procent spolu s 27procentním balíkem konsorcia KPN a Swisscomu TelSource.
Analytik Wood &amp; Company Tomáš Vyskočil si myslí, že vláda stávající nabídku nakonec akceptuje. "Nabízená cena za Telecom ze strany Deutsche Bank je údajně stejně jako v dubnu 55 miliard korun, tedy 335 Kč na akcii. Současná cena akcie je 245 Kč, což je o 37 procent méně," uvedl. Plánovaný výrazný nárůst rozpočtových schodků na příští roky a odložení privatizace ČEZ podle něj navíc naznačují potřebu finančních zdrojů. "Je pravděpodobné, že v případě prodeje si nový vlastník odhlasuje vyplacení vysoké dividendy," doplnil s tím, že ta by se mohla pohybovat okolo 100 Kč na akcii. Konsorcia měla jako součást nabídek předložit i závaznou smlouvu s telekomunikačním operátorem o jeho účasti v konsorciu. Vláda po kupcích také chtěla, aby zajistili splatnost kupní ceny jednorázově proti převodu akcií. Vedle prodeje či jeho odkladu by vláda mohla rozhodnout o exkluzivním vyjednávání s jedním z uchazečů. Stát ve firmě prodává 51 procent spolu s 27procentním balíkem konsorcia KPN a Swisscomu TelSource.
</TEXT>
</DOC>
<DOC>
<DOCID>LN-20020723030</DOCID>
<DOCNO>LN-20020723030</DOCNO>
<DATE>07/23/02</DATE>
<TEXT>
Bouřlivá atmosféra provázela valnou hromadu společnosti AGW. Na valnou hromadu finanční společnosti, která vybrala od více než 13 000 klientů přes 2,5 miliardy korun a začátkem února jim přestala vyplácet výnosy i vklady, přijelo z celého Slovenska přes 4000 nespokojených lidí.
</TEXT>
</DOC>
<DOC>
<DOCID>LN-20020723031</DOCID>
<DOCNO>LN-20020723031</DOCNO>
<DATE>07/23/02</DATE>
<TITLE>
Minimální mzda se má dostat na hranici šedesáti procent průměrného výdělku, tedy 8550 korun. V současné době je 5700 Kč.
</TITLE>
<GEOGRAPHY>BRNO</GEOGRAPHY>
<TEXT>
Jedním z hlavních bodů části vládního programu, kterou předloží ministr práce a sociálních věcí Zdeněk Škromach (ČSSD), bude podpora zaměstnanosti mimo jiné zvýšením minimální mzdy. Výše minimální mzdy by totiž měla motivovat lidi k práci tak, aby člověk nemusel ještě ke mzdě žádat o sociální dávky, řekl Škromach. Kvůli růstu zaměstnanosti se chce také zaměřit na podporu investic a malého a středního podnikání. Ministr hodlá přiblížit minimální mzdu k hranici, kdy bude dosahovat 60 procent průměrného výdělku. To se však podle něj nedá zvládnout za čtyřleté volební období, protože rozdíl je zatím příliš veliký. V současnosti činí minimální mzda 5700 korun, tedy 40 procent průměrného výdělku. Pokud by měla představovat 60 procent, byla by 8550 korun. Jihomoravský kraj například podle ministra patří mezi regiony, které se dnes dají v některých oblastech srovnávat se situací na severní Moravě a v severních Čechách. Škromach bude prosazovat vznik funkce vládního zmocněnce, který by koordinoval řešení problémů v rámci jižní a střední Moravy. Jeho úkolem by také bylo směřovat některé významné investice do tohoto regionu. Podobní koordinátoři pro severní Čechy a severní Moravu již existují. V regionech výrazně postižených nezaměstnaností by se Škromach nebránil ani podpoře malým a středním firmám například v daňové oblasti. Kromě otázky nezaměstnanosti se chce ministr zaměřit také na oblast sociálního dialogu. Hodlá rovněž dbát na efektivní nakládání s finančními prostředky, které jsou na boj s nezaměstnaností určeny. Jedním z důležitých bodů je i důchodová reforma, kde by chtěl Škromach docílit schválení základních zákonů do roku 2004. Ministerstvo se bude také zabývat oblastí zdravotně postižených lidí a problematikou chudoby. Škromach poznamenal, že zatím není mnoho lidí žijících za hranicí chudoby, ale problém představuje růst počtu těch, kteří by se za ni mohli dostat.
</TEXT>
<HEADING>
Škromach chce zřídit sociální pojišťovnu
</HEADING>
<TEXT>
Ministr práce a sociálních věcí Zdeněk Škromach (ČSSD) chce v rám-ci důchodové reformy posílit současný systém důchodového připojištění a především připravit návrh zákona o zaměstnaneckém připojištění. Podle jeho představy by pak základní systém průběžného financování tvořil asi 60 až 70 procent důchodu, připojištění by činilo zhruba 20 procent a zbylých deset procent by byly například životní pojistky Škromach chce také v budoucnu prosadit, aby byl u všech pojišťoven oddělený majetek účastníků pojištění a majetek samotné pojišťovny. Toto opatření by mělo zamezit tomu, že pojišťovny by velkou část výnosů použily na zajištění svého provozu. Tento systém nyní funguje u Všeobecné zdravotní pojišťovny, dodal. První krok reformy má však podle ministra představovat oddělení důchodového pojištění od státního rozpočtu, tedy zřízení sociální pojišťovny. Škromach chce do konce roku nastavit parametry reformy tak, aby byly průchodné v parlamentu. Pokud se totiž podle něj nezačnou zákony schvalovat v roce 2003, reforma se opět zablokuje. Ministr připomněl, že dopad reformy se týká lidí, kterým je 40 a méně let.
Ministr práce a sociálních věcí Zdeněk Škromach (ČSSD) chce v rám-ci důchodové reformy posílit současný systém důchodového připojištění a především připravit návrh zákona o zaměstnaneckém připojištění. Podle jeho představy by pak základní systém průběžného financování tvořil asi 60 až 70 procent důchodu, připojištění by činilo zhruba 20 procent a zbylých deset procent by byly například životní pojistky Škromach chce také v budoucnu prosadit, aby byl u všech pojišťoven oddělený majetek účastníků pojištění a majetek samotné pojišťovny. Toto opatření by mělo zamezit tomu, že pojišťovny by velkou část výnosů použily na zajištění svého provozu. Tento systém nyní funguje u Všeobecné zdravotní pojišťovny, dodal. První krok reformy má však podle ministra představovat oddělení důchodového pojištění od státního rozpočtu, tedy zřízení sociální pojišťovny. Škromach chce do konce roku nastavit parametry reformy tak, aby byly průchodné v parlamentu. Pokud se totiž podle něj nezačnou zákony schvalovat v roce 2003, reforma se opět zablokuje. Ministr připomněl, že dopad reformy se týká lidí, kterým je 40 a méně let.
</TEXT>
</DOC>
<DOC>
<DOCID>LN-20020723032</DOCID>
<DOCNO>LN-20020723032</DOCNO>
<DATE>07/23/02</DATE>
<GEOGRAPHY>PLZEŇ</GEOGRAPHY>
<TEXT>
S razantním nárůstem vývozu fernetů a vodky počítá letos plzeňský Stock, který je největším výrobcem lihovin v ČR. Za první letošní pololetí podnik, jehož loňský export činil 1,25 milionu litrů lihovin, vyvezl tři čtvrtě milionu litrů lihovin, což představuje meziroční zvýšení o 46 procent. Vývoz Fernetu Stock Citrus vzrostl o 224 procent, a Vodky Amundsen dokonce o 350 procent. Uvedl to mediální zástupce Stocku Jiří Janoušek. Firma zahájila v těchto dnech se sesterskou společností Stock Austria vývoz fernetů "Stock" a "Stock Citrus" do španělských restaurací. Zkušební dodávky citronového fernetu a vodky Amundsen už "odešly" také do Slovinska. "Letos tam chceme vyvézt zhruba 40 tisíc litrů lihovin," dodal ředitel prodeje Radek Svoboda. Podle něj je nejvýznamnější vývozní značkou podniku Fernet Stock Citrus. Citrus se už prodává ve Finsku a Stock Plzeň nyní podle Svobody vede intenzivní jednání o vývozu do USA, Kanady a dalších skandinávských zemí.
</TEXT>
</DOC>
<DOC>
<DOCID>LN-20020723033</DOCID>
<DOCNO>LN-20020723033</DOCNO>
<DATE>07/23/02</DATE>
<TITLE>
BRNO - O sedm procent na 30 korun za kilogram živé váhy zvýšilo výkupní ceny vepřového masa odbytové družstvo Agropork, které nakupuje zhruba čtvrtinu prasat na českém trhu. Uvedl to místopředseda Agroporku Jaroslav Míl. Nová cena, na kterou budou zřejmě reagovat také ostatní nákupčí a zpracovatelé masa, je pro zemědělce stále prodělečná a na úrovni rentability by se mělo vepřové pohybovat od letošního září. Podle Míla zvýší Agropork do 14 dnů výkupní ceny o další korunu až dvě na kilogramu. Zvýšení výkupních cen vítá společnost Vysoká, která je největším chovatelem prasat v Plzeňském kraji. Její ředitel Jiří Tirman ale upozornil, že ziskoví budou chovatelé až v pásmu 34 až 36 korun za kilogram prasete v živé váze. Farmáři se letos pohybovali na slušných cenách pouze necelé první čtvrtletí. Koncem března už ceny spadly a do nynějška je Agropork držel na 28 korunách. Meclovská zemědělská společnost, jeden z největších chovatelů prasat na Domažlicku, který nemá smlouvy s Agroporkem, prodávala dosud kilogram vepřového za pouhých 25 korun. "Loni touto dobou jsme prodávali za 48 korun," řekl předseda Jaroslav Hána, který zvýšení cen Agroporku také vítá. I při sedmiprocentním růstu cen by ale měl na konci roku jeho podnik zhruba pětimilionovou ztrátu z prodeje vepřového. Zemědělci a zpracovatelé dostali na jednání s Agroporkem příslib dalšího zvýšení výkupních cen v příštích týdnech zhruba o pětinu ze současných 28 Kč za kilogram. "Ceny srážejí dovozy vepřového masa, jeho menší konzumace a levná kuřata," dodal Tirman. Zvýšený zájem o jatečná prasata zaznamenalo Odbytové družstvo Centrum Tábor. "Masokombináty i obchodníci se v tomto týdnu začali předhánět v poptávce po živých jatečných prasatech," uvedlo družstvo v tiskovém prohlášení. "Nedostatek prasat ani předhánění nákupčích nepociťujeme," řekl Míl.
</TITLE>
<TEXT>
Výkupní cena jatečných prasat v korunách za kilogram živé váhy
</TEXT>
</DOC>
<DOC>
<DOCID>LN-20020723034</DOCID>
<DOCNO>LN-20020723034</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Ztráta nebo krádež platební karty nemusí pro klienta banky dopadnout vždy špatně, i když ji včas nezablokuje. Pokud je karta zneužita například při placení u obchodníka, mají klienti některých peněžních ústavů šanci, že uvidí své peníze zpátky. U některých však nikoliv. Peněžní ústavy přitom evidují několik desítek žádostí o blokaci karet měsíčně. V případě, že člověk zjistí ztrátu nebo krádež platební karty pozdě a zablokuje ji až poté, co z ní někdo cizí zaplatil, měl by takovou transakci reklamovat u své banky. "Banka pak postupuje individuálně. Pokud se prokáže, že klient obchod neuskutečnil, probíhá standardní reklamační řízení," sdělila Markéta Dvořáčková z oddělení komunikace Komerční banky s tím, že nakonec může dojít k plné náhradě ztracené částky. "Po ohlášení reklamace transakce si banka vyžádá účet údajně podepsaný klientem u obchodníka, u něhož byl nákup proveden. Ten se jím musí prokázat. Pokud je podpis nečitelný nebo je jasně vidět, že je padělaný, pokračuje reklamační řízení," doplnil Jan Čarný, ředitel společnosti MasterCard Europe pro Českou a Slovenskou republiku. Dodal, že sporné případy lze řešit i přes grafologický ústav. Takový postup však nemají všechny banky. "Pokud dojde ke zneužití platební karty před její blokací, pak klient nemá nárok na náhradu případné škody," uvedl Pavel Hejzlar z ČSOB. Podle něj však banka nabízí klientům ve spolupráci s ČSOB Pojišťovnou možnost pojištění karty proti její ztrátě a zneužití, které částečně chrání před takovou situací. Pojištěny jsou škody vzniklé v průběhu 24 hodin před telefonickým nahlášením ztráty nebo krádeže karty a v období, které končí v okamžiku, kdy ČSOB převezme odpovědnost za případné další podvodné transakce. Odborníci se svorně shodují v tom, že je nejlepší zablokovat platební kartu co nejdříve. Tuto službu začala před několika měsíci nabízet společnost CARDPlus. Klienti bank si u ní mohou zaregistrovat platební či kreditní kartu, ale například i SIM kartu u mobilního telefonu nebo další doklady.
</TEXT>
</DOC>
<DOC>
<DOCID>LN-20020723035</DOCID>
<DOCNO>LN-20020723035</DOCNO>
<DATE>07/23/02</DATE>
<TITLE>
Španělsko a Maroko se dohodly, že situace na sporném ostrově se vrátí před začátek krize
</TITLE>
<TEXT>
Neschopnost EU řešit problémy mezi partnery a spojenci prokázala krize kolem malého ostrůvku v Gibraltarském průlivu, napsal španělský deník.
RABAT - Malý skalnatý ostrůvek v Gibraltarském průlivu, o který se v minulých dnech přetahovali maročtí a španělští vojáci, zůstane demilitarizovaným a neobydleným územím. Dohodli se na tom včera v Rabatu šéfové diplomacií Španělska a Maroka, tedy zemí, které si na ostrov Perejil (Maročany nazývaný "Leila") činí nárok. V závěrečném komuniké se uvádí, že situace na ostrově se vrátí do stavu, který tu panoval před letošním červencem - tedy před příjezdem marockých a později i španělských vojáků. Jednání mezi španělskou ministryní zahraničí Anou Palaciovou a jejím marockým protějškem Muhammadem bin Ajsou mělo podle původního plánu trvat dvě hodiny, nakonec se ale protáhlo na celkem čtyři hodiny. Ministři se zároveň dohodli, že se opět sejdou v září.
</TEXT>
<HEADING>
Americká snaha
</HEADING>
<TEXT>
Marocká strana dávala najevo, že by ráda otevřela i další sporná témata, především osud dvojice španělských enkláv na severu Afriky. Španělé ale rozšíření programu první vzájemné schůzky na vysoké úrovni od loňského října, kdy marocká vláda odvolala svého velvyslance z Madridu, odmítali. "Předmětem jednání je pouze ostrov Perejil. V případě - a já pevně doufám, že k tomu nedojde - že by někdo chtěl nastolit další témata, tak to zamítneme," nechal se slyšet ještě před začátkem schůzky španělský vicepremiér Mariano Rajoy. Spor o Perejil, který Španělé považují za své území už od 16. století, se vyostřil 11. července, kdy ostrov obsadila skupina marockých vojáků. Už o necelých šest dní později se ale na ostrůvku, ležícím u marockých břehů, znenadání objevila skupina španělských legionářů, kteří Maročany zadrželi a poté poslali zpátky do jejich země. O tři dny později španělští vojáci z hornatého neobydleného ostrova odjeli. Jejich stažení bylo součástí plánu, který zprostředkovala americká diplomacie. Své služby nabízela i Evropská unie, která ale nakonec pouze vyjádřila spokojenost se zahájením španělsko-marockého dialogu. Někteří diplomaté v Bruselu proto podle britské stanice BBC dali najevo nelibost nad tím, že EU se ve srovnání se Spojenými státy projevila jako neschopná řešit mezinárodní spory. Španělský deník El País to označil za "další demonstraci její slabosti, když dojde na řešení problémů mezi partnery a spojenci". Američané se při urovnávání krize odvolávali na přátelské vztahy, které je k oběma zemím pojí. Marocký sultán byl koneckonců prvním zahraničním vůdcem, který uznal vznikající Spojené státy. Španělsko je zase pro USA významným vojenským spojencem na západním konci Evropy.
Marocká strana dávala najevo, že by ráda otevřela i další sporná témata, především osud dvojice španělských enkláv na severu Afriky. Španělé ale rozšíření programu první vzájemné schůzky na vysoké úrovni od loňského října, kdy marocká vláda odvolala svého velvyslance z Madridu, odmítali. "Předmětem jednání je pouze ostrov Perejil. V případě - a já pevně doufám, že k tomu nedojde - že by někdo chtěl nastolit další témata, tak to zamítneme," nechal se slyšet ještě před začátkem schůzky španělský vicepremiér Mariano Rajoy. Spor o Perejil, který Španělé považují za své území už od 16. století, se vyostřil 11. července, kdy ostrov obsadila skupina marockých vojáků. Už o necelých šest dní později se ale na ostrůvku, ležícím u marockých břehů, znenadání objevila skupina španělských legionářů, kteří Maročany zadrželi a poté poslali zpátky do jejich země. O tři dny později španělští vojáci z hornatého neobydleného ostrova odjeli. Jejich stažení bylo součástí plánu, který zprostředkovala americká diplomacie. Své služby nabízela i Evropská unie, která ale nakonec pouze vyjádřila spokojenost se zahájením španělsko-marockého dialogu. Někteří diplomaté v Bruselu proto podle britské stanice BBC dali najevo nelibost nad tím, že EU se ve srovnání se Spojenými státy projevila jako neschopná řešit mezinárodní spory. Španělský deník El País to označil za "další demonstraci její slabosti, když dojde na řešení problémů mezi partnery a spojenci". Američané se při urovnávání krize odvolávali na přátelské vztahy, které je k oběma zemím pojí. Marocký sultán byl koneckonců prvním zahraničním vůdcem, který uznal vznikající Spojené státy. Španělsko je zase pro USA významným vojenským spojencem na západním konci Evropy.
</TEXT>
</DOC>
<DOC>
<DOCID>LN-20020723036</DOCID>
<DOCNO>LN-20020723036</DOCNO>
<DATE>07/23/02</DATE>
<TITLE>
Doživotí hrozí multimilionáři, který si najal dva muže na zastrašení svého bývalého obchodního společníka. Ti však jeho partnera zabili.
</TITLE>
<GEOGRAPHY>LONDÝN</GEOGRAPHY>
<TEXT>
Britský multimilionář, který je natolik bohatý, že si postavil mauzoleum, aby jeho tělo odpočívalo "jako starověcí faraoni", čelí doživotnímu trestu za napojení na nájemné vrahy. Včera jej soudce uznal vinným z toho, že si najal dva muže, aby umlčeli jeho bývalého obchodního společníka, se kterým se soudil. 57letý Nicholas van Hoogstraten, jehož jmění se odhaduje na 200 milionů liber ( 9,2 miliardy korun) si najal dva muže, aby zranili a zastrašovali Mohammeda Raju. Ten se z Hoogstratenem chtěl soudit kvůli podvodu. Namísto zastrašování však najatí muži Raju 2. července 1999 pobodali a zastřelili. Rajova poslední slova byla: "Byli to van Hoogstratenovi muži. Zasáhli mě. Zasáhli mě." Vrazi David Croke (59) a Robert Knapp (55) byli odsouzeni k doživotí. Van Hoogstraten si vyslechne výši trestu až v říjnu. Soud totiž čeká ještě na psychiatrickou zprávu, kterou si vyžádal. "Kvůli závažnosti obvinění, které se podařilo prokázat, stále uvažuji o trestu doživotního vězení," řekl soudce Newman. Van Hoogstraten obvinění odmítá. Obžaloba ho původně vinila z vraždy. O tom se jí však nepodařilo porotu přesvědčit, a tak bude van Hoogstratenovi udělen trest pouze za najmutí mužů, kteří z vlastní vůle Raju zabili. "Van Hoogstraten, jehož na vrchol dostaly bezohledné ambice a hrabivost, udělal chybu, protože si myslel, že může ostatním měřit podle své nelítostné spravedlnosti," zaznělo také před soudem. Multimilionář se stane druhým nejbohatším vězněm v britské historii. Na prvním místě je John "Goldfinger" Palmer, který sedí za podvod a jehož bohatství se odhaduje na 350 milionů liber. Van Hoogstraten obchoduje s nemovitostmi a peníze vydělal zejména na pronájmech a na výstavbě nových budov. Má pověst velice hrubého člověka. V několika televizních reportážích se vyjadřoval velice kriticky k nájemníkům a označoval je za "špínu".
LONDÝN - Britský multimilionář, který je natolik bohatý, že si postavil mauzoleum, aby jeho tělo odpočívalo "jako starověcí faraoni", čelí doživotnímu trestu za napojení na nájemné vrahy. Včera jej soudce uznal vinným z toho, že si najal dva muže, aby umlčeli jeho bývalého obchodního společníka, se kterým se soudil. 57letý Nicholas van Hoogstraten, jehož jmění se odhaduje na 200 milionů liber ( 9,2 miliardy korun) si najal dva muže, aby zranili a zastrašovali Mohammeda Raju. Ten se z Hoogstratenem chtěl soudit kvůli podvodu. Namísto zastrašování však najatí muži Raju 2. července 1999 pobodali a zastřelili. Rajova poslední slova byla: "Byli to van Hoogstratenovi muži. Zasáhli mě. Zasáhli mě." Vrazi David Croke (59) a Robert Knapp (55) byli odsouzeni k doživotí. Van Hoogstraten si vyslechne výši trestu až v říjnu. Soud totiž čeká ještě na psychiatrickou zprávu, kterou si vyžádal. "Kvůli závažnosti obvinění, které se podařilo prokázat, stále uvažuji o trestu doživotního vězení," řekl soudce Newman. Van Hoogstraten obvinění odmítá. Obžaloba ho původně vinila z vraždy. O tom se jí však nepodařilo porotu přesvědčit, a tak bude van Hoogstratenovi udělen trest pouze za najmutí mužů, kteří z vlastní vůle Raju zabili. "Van Hoogstraten, jehož na vrchol dostaly bezohledné ambice a hrabivost, udělal chybu, protože si myslel, že může ostatním měřit podle své nelítostné spravedlnosti," zaznělo také před soudem. Multimilionář se stane druhým nejbohatším vězněm v britské historii. Na prvním místě je John "Goldfinger" Palmer, který sedí za podvod a jehož bohatství se odhaduje na 350 milionů liber. Van Hoogstraten obchoduje s nemovitostmi a peníze vydělal zejména na pronájmech a na výstavbě nových budov. Má pověst velice hrubého člověka. V několika televizních reportážích se vyjadřoval velice kriticky k nájemníkům a označoval je za "špínu".
</TEXT>
</DOC>
<DOC>
<DOCID>LN-20020723037</DOCID>
<DOCNO>LN-20020723037</DOCNO>
<DATE>07/23/02</DATE>
<GEOGRAPHY>ESSEN/Německo</GEOGRAPHY>
<TEXT>
Do případů pedofilie je v Německu zapleteno dvě stě až tři sta kněží. Prohlásil to včera pomocný biskup z Essenu v Severním Porýní-Vestfálsku Franz Grave. Grave zároveň oznámil, že jeho diecéze se rozhodla penzionovat sedmapadesátiletého kněze podezřelého z toho, že před 22 lety sexuálně obtěžoval nezletilce. "Vzhledem k tomu, že od události již uplynulo mnoho času, je tato záležitost promlčena, to však nic nemění na její závažnosti," řekl Grave a dodal, že jde o třetí případ pedofilie v jeho diecézi. Penzionovaný kněz svou vinu přiznal. Po nedávném zveřejnění článku v německém týdeníku Der Spiegel o pedofilii mezi duchovními se v tisku v posledních dnech objevilo několik případů údajného sexuálního obtěžování dětí a nezletilců kněžími v Německu, na což okamžitě reagovala německá katolická církev. Šéf Německé biskupské konference, mohučský arcibiskup Karl Lehmann ve včerejším vydání renomovaného německého deníku Frankfurter Allgemeine Zeitung tvrdí, že proti pedofilii v německé katolické církvi je zapotřebí "rázně a efektivně zakročit. Obvinění vznesená vůči kněžím zasahují srdce církve v této zemi stejně jako ve Spojených státech, i když případů u nás je méně," prohlásil Lehmann. Právě katolickou církví ve Spojených státech dosud nejvíce otřásly skandály pedofilie v řadách kněží. Papež Jan Pavel II. dokonce povolal do Vatikánu čtrnáct nejvyšších představitelů americké katolické církve, aby jim ostře vytkl jejich laxní přístup k problému.
</TEXT>
</DOC>
<DOC>
<DOCID>LN-20020723038</DOCID>
<DOCNO>LN-20020723038</DOCNO>
<DATE>07/23/02</DATE>
<GEOGRAPHY>WELLINGTON</GEOGRAPHY>
<TEXT>
Americký dobrodruh Steve Fossett se včera na Novém Zélandě začal připravovat na zdolání dalšího rekordu v dějinách letectví: ve větroni hodlá vyletět do výšky 19 tisíc metrů. Pouhé tři týdny po prvním sólovém obletu Země v baloně prohlásil, že společně s americkým Národním úřadem pro letectví a vesmír (NASA) úspěšně dokončí i tento projekt. Výškový rekord větroně vytvořil před 16 lety Američan Robert Harris podařilo se mu vyletět do výšky přes 14 tisíc metrů. Spolu s Fossettem (58) má ve větroni letět bývalý pilot nadzvukových letadel NASA Einar Enevaldson. Dobrodruzi mají vzlétnout z odlehlé horské vesnice Omarama na Novém Zélandu, která leží 500 kilometrů jižně od Wellingtonu.
</TEXT>
</DOC>
<DOC>
<DOCID>LN-20020723039</DOCID>
<DOCNO>LN-20020723039</DOCNO>
<DATE>07/23/02</DATE>
<GEOGRAPHY>BRUSEL</GEOGRAPHY>
<TEXT>
Evropská unie rozšířila působnost sankcí, které uvalila v únoru na 20 nejvyšších politických a vojenských představitelů Zimbabwe. Seznam potrestaných Zimbabwanů byl včera rozšířen o dalších padesát dva (mezi nimi jsou i manželky politiků). Celkově 72 prominentů tohoto jihoafrického státu nesmí nyní cestovat do zemí EU, kde byla zároveň zmrazena jejich konta. Sankce byly v únoru zdůvodněny porušováním lidských práv režimem Roberta Mugabeho před březnovými prezidentskými volbami. V těch byl Mugabe znovu zvolen a situace v zemi se nezlepšila.
</TEXT>
</DOC>
<DOC>
<DOCID>LN-20020723040</DOCID>
<DOCNO>LN-20020723040</DOCNO>
<DATE>07/23/02</DATE>
<TEXT>
NEW YORK - Íránská vláda zaplatila bývalému argentinskému prezidentovi Carlosu Menemovi 10 milionů dolarů jako úplatek za mlčení o roli Íránu při útoku na buenosaireské židovské centrum v roce 1994. Napsal to včera americký list The New York Times, který údajně získal informace od nejmenovaného vyšetřovatele. Při útoku přišlo podle izraelského listu Haarec o život 85 lidí, ale viníci dosud nebyli označeni. Tehdejší izraelský premiér Jicchak Rabin obvinil z účasti na atentátu proíránskou šíitskou organizaci Hizballáh. Írán masakr odsoudil a připsal ho americké službě CIA a izraelské tajné službě Mosad.
</TEXT>
</DOC>
<DOC>
<DOCID>LN-20020723041</DOCID>
<DOCNO>LN-20020723041</DOCNO>
<DATE>07/23/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy nevědí, zda je Usáma bin Ládin, považovaný za hlavního strůjce loňských teroristických útoků v USA, naživu, nebo zda je mrtvý. Prohlásil to včera ve Washingtonu americký ministr obrany Donald Rumsfeld. "Neslyšel jsem o něm zhola nic od loňského prosince," sdělil americký ministr novinářům.
</TEXT>
</DOC>
<DOC>
<DOCID>LN-20020723042</DOCID>
<DOCNO>LN-20020723042</DOCNO>
<DATE>07/23/02</DATE>
<TEXT>
SANTA ANA, Kalifornie - Trest smrti hrozí sedmadvacetiletému Alejandru Avilaovi, kterému včera soud v kalifornské Santa Aně sdělil obvinění z unesení a zabití pětiletého děvčátka, které předtím sexuálně zneužil. O tom, jestli Avila za zabití Samanthy Runnionové bude popraven, nebylo zatím rozhodnuto. Samantha byla unesena minulé pondělí v kalifornském městečku Stanton v okrese Orange. Následovalo pátrání, do kterého se zapojila vedle místní policie také FBI. Mrtvé tělíčko dítěte bylo nalezeno o necelých čtyřiadvacet hodin později přes 120 kilometrů daleko od místa únosu. Avilu, který byl hlavním podezřelým ze zabití Samanthy, zadržela policie v pátek. Avila je tovární dělník z kalifornského města Lake Elsinore. K zatčení došlo v motelu vzdáleném pouhých patnáct kilometrů od místa, kde se našlo Samanthino tělo. V pátečním rozhovoru pro list Los Angeles Times krátce před svým zatčením Avila odmítl jakoukoli spojitost se Samanthiným únosem. V inkriminované době údajně nakupoval v supermarketu. Avila nemá jistě neposkvrněnou minulost: v roce 2000 byl obviněn ze sexuálního obtěžování dvou devítiletých dívek. Po týdnu ho však soud obžaloby zprostil. Pětiletá Samantha byla unesena nedaleko svého domova. Hrála si tehdy venku se svou kamarádkou Sarou, když u nich zastavilo zelené auto, jehož řidič je žádal o pomoc s hledáním zaběhnutého psa. Muž potom vstrčil Samanthu do auta a odjel. Otřesení obyvatelé poklidného jihokalifornského městečka začali po únosu šířit letáky s podobiznou hledaného muže - tak jak ho popsala Sára. Nastalo pátrání po hispánci mezi 25 - 40 lety s tmavými vlasy a knírem. Policii se následně ozvali tři lidé, kteří podezřívali Avilu. Policie má prý proti Avilovi dostatek důkazů, k nimž patří také zkouška DNA. Za nehty dítěte totiž zůstaly zbytky násilníkovy kůže. "Jsem si stoprocentně jistý, že pan Avila je tím, kdo unesl a zavraždil Samanthu Runnionovou," řekl pro CNN šerif orangeského okresu Michael Carona. Samanthina matka v sobotu večer poděkovala všem lidem, kteří od minulého týdne k domu Runnionových pokládají květiny, plyšová zvířátka a dopisy.
</TEXT>
</DOC>
<DOC>
<DOCID>LN-20020723043</DOCID>
<DOCNO>LN-20020723043</DOCNO>
<DATE>07/23/02</DATE>
<TITLE>
Dvě lodě s jaderným materiálem se jen těsně vyhnuly aktivistům, kteří před nimi naskákali do moře
</TITLE>
<TEXT>
Přes 50 jaderných bomb by se prý dalo vyrobit z britského radioaktivního materiálu, který Japonsko odmítlo převzít.
SYDNEY - K dramatické honičce došlo včera ráno místního času v mezinárodních vodách východně od Austrálie. Aktivisté organizace Greenpeace se zde snažili zastavit dvě britské nákladní lodě, které převážejí radioaktivní materiál z Japonska do Británie. Kolem 250 kilogramů plutonia a uranu na lodích by podle Greenpeace stačilo k výrobě více než 50 jaderných bomb. Aktivisté se v neděli snažili postavit transportu hráz z deseti jachet, tou ale lehce vyzbrojená nákladní plavidla Pacific Pintail a Pacific Teal za soumraku proklouzla. Po jejich stopě se v noci vydal nafukovací motorový člun s několika členy Greenpeace. Ti po sedmi hodinách pronásledování transport nad ránem skutečně dostihli a předjeli. Pouhých čtyři sta metrů před lodí Pacific Teal pak dva z nich skočili do vody s rozvinutým transparentem "Za bezjaderný Pacifik". Plavidlo na poslední chvíli provedlo úhybný manévr a aktivistům se vyhnulo. Jedním z protestujících byl senátor australského státu Nový Jižní Wales Ian Cohen. Ten skočil do vody i se svým surfovým prknem. Pro agenturu Reuters označil protest za "fantastický triumf australské surfařské diplomacie". Státní společnost Britská jaderná paliva (BNFL), která lodě i přepravovaný materiál vlastní, tak nadšená nebyla. "Skákat do vody před nákladní lodí je vrcholem bláznovství," uvedl její mluvčí Mark Scott. "Členové Greenpeace si zaslouží zavržení za svou hloupost." Za "bláznovství" naopak Greenpeace označuje záměr společnosti BNFL přepravovat nebezpečné látky přes polovinu světa. Většina cesty, která má trvat kolem šesti týdnů, povede rozbouřenými vodami jižní polokoule, na níž nyní vládne zima. Aktivisté upozorňují také na to, že radioaktivní materiál by se mohl stát vítaným cílem či úlovkem teroristů. Zabránit lodím ve vyplutí se Greenpeace pokusilo již v Japonsku. Protože jde o britské lodě, žádala organizace soud v Londýně, aby transport zastavil. Plavidla však z přístavu Takahama vyplula 4. července, jen několik hodin před tím, než měl soudce zveřejnit svůj verdikt.
</TEXT>
<HEADING>
Kam s nechtěným palivem?
</HEADING>
<TEXT>
Náklad, který mají lodě na palubě, způsobil již před třemi lety diplomatický incident mezi Británií a Japonskem. Když tehdy do Japonska dorazil náklad britského recyklovaného jaderného paliva, Japonci zjistili, že státní společnost BNFL zfalšovala bezpečnostní údaje o materiálu. Náklad tedy odmítli převzít a trvali na tom, že z Británie nebudou nakupovat další palivo, pokud ho Britové neodvezou zpět. Čtvrt tuny plutonia a uranu tedy před dvěma týdny zamířilo zpět na britské ostrovy. Cílem nákladu je továrna na zpracování jaderného odpadu v Sellafieldu na severozápadě Anglie. Proti přepravě radioaktivního materiálu v blízkosti svého území brojí desítky zemí včetně Irska. Právě v Irském moři se podle listu The Sunday Mirror čekají nejrozsáhlejší protesty proti transportu. Až se v srpnu obě britská plavidla budou blížit svému cíli, cestu jim mají zahradit stovky jachet, rybářských člunů a dalších plavidel.
</TEXT>
<HEADING>
LODĚ S JADERNÝM PALIVEM
</HEADING>
<TEXT>
* britské nákladní lodě Pacific Pintail a Pacific Teal převážejí z Japonska do Británie celkem kolem 250 kg radioaktivního materiálu, ze kterého se údajně dají vyrobit jaderné nebo tzv. špinavé bomby * jde o první vyzbrojená komerční plavidla od druhé světové války * každá má na palubě tři kanony ráže 30 mm a zvláštní protiteroristickou jednotku o nejméně 20 mužích * mají zesílený trup, který má vydržet případnou kolizi, a dvojí pohon i navigační a komunikační systém
Pramen: BBC, Reuters
</TEXT>
</DOC>
<DOC>
<DOCID>LN-20020723044</DOCID>
<DOCNO>LN-20020723044</DOCNO>
<DATE>07/23/02</DATE>
<TITLE>
Na skalisko narazila před dvěma týdny britská loď, která podle Greenpeace měla chránit lodě s jaderným materiálem před teroristy.
</TITLE>
<GEOGRAPHY>SYDNEY</GEOGRAPHY>
<TEXT>
Jaderné palivo, které převážejí dvě britské nákladní lodě z Japonska do Británie, by se mohlo stát vítaným úlovkem pro teroristy. Obává se toho nejen organizace Greenpeace, ale i vlády zemí, jejichž vodami by transport mohl proplouvat. Byť lodě byly pro přepravu plutonia a uranu vyzbrojeny, odborníci upozorňují, že zvláště po 11. září 2001 je jejich ochrana nedostatečná. Transporty radioaktivního materiálu z Evropy do Japonska v 90. letech střežily japonské vojenské lodě. Také s nynějším transportem měl podle Greenpeace původně plout britský torpédoborec HMS Nottingham. Ten ovšem 7. července u Austrálie narazil na skalisko, málem se potopil a nyní čeká na odtažení do suchého doku. Britské lodi tedy plují bez vojenské eskorty. Existují přitom obavy, že by se teroristé mohli pokusit vyhodit lodi do povětří, jako tomu bylo před dvěma lety v případě útoku organizace Al Kajda na americkou vojenskou loď USS Cole. V takovém případě by došlo k ekologické katastrofě nedozírných rozměrů. Teroristé by se ale také mohli pokusit lodě obsadit a unést. Radioaktivní materiál by jim pak posloužil k výrobě jaderné nebo takzvané špinavé bomby, jejichž konstrukci by podle analytiků z Oxfordského výzkumného střediska "zvládl student druhého ročníku vysoké školy", nebo jako prostředek pro vydírání světových vlád. Podobný scénář popsal mimo jiné spisovatel Frederick Forsyth v knize Ďáblova alternativa.
SYDNEY - Jaderné palivo, které převážejí dvě britské nákladní lodě z Japonska do Británie, by se mohlo stát vítaným úlovkem pro teroristy. Obává se toho nejen organizace Greenpeace, ale i vlády zemí, jejichž vodami by transport mohl proplouvat. Byť lodě byly pro přepravu plutonia a uranu vyzbrojeny, odborníci upozorňují, že zvláště po 11. září 2001 je jejich ochrana nedostatečná. Transporty radioaktivního materiálu z Evropy do Japonska v 90. letech střežily japonské vojenské lodě. Také s nynějším transportem měl podle Greenpeace původně plout britský torpédoborec HMS Nottingham. Ten ovšem 7. července u Austrálie narazil na skalisko, málem se potopil a nyní čeká na odtažení do suchého doku. Britské lodi tedy plují bez vojenské eskorty. Existují přitom obavy, že by se teroristé mohli pokusit vyhodit lodi do povětří, jako tomu bylo před dvěma lety v případě útoku organizace Al Kajda na americkou vojenskou loď USS Cole. V takovém případě by došlo k ekologické katastrofě nedozírných rozměrů. Teroristé by se ale také mohli pokusit lodě obsadit a unést. Radioaktivní materiál by jim pak posloužil k výrobě jaderné nebo takzvané špinavé bomby, jejichž konstrukci by podle analytiků z Oxfordského výzkumného střediska "zvládl student druhého ročníku vysoké školy", nebo jako prostředek pro vydírání světových vlád. Podobný scénář popsal mimo jiné spisovatel Frederick Forsyth v knize Ďáblova alternativa.
</TEXT>
</DOC>
<DOC>
<DOCID>LN-20020723045</DOCID>
<DOCNO>LN-20020723045</DOCNO>
<DATE>07/23/02</DATE>
<TITLE>
Šaron: Vyhostíme 50 000 dělníků. Izraelský premiér Ariel Šaron nařídil vyhostit 50 000 zahraničních dělníků, kteří jsou v zemi nelegálně. Země je v hospodářské krizi - je v ní vysoká nezaměstnanost a počet nelegálních dělníků roste.
</TITLE>
<TEXT>
Střelba v Ulsteru: jeden mrtvý. Jeden člověk zemřel a dva byli zraněni v noci na včerejšek při střelbě mezi katolíky a protestanty v Belfastu. Mrtvý a zranění jsou z různých incidentů. 19letý muž byl zastřelen nejspíš z projíždějícího auta. K útoku se přihlásilo hnutí Obránci rudé ruky.
</TEXT>
</DOC>
<DOC>
<DOCID>LN-20020723046</DOCID>
<DOCNO>LN-20020723046</DOCNO>
<DATE>07/23/02</DATE>
<TITLE>
Frakturu lebky a poranění páteře utrpěla Češka, která v Černé Hoře spadla do 80metrové propasti.
</TITLE>
<GEOGRAPHY>BĚLEHRAD</GEOGRAPHY>
<TEXT>
Pád do osmdesát metrů hluboké propasti přežila česká turistka v horách na severu Černé Hory. Podle vyjádření českého konzulátu v Bělehradě byla převezena do nemocnice v Podgorici. Její stav byl včera vážný, ale podle lékařů je mimo přímé ohrožení života. Český konzul v Bělehradě Petr Šmejkal potvrdil agentuře ČTK, že Petra Fantová byla minulý pátek spolu se svými šesti přáteli na horské túře v horách Durmitor severozápadně od černohorského hlavního města Podgorice. Všichni šli po vyznačené stezce, když žena na mokrém terénu za mlhy a deště uklouzla a spadla do propasti. Zraněnou odvezl do nemocnice vrtulník. Podle lékařské zprávy utrpěla Fantová frakturu lebky, poranění páteře a měla rovněž vnitřní krvácení do břicha. Lékaři českou stranu ujistili, že vzhledem k charakteru poranění jsou zraněné schopni poskytnout adekvátní péči. Umožní-li to stav Fantové, bude co možná nejdříve převezena do České republiky.
</TEXT>
<HEADING>
Dvě dívky se zranily na vodě v Polsku
</HEADING>
<TEXT>
Dvě Češky utrpěly včera rozsáhlá zranění při pokusu o sjetí polské řeky Dunajec. Jejich kajak se na jednom z jezů ve městě Nowy Targ převrátil. Obě dívky byly přepraveny na jednotku intenzivní péče, stav jedné z nich lékaři označovali jako kritický.
Dvě Češky utrpěly včera rozsáhlá zranění při pokusu o sjetí polské řeky Dunajec. Jejich kajak se na jednom z jezů ve městě Nowy Targ převrátil. Obě dívky byly přepraveny na jednotku intenzivní péče, stav jedné z nich lékaři označovali jako kritický.
</TEXT>
</DOC>
<DOC>
<DOCID>LN-20020723047</DOCID>
<DOCNO>LN-20020723047</DOCNO>
<DATE>07/23/02</DATE>
<GEOGRAPHY>BRATISLAVA</GEOGRAPHY>
<TEXT>
Ministerstvo privatizace za bývalých vlád Vladimíra Mečiara nelegálně převádělo miliardové částky ze zvláštního účtu na Fond národního majetku (FNM), tvrdí včerejší slovenský list Sme. FNM podle deníku nezanesl do účetních výkazů 12 miliard slovenských korun (osm miliard Kč), ale použil je v rozporu se zákonem. Vláda založila na ministerstvu zvláštní účet v roce 1991 a převedla na něj 15 miliard Sk z malé privatizace. Peníze, které měly být původně určeny obcím a na restituce, následně putovaly na fond, jenž je ukládal například na termínované vklady a poskytoval nenávratné půjčky podnikům. Sme zdůrazňuje, že tehdejší premiér Mečiar stál nejen v čele fondu, ale dočasně vedl také ministerstvo privatizace. Státním tajemníkem v resortu byl pozdější šéf tajné služby Ivan Lexa, jehož zatčení v Jihoafrické republice a nucený návrat na Slovensko v minulém týdnu způsobily v zemi malou senzaci.
</TEXT>
</DOC>
<DOC>
<DOCID>LN-20020723048</DOCID>
<DOCNO>LN-20020723048</DOCNO>
<DATE>07/23/02</DATE>
<TITLE>
Kdo vyzradil úkryt židovské rodiny, mezi jejímiž členy byla i dívka později proslavená svým deníkem? Po objevení nových teorií bude odpověď na tuto otázku hledat tým nizozemských historiků.
</TITLE>
<GEOGRAPHY>AMSTERDAM</GEOGRAPHY>
<TEXT>
Příběh zřejmě nejznámější oběti holocaustu, židovské dívky Anny Frankové, se po posmrtném zveřejnění jejího deníku dostal do širokého povědomí. Jeden z klíčových okamžiků dívčina pohnutého života ale doposud nebyl přesvědčivě vysvětlen kdo informoval gestapo o skrýši, odkud byla Anna s dalšími členy své rodiny následně převezena do koncentračního tábora. Vzhledem k tomu, že se v nedávné době objevilo několik nových i staronových teorií, rozhodli se historici z Nizozemského institutu pro válečnou dokumentaci, že případ starý více než půl století opět otevřou a pokusí se dopátrat pravdy. Jedním z podnětu pro obnovené pátrání je zatím poslední kniha zabývající se osudem této židovské dívky. Nese název The Hidden Life of Otto Frank (Skrytý život Otto Franka) a její autorkou je britská spisovatelka Carol Ann Leeová. Ta se soustředila na komplikované vztahy mezi otcem Anny - židovským obchodníkem německého původu, jehož jméno je uvedeno v titulu knihy - a jeho obchodním partnerem Antonem Ahlersem. Ten rodině střídavě pomáhal a škodil - po válce například vydíral Otto Franka, který se jako jediný člen rodiny z koncentračního tábora vrátil, kvůli jeho předchozímu obchodování s německou armádou. Právě Ahlers byl podle britské autorky tím, kdo amsterdamský úkryt rodiny 4. srpna 1944 vyzradil, i když na gestapo zřejmě nevolal přímo on. Motivem měly být peníze - Ahlers byl na mizině o odměna za prozrazení skrývajících se Židů mu přišla vhod. Autorka knihy také nevylučuje, že se mohl krátce před blížícím se příchodem Spojenců chtít zbavit nepohodlných svědků, kteří by mohli mluvit o jeho kolaboraci s nacisty.
</TEXT>
<HEADING>
Nejde o žaloby
</HEADING>
<TEXT>
Nizozemští historici nyní chtějí prozkoumat, zda tato dříve nepříliš probíraná teorie není onou chybějící odpovědí. Kniha britské autorky ale není jediným příspěvkem do hledání pravdy. Nedávno vyšla například biografie z pera rakouské spisovatelky Melissy Müllerové, podle níž vznikl americký televizní film Deník Anny Frankové. Snímek vznikal částečně v Praze a 1. července měl v České republice i evropskou předpremiéru. Historici zdůrazňují, že výsledkem jejich pátrání nemohou být nové žaloby aktéři celé tragédie jsou totiž už po smrti. "Ty lidi už nemůžete potrestat. Můžete ale doplnit chybějící kapitolu do příběhu Anny Frankové," prohlásil nizozemský historik David Barnouw, který řídí nové vyšetřování.
Nizozemští historici nyní chtějí prozkoumat, zda tato dříve nepříliš probíraná teorie není onou chybějící odpovědí. Kniha britské autorky ale není jediným příspěvkem do hledání pravdy. Nedávno vyšla například biografie z pera rakouské spisovatelky Melissy Müllerové, podle níž vznikl americký televizní film Deník Anny Frankové. Snímek vznikal částečně v Praze a 1. července měl v České republice i evropskou předpremiéru. Historici zdůrazňují, že výsledkem jejich pátrání nemohou být nové žaloby aktéři celé tragédie jsou totiž už po smrti. "Ty lidi už nemůžete potrestat. Můžete ale doplnit chybějící kapitolu do příběhu Anny Frankové," prohlásil nizozemský historik David Barnouw, který řídí nové vyšetřování.
</TEXT>
</DOC>
<DOC>
<DOCID>LN-20020723049</DOCID>
<DOCNO>LN-20020723049</DOCNO>
<DATE>07/23/02</DATE>
<TITLE>
Špidla sestavuje nový tým poradců
</TITLE>
<TEXT>
Střídání vládní garnitury neznamená jen výměnu v čele ministerstev, nýbrž i obměnu širšího týmu, včetně poradců. Tato méně viditelná změna je často důležitější než přesuny ve vládě. Poradci totiž vytvářejí myšlenkové podhoubí, z něhož vyrůstají rozhodující kroky vlády. Tady se rozpracovávají nápady, v tomto okruhu se tvoří obrysy budoucího politického stylu. Největšího vlivu se samozřejmě dostává poradcům premiéra. V posledních letech se však kolem tohoto tělesa vytvořila prazvláštní mlha. Miloš Zeman neměl potřebu cokoliv zprůhledňovat, a tak se veřejnost o jménech a práci poradců dozvídala, až když na povrch vyplaval nějaký skandál (kauza Olovo, podnikání šéfporadce Šloufa). Kolik podivných lidí se kolem Zemana točilo, dodnes nevědí ani investigativní specialisté. Vladimír Špidla má šanci tuto neblahou praxi změnit, na což se prý také chystá. Špidla dal najevo zatím jen málo, vlastně jen jedno - stálých poradců bude osm místo dosavadních deseti. Praxe bezpočtu nenápadných externistů, kteří budou do Strakovy akademie zaskakovat v případě potřeby, ale bude zřejmě zachována. Nadbytečný počet lidí žijících z rozpočtu úřadu vlády je nakonec okrajový, i když nikoliv přehlédnutelný nedostatek. Podstatnější bude efektivní fungování a především otevřenost Špidlova týmu, kterou premiér slibuje. Je třeba vzít ho za slovo. Bude to první zkouška, na níž se ukáže, zda se Špidla skutečně tolik odlišuje od Zemana. Citliví pozorovatelé Špidlových činů už možná cítí, že s liliovou barvou jeho štítu to nemusí být tak horké.
</TEXT>
</DOC>
<DOC>
<DOCID>LN-20020723050</DOCID>
<DOCNO>LN-20020723050</DOCNO>
<DATE>07/23/02</DATE>
<TITLE>
Trhy ve Spojených státech čelí ztrátě důvěry
</TITLE>
<TEXT>
Americké kapitálové trhy ohromují stále nové a nové zprávy o účetních skandálech a vyšetřování manažerů velkých firem. Včera zasadil důvěře investorů další ránu největší krach v amerických dějinách, kdy se k zemi poroučel americký telekomunikační obr WorldCom s majetkem přes sto miliard dolarů. Stav na kapitálových trzích lze označit krizí důvěry. Právě důvěra Američanů v sílu americké ekonomiky bude totiž tím, kdo určí její další vývoj. Pokud americké domácnosti kvůli znehodnocení svých akcií sníží svou spotřebu, dostane se americké hospodářství do potíží. Nebylo to přitom nic jiného než spotřebitelský optimismus Američanů, co vytáhlo ekonomiku USA z bryndy v loňském roce. Obnovit důvěru spotřebitelů bude ale hodně tvrdý oříšek. Bushova administrativa i americká centrální banka Fed totiž vstupují do oblasti, kde větší roli než čísla a racionální uvažování hraje psychologie investorů a spotřebitelů. Zatím přitom příliš vavřínů nesbírají. Není se ostatně co divit. Nedostatek důvěry je totiž pro USA silnější protihráč než asijská či ruská krize v minulých letech, které rovněž zacloumaly světovými kapitálovými trhy. Ameriky se však příliš nedotkly. V současnosti je však situace odlišná. Spojené státy se nyní musejí vyrovnat s problémy, které způsobil jejich vlastní systém.
</TEXT>
</DOC>
<DOC>
<DOCID>LN-20020723051</DOCID>
<DOCNO>LN-20020723051</DOCNO>
<DATE>07/23/02</DATE>
<TITLE>
Má se omezit prezidentovo právo udílet milost?
</TITLE>
<TEXT>
Co chvíli můžeme z mnoha médií slyšet nebo se v nich dočíst, že "Václav Havel opět udělil spornou milost". Nebudu asi daleko od pravdy, když dodám, že většinou jde o záminky pro kritiku Václava Havla. Zkusme však pro tentokrát od Havlovy osoby odhlédnout, vždyť právo milosti, kterým disponuje a ještě pár měsíců disponovat bude, nebylo svěřeno osobě, nýbrž nositeli funkce. Ústava České republiky v článku 62 pod písmenem g uvádí, že prezident "odpouští a zmírňuje tresty uložené soudem, nařizuje, aby se trestní řízení nezahajovalo, a bylo-li zahájeno, aby se v něm nepokračovalo, a zahlazuje odsouzení". To se samozřejmě nevztahuje jen na individuální milosti, nýbrž i na kolektivní amnestie. Ústava však nepraví nic o tom, podle jakých kritérií se má hlava státu při omilostňování řídit. Je zřejmé, že celou věc ponechává na prezidentově libovůli a odpovědnosti, neklade mu žádné zábrany ani mu nestanoví žádná omezení. Z tohoto faktu jasně vyplývá, že žádná udělená milost nemůže být sporná, neboť prezident pouze plní to, co mu ukládá - nebo umožňuje - nejvyšší zákon státu. Ústava dokonce ani nestanoví, že hlava státu má za účelem udílení milosti zřídit nějaký aparát, který by jednotlivé případy zkoumal. Teoreticky vzato by mohl prezident svého práva užívat tak, že by vyhověl tomu žadateli, jehož dopis by se mu nejvíc líbil. Nebo tomu, jehož dopis by přišel dejme tomu sudý den v měsíci. Je jasné, že každý z nás má trochu jinou představu o spravedlnosti a že každý z nás by na prezidentově místě rozhodoval trochu jinak. Existuje například představa, že je nemístné, aby prezident dal milost někomu, koho osobně zná. Proč by to ale mělo být nemístné? Mají snad být ti, kdo se někdy v životě seznámili s budoucí hlavou státu, z milosti předem vyloučeni, a tedy znevýhodněni proti ostatním?
</TEXT>
<HEADING>
Milost je dar
</HEADING>
<TEXT>
Nehodlám se zde zabývat konkrétními příklady, nýbrž obecnou rovinou institutu omilostnění. Každý stát ho upravuje jinak a Česká republika si vybrala svrchu popsaný přístup. Ten je však často kritizován a padají úvahy o tom, že dává prezidentovi příliš velkou pravomoc. Měla by tedy tato pravomoc být napříště nějak omezena? Osobně soudím, že nikoli, neboť milost je jakýsi dar, na který neexistuje právní nárok. Každý o ni může požádat, zdaleka ne každý ji dostane. Mám za to, že existence takových "nepravidelností" by ve světě měla být zachována, už proto, že do paragrafů zákona se opravdu všechno nevejde. Navíc bychom měli být pamětlivi toho, že spravedlnost je víc než právo, ale milosrdenství je víc než spravedlnost. Máme často sklon být krutí, je-li někdo odsouzen na několik let do vězení, zdá se nám to málo. Zapomínáme přitom, že trest nemůže nikoho napravit, ale nanejvýš zastrašit. Milost a nabídka nové šance může mít v mnoha případech větší výchovný účinek. Vyskytují se úvahy o tom, že by prezident v budoucnu neměl mít právo omilostnit člověka, o jehož vině a trestu ještě nerozhodl soud. Jenže: jsme si jisti, že neexistují soudní řízení, která se neúměrně protahují? Jsme si jisti, že se soudní kauzy nevlečou celá léta? Pokud ano, mohou zákonodárci zasáhnout do ústavy a ponechat prezidentovi pouze právo udílet milost jen v případech, ve kterých už padl rozsudek. Obávám se však, že taková situace v České republice ještě zdaleka není. Dále se uvažuje o tom, že by milost musel vedle podepsat někdo další, například předseda vlády. Pak by ovšem patrně musel vzniknout nějaký malý společný úřad těchto dvou ústavních činitelů, aspoň pokud by k udílení milostí přistupovali jako odpovědní lidé. Je těžko myslitelné, že by tak vytížení veřejní představitelé našli čas osobně se zabývat každou žádostí o milost. Ať už se však zákonodárci rozhodnou v otázce milostí jakkoli, neměli bychom zapomínat na dvě dosti zásadní skutečnosti. První je, že ten, pro koho bude nové ustanovení platit, už nebude Václav Havel. Druhá je důležitější: nebude-li právo omilostňovat vůbec zrušeno (a to se doufejme nestane), nevyhnutelně se vždycky najdou lidé, kterým se ta nebo ona milost nebude zamlouvat. A vždycky se nevyhnutelně najdou i novináři a politici, kteří se rádi chopí příležitosti, aby toho využili.
Nehodlám se zde zabývat konkrétními příklady, nýbrž obecnou rovinou institutu omilostnění. Každý stát ho upravuje jinak a Česká republika si vybrala svrchu popsaný přístup. Ten je však často kritizován a padají úvahy o tom, že dává prezidentovi příliš velkou pravomoc. Měla by tedy tato pravomoc být napříště nějak omezena? Osobně soudím, že nikoli, neboť milost je jakýsi dar, na který neexistuje právní nárok. Každý o ni může požádat, zdaleka ne každý ji dostane. Mám za to, že existence takových "nepravidelností" by ve světě měla být zachována, už proto, že do paragrafů zákona se opravdu všechno nevejde. Navíc bychom měli být pamětlivi toho, že spravedlnost je víc než právo, ale milosrdenství je víc než spravedlnost. Máme často sklon být krutí, je-li někdo odsouzen na několik let do vězení, zdá se nám to málo. Zapomínáme přitom, že trest nemůže nikoho napravit, ale nanejvýš zastrašit. Milost a nabídka nové šance může mít v mnoha případech větší výchovný účinek. Vyskytují se úvahy o tom, že by prezident v budoucnu neměl mít právo omilostnit člověka, o jehož vině a trestu ještě nerozhodl soud. Jenže: jsme si jisti, že neexistují soudní řízení, která se neúměrně protahují? Jsme si jisti, že se soudní kauzy nevlečou celá léta? Pokud ano, mohou zákonodárci zasáhnout do ústavy a ponechat prezidentovi pouze právo udílet milost jen v případech, ve kterých už padl rozsudek. Obávám se však, že taková situace v České republice ještě zdaleka není. Dále se uvažuje o tom, že by milost musel vedle podepsat někdo další, například předseda vlády. Pak by ovšem patrně musel vzniknout nějaký malý společný úřad těchto dvou ústavních činitelů, aspoň pokud by k udílení milostí přistupovali jako odpovědní lidé. Je těžko myslitelné, že by tak vytížení veřejní představitelé našli čas osobně se zabývat každou žádostí o milost. Ať už se však zákonodárci rozhodnou v otázce milostí jakkoli, neměli bychom zapomínat na dvě dosti zásadní skutečnosti. První je, že ten, pro koho bude nové ustanovení platit, už nebude Václav Havel. Druhá je důležitější: nebude-li právo omilostňovat vůbec zrušeno (a to se doufejme nestane), nevyhnutelně se vždycky najdou lidé, kterým se ta nebo ona milost nebude zamlouvat. A vždycky se nevyhnutelně najdou i novináři a politici, kteří se rádi chopí příležitosti, aby toho využili.
</TEXT>
</DOC>
<DOC>
<DOCID>LN-20020723052</DOCID>
<DOCNO>LN-20020723052</DOCNO>
<DATE>07/23/02</DATE>
<TITLE>
Minimální mzda lékem na nezaměstnanost?
</TITLE>
<TEXT>
Zvýšit minimální mzdu a tím nezaměstnané motivovat k hledání práce, aby nezůstávali na podpoře a sociálních dávkách. To si pro své funkční období klade za cíl náš nový pan ministr sociálních věcí Zdeněk Škromach. Vše je jako vystřižené z ekonomické učebnice, ale realita je poněkud složitější. Teoretické poučky totiž nedokážou obsáhnout všechny pohnutky lidí, které je vedou k tomu, aby byli nezaměstnaní a raději žili ze státní podpory, než každé ráno stáli u píchaček v továrně. A krom toho, přivydělat si načerno jde vždy. Lidé dlouho bez práce si podle sociologů již zvykli žít z podpory a dávek. Ačkoliv se letos minimální mzda zvýšila na 5700 korun, což je 40 procent průměrné mzdy, stále se jim vyplatí být "na dávkách" než "pracovat za almužnu". To ovšem chce ministr Škromach změnit, za ideální považuje minimální mzdu ve výši 60 procent průměrného výdělku, tedy asi 8550 korun. Je ovšem soudný, a tak říká, že za čtyřleté funkční období se to nedá stihnout. Proti totiž bude nejen lobby zaměstnavatelů, kteří by tak museli za pracovníky odvádět vyšší daně, ale i odbory. Ty se většinou starají o svůj píseček a ti za zavřenými vraty podniků jsou jim jedno. Selský rozum mimoto napovídá jinou možnost, jak řešit rozhodování lidí mezi prací a nezaměstnaností. Snížit sociální dávky, pane ministře.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020723053</DOCID>
<DOCNO>LN-20020723053</DOCNO>
<DATE>07/23/02</DATE>
<TEXT>
Alan Greenspan se snažil minulý týden přesvědčit americký Kongres, že vyhlídky hospodářství Spojených států jsou slibné. Ekonomické veličiny přesto válcuje nejistota, která začíná pochybnostmi o americké podnikatelské elitě a končí obavami z rozkolísanosti washingtonského vedení. (...) Investoři sledují, jak se jejich akcie a kapitálové fondy pomalu vytrácejí. Nejeden z nich by si přál, aby vláda George W. Bushe lusknutím prstů zastavila propad trhů. Přesto vědí, že kapitalismus funguje jinak. Jen těžko si lze představit nějakou vládu v těžší pozici, než je dnes vláda americká, která ztrácí důvěru. Při pohledu na Bushe se Američanům vybavuje stín enronovské etiky a účetních praktik WorldComu. Důvěra v prezidenta jako šéfa exekutivy je podlomena. (...) Krátce řečeno, trh se nejlépe zotaví sám. Akcie nebudou donekonečna klesat. Většina technických ukazatelů, jako je poměr klesajících a posilujících akcií, ukazuje, že na rychlý obrat je už pozdě. Zisky by mohly vzrůst díky nějaké neočekávané ekonomické informaci nebo zásluhou investorů, kteří se domnívají, že už akcie spadly příliš hluboko a příliš rychle a jsou připraveny znovu růst. (22. července 2002)
</TEXT>
</DOC>
<DOC>
<DOCID>LN-20020723054</DOCID>
<DOCNO>LN-20020723054</DOCNO>
<DATE>07/23/02</DATE>
<TITLE>
Plán americké intervence do Iráku má stále mnoho slabých míst
</TITLE>
<TEXT>
Řada historických a politologických studií o prosazování mocenských zájmů USA vůči Blízkému východu soudí, že se málokdy obešlo bez silových účelových kroků a postojů, jejichž důsledky se zpravidla obrátily v pravý opak toho, co se jimi zamýšlelo. Vzpomeňme jen na některé: nekritická podpora íránského šáha Rezy Pahlavího do poslední chvíle, kdy už bylo zřejmé, že situace vyústí v sociální revoluci; nepřipravená vojenská intervence do občanské války v Libanonu roku 1983; vojenská podpora režimu Saddáma Husajna, jež trvala až do posledních chvil před iráckou invazí do Kuvajtu; výcvik afghánských mudžáhidů, kteří se po odchodu sovětské armády v roce 1989 postavili proti sobě i všemu západnímu; pomoc pákistánským tajným službám při zrodu a rozvoji hnutí Taliban v Afghánistánu, jež pak poskytlo útočiště organizaci Al Kajda. Někteří analytici dnes právem poukazují na to, že zaujetí americké vlády vojenskou intervencí proti Iráku by mohlo vést k důsledkům výše zmíněné povahy. V této souvislosti se s trochou jízlivosti připomněl i starší známý výrok Winstona Churchilla: "Spojené státy udělají správnou věc až poté, kdy vyzkoušejí všechny ostatní možnosti."
</TEXT>
<HEADING>
Irák není Afghánistán
</HEADING>
<TEXT>
Civilní republikánští radikálové v administrativě USA již před časem pověřili vojenské experty Pentagonu přípravou vojenského zásahu proti Iráku s cílem svrhnout Husajnův režim a nastolit - ale co vlastně? Idea má dva zásadní otazníky. Prvním je pravděpodobnost rychlého vítězství s minimálním množstvím ztrát na americké straně a při co nejmenších komplikacích ze strany okolních států a irácké opozice. Druhým pak podoba alternativy nynějšího iráckého režimu, jež má být výsledkem úspěšné intervence. Ministr obrany D. Rumsfeld a zejména jeho náměstek P. Wolfowitz jsou neoblomní a racionální uvážlivé argumenty vojáků je dráždí. Člověk ale nemusí být vojenský odborník, aby si uvědomil, že úspěch takové akce by závisel na množství faktorů, které je nutno vidět v souvislostech a dynamice. To znamená, že v průběhu sebelépe naplánované operace mohou vstoupit do hry skutečnosti, které nelze předvídat a které nebudou mít ani tak vojenskou jako spíše politickou a sociálně-kulturní povahu. Irák především není ani Grenada z roku 1983, ani Panama z roku 1989, kde se USA rozhodly změnit politické uspořádání bleskovou intervencí, aniž by musely brát ohled na křehké pletivo mezinárodních vztahů. V Iráku v roce 1990 - 1991 a v Jugoslávii v roce 1999 si USA vyzkoušely účinky cíleného bombardování strategických cílů. V Afghánistánu loňského podzimu zase kombinaci leteckých úderů a specializovaného výsadku, byť v zemi s vysokohorským reliéfem a ubohou infrastrukturou, kde stačí ovládnout několik měst, vojenských letišť a průsmyků, aby měl intervent oblast pod strategickou vojenskou kontrolou. Irák ale není ani Afghánistán, kde je možné rozstřílet svatební hostinu, aniž by to vyvolalo vlnu nenávisti po celé zemi. V Iráku nelze shromáždit kmenové náčelníky a velitele soukromých či etnických armád do velkého stanu a nátlakem prosadit volbu politické loutky typu Hamída Karzáího. V Iráku by bylo obtížné dlouhodobě bombardovat pozice obránců Husajnova režimu, přitom se vyvarovat častých zásahů civilních cílů, a zároveň shazovat obyvatelstvu žluté balíčky s potravinami.
</TEXT>
<HEADING>
Jak se zachová svět?
</HEADING>
<TEXT>
Otazníky visí i nad reakcí velmocí a zemí v oblasti. Zde však pozice USA není tak beznadějná, jak by se mohlo zdát. Rusko je s USA a NATO svázáno strategickým partnerstvím a jistě za své postoje do budoucna počítá se strategickou ekonomickou pomocí. Rychlá výměna režimu v Bagdádu by mu tolik nevadila a v případě komplikací by mohlo naopak do hry vstoupit jako důležitý článek vzniklé krize. Postoj Evropy může být vlažný až odmítavý, neboť by se z hlediska mezinárodního práva jednalo o zjevnou agresi proti členskému státu OSN. Také Kofi Annan by mohl začít moralizovat, ale vláda USA ví, že za dnešní mezinárodní konstelace to nemá pro jejich záměr valný význam. Turecko se sice dosud zdráhá podpořit tak rozsáhlou operaci proti sousední muslimské zemi, ale nikoli z důvodů ideologických. Turci se obávají destabilizace na východě svého státu ve chvíli, kdy by se operace v Iráku Američanům vymkla z rukou a iráčtí Kurdové by se rázně přihlásili o svá práva. Že se tak nestane, USA Turecku nemohou slíbit, zvláště když oba hlavní protagonisté kurdského emancipačního procesu - Masúd Barzání a Džalál Talabání - již dali najevo, že se nehodlají stát obdobou afghánské Severní aliance. Kdyby se Kurdové odmítli podřídit americkým národním zájmům, nezbylo by, než použít kombinaci dvou taktik: a) bombardování kurdských partyzánských cílů a propagační shazování žlutých balíčků; b) "omezené" vojenské intervence Turecka do severního Iráku provázené rétorikou USA o tom, že zvěrstva páchaná na kurdském obyvatelstvu nelze ověřit z nezávislých zdrojů a že zájmem Turecka je nastolit v Iráku demokracii a zajistit jeho státní celistvost. Kromě Kurdů ale situaci komplikují i ostatní složky irácké opozice, včetně té exilové. Jednu z jejích částí tvoří tzv. Irácký národní kongres (INK) ideologicky a zájmově nesourodé střešní sdružení se sídlem v Londýně. V jeho čele stojí podnikatel Ahmad Šalabí, který sice opakovaně vytýká Američanům, že jim neleží na srdci demokracie v Iráku, ale ozývají se varovné hlasy, že si přes INK chce jen uspokojit své osobní ambice. Jak by to mohlo po převzetí moci vypadat, naznačuje i fakt, že v INK se sdružují i někdejší iráčtí generálové a příslušníci bezpečnosti, kteří z různých důvodů před Saddámem utekli. Nezanedbatelnou silou je irácká komunistická strana, jejíž vedení nyní sídlí v Damašku a jež byla po celá desetiletí Husajnovým režimem decimována mimořádně brutálně kvůli svému vnitropolitickému vlivu a tradičně kvalitní organizační struktuře. Třetí výraznou složku tvoří pro americké zájmy málo přitažlivá opozice šíitských muslimů působící jak v íránském exilu, tak v hluboké ilegalitě na území Iráku samého.
</TEXT>
<HEADING>
Experiment s demokracií
</HEADING>
<TEXT>
V moderních iráckých dějinách se málokterý politický zvrat uskutečnil bez krveprolití a žádná tendence autoritářských režimů k liberalizaci politiky nevydržela dlouho. Sklon Iráčanů k násilnému řešení svých vnitropolitických sporů by Američanům tolik nevadil za předpokladu, že půjde o řízené krveprolití, jež bude mít pod kontrolou proamericky orientovaná skupina důstojníků, která svrhne a popraví Saddáma Husajna a jeho tělo pak ukáže lidu v televizi. Zde by asi americký experiment s iráckou demokracií skončil. Pokryteckých frází o demokracii a lidských právech by ještě nějaký čas bylo bezpočet, ale reálně by bylo důležitější, kdyby nový diktátorský režim potřel "nedemokratické" složky opozice, zřekl se výroby jaderných zbraní a územních nároků vůči sousedům. Kdo však dnes zaručí, že se tento "ideální" scénář uskuteční a že se případná americká intervence do Iráku nezmění v chaos s nepředvídatelnými regionálními i mezinárodněpolitickými důsledky?
V moderních iráckých dějinách se málokterý politický zvrat uskutečnil bez krveprolití a žádná tendence autoritářských režimů k liberalizaci politiky nevydržela dlouho. Sklon Iráčanů k násilnému řešení svých vnitropolitických sporů by Američanům tolik nevadil za předpokladu, že půjde o řízené krveprolití, jež bude mít pod kontrolou proamericky orientovaná skupina důstojníků, která svrhne a popraví Saddáma Husajna a jeho tělo pak ukáže lidu v televizi. Zde by asi americký experiment s iráckou demokracií skončil. Pokryteckých frází o demokracii a lidských právech by ještě nějaký čas bylo bezpočet, ale reálně by bylo důležitější, kdyby nový diktátorský režim potřel "nedemokratické" složky opozice, zřekl se výroby jaderných zbraní a územních nároků vůči sousedům. Kdo však dnes zaručí, že se tento "ideální" scénář uskuteční a že se případná americká intervence do Iráku nezmění v chaos s nepředvídatelnými regionálními i mezinárodněpolitickými důsledky?
</TEXT>
</DOC>
<DOC>
<DOCID>LN-20020723055</DOCID>
<DOCNO>LN-20020723055</DOCNO>
<DATE>07/23/02</DATE>
<TITLE>
Ad LN 2. 7.: Co všechno se (ne)stalo...
</TITLE>
<TEXT>
Pan Emanuel Mandler to napsal pěkně, bohužel také pozdě. K prvnímu vážnějšímu kroku analýzy katastrofálního vývoje komunismu u nás došlo už v době "socialismu s lidskou tváří". I mnozí soudruzi cítili, že to nějak neklape. Jejich snaha o nápravu však vykazovala takové ideové zmatky, že prozíravější lidé nad ní bezmocně spínali ruce. Takových pokusů bylo pak ještě několik. Nakonec, víceméně spontánně, došlo k tzv. "sametové revoluci", z níž by bylo možno čerpat poučení, jak změnit totalitu v demokracii, aniž by pachatelé přišli k úrazu. Protestů bylo jistě dost, ale mimo jiné - končily v redakčních koších. Obtížná bývá kritika ve chvíli, kdy hrdinové, podporovaní vlnou všeobecného nadšení z prvního závanu svobody, stoupají na Olymp. Výsledek známe všichni a ještě můžeme být rádi, že to nedopadlo hůř.
</TEXT>
</DOC>
<DOC>
<DOCID>LN-20020723056</DOCID>
<DOCNO>LN-20020723056</DOCNO>
<DATE>07/23/02</DATE>
<TITLE>
Ad LN 12. 7.: Co je normální?
</TITLE>
<TEXT>
Proboha, co to jen toho Vaculíka napadlo?Dnes, v době kultu jinakosti, si dovolí dotknout se jinakáčů! Přitom on sám, jakožto slušný člověk, je přece příslušník jedné z minorit, tedy jinakáč! Viz čtyřverší, které zřejmě vytrysklo přímo z duše prostého českého člověka: V Česku jsou dnes krutě bity / nejrůznější minority / nejvíc boulí přitom sklidí / minorita slušných lidí!
</TEXT>
</DOC>
<DOC>
<DOCID>LN-20020723057</DOCID>
<DOCNO>LN-20020723057</DOCNO>
<DATE>07/23/02</DATE>
<TITLE>
Ad LN 12. 7.: Julku, co tomu říkáš?
</TITLE>
<TEXT>
Druhou světovou válku rozpoutaly dva socialistické státy: nacistický a komunistický. Ty jejich politické strany NSDAP a VKSB, z nichž vzešly, existovaly ale už v demokratických zřízeních. Stranickou taktikou - lhaním, předstíráním, populismem, blufováním, útiskem atd. dosahovaly skrytých autoritativních cílů, které dorážely nenásilnou revolucí. Zajisté jako zvrhlé dílo lidské civilizace nikdy do nebe nevyrostly. Avšak většinou napáchají nezměrné lidské utrpení, než se neúprosně naplní jejich čas rozpadu, zhynutí nebo válečné porážky. Že by se takové politické strany, chce-li se, nedaly odhalit, je politická nedospělost nebo debilita. Za války Sověti neradi označovali německou armádu za nacisty, raději užívali germáni nebo fašisté. Pojem nacismus obsahuje v sobě socialismus (nacionální), který skutečně Německo ovládal. Mohla by a také vyvstávala nežádoucí srovnávání dvou socialismů. Ostatně i u nás komunistům po uchvácení moci právně vyhovovala nacistická nařízení z doby nesvobody a také je užívali, když ještě neměli vlastní.
</TEXT>
</DOC>
<DOC>
<DOCID>LN-20020723058</DOCID>
<DOCNO>LN-20020723058</DOCNO>
<DATE>07/23/02</DATE>
<TITLE>
Ad LN 9. 7.: Děti režimu
</TITLE>
<TEXT>
Je to dobrá myšlenka demonstrovaná na nevhodně zvolených příkladech, anebo je to celé svědectvím Vaculíkovy netolerance? Přístup "když hřeším, tak svědomím, že to je hřích, a když budu přistižen, tak se trestu postavím po chlapsku čelem" mi připadá správný a samotná existence hranice mezi přestupkem a normou je podle mě klíčová věc pro fungování jakékoli skupiny, ať už vymezené etnicky, kulturně, sociálně či biologicky. Každá skupina má vetší či menší míru tolerance vůči odchylkám. Přinejmenším by ale měla ctít dva principy: vysokou toleranci vůči odchylkám daným, ne svobodně zvoleným, a svobodu tuto společnost opustit. Ideální stav by byl, kdyby tolerance byla nepřímo úměrná možnostem jednotlivce odejít z té skupiny. Ale ideál je ideál a skutečnost k němu má často dost daleko. Ale ideál je ideálem i proto, že se k němu má směřovat. Tak do toho, každý začíná u sebe. Prosím i Vy, pane Vaculíku. Takže má odpověď na otázku položenou v první větě zní: je to oboje.
</TEXT>
</DOC>
<DOC>
<DOCID>LN-20020723059</DOCID>
<DOCNO>LN-20020723059</DOCNO>
<DATE>07/23/02</DATE>
<TITLE>
Ad LN 16. 7.: K dopisům
</TITLE>
<TEXT>
Nebudu se teď zabývat názory pana Vaculíka na homosexuály, ale zareaguji na jeho "směšné" diktátorské názory na marihuanu. Sám jsem její kuřák, ale rozhodně se nepovažuji za jejího propadlíka. K čemu ale mám odpor, je alkohol a cigarety, tedy společensky tolerované drogy. Tisíce lidí umírá na rakovinu plic, prokazatelně způsobenou kouřením, a další tisíce lidí mají díky alkoholu rozvrácená manželství a životy utopené po hospodách. Já tyto "dvě nemoci" nemám, a proto nevím, proč by mi měl někdo zakazovat, abych si užil, tak jako si užívá člověk nad pivem, jednou za čas svého jointa. To, že pan Vaculík už je ze starší generace, a proto má o marihuaně ještě zastaralé demagogické názory, chápu, ale že má i komunistické názory, to už vzhledem k jeho protikomunistickému postoji nechápu. Jakákoliv cenzura z nikoho slušného člověka neudělá, pouze člověka omezeného. A kdopak to bojoval za tu svobodu informací v České televizi o Vánocích 2001?
</TEXT>
</DOC>
<DOC>
<DOCID>LN-20020723060</DOCID>
<DOCNO>LN-20020723060</DOCNO>
<DATE>07/23/02</DATE>
<TITLE>
Ad LN 9. 7.: Děti režimu
</TITLE>
<TEXT>
Je zřejmé, že ti, kdo se hlasitě dožadují tolerance pro své nenormální chování, ji notoricky postrádají k názorům ostatních. Četl jsem na internetu manifest homosexuálů, jehož signatáři se dožadují bojkotu knih Ludvíka Vaculíka. Jste, pane Vaculíku, podle nich člověk s fašistickými názory. Dovolil jste si totiž říci jasné slovo proti inkulturaci zla do této společnosti, upozornil jste na hranice normálnosti, a to oni neodpouštějí. Plavete proti proudu, vždycky to tak bylo, a mně je sympatické, že jste se nezměnil. Leklých ryb, které voda kamsi unáší, je přece dost.
</TEXT>
</DOC>
<DOC>
<DOCID>LN-20020723061</DOCID>
<DOCNO>LN-20020723061</DOCNO>
<DATE>07/23/02</DATE>
<TITLE>
Ad LN 19. 7.: Pračlověk Vaculík
</TITLE>
<TEXT>
V souvislosti s homosexuály se poukazuje na potřebu tolerance jinakosti a osobní svobody, polemizuje se o pojmech "normál" a "úchylka", obecně absentují morálka či společenské normy a jakékoliv snahy o jejich uplatňování nebo alespoň uznání jsou odsuzovány jako snahy o omezování svobody. Tolerance jinakosti je určitě v pořádku, ale jak je to s praktikovanou homosexualitou, potažmo snahou o registrované partnerství, adopci dětí homosexuály atd., tedy jednáním neblaze či destruktivně působícím na společnost?Pojmenujme toto jednání konečně pravdivě "zlem" a uvědomme si, že zlo tolerovat nelze! V demokracii jistě musí být zaručena osobní svoboda jednotlivce, zcela pochopitelně však v rámci určitých pravidel, a to psaných i nepsaných, zaručujících přežití a rozvoj společnosti jako celku.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020723062</DOCID>
<DOCNO>LN-20020723062</DOCNO>
<DATE>07/23/02</DATE>
<TITLE>
Na článek Miroslava Schifferta "Děkan fakulty humanitních studií Ivo Budil mluví jako mystik...", který v LN vyšel 11. července, reaguje Miloslav Bednář.
</TITLE>
<TEXT>
Publicista Miroslav Schiffert šíří nepravdy, když tvrdí, že v Čechách 19. století zvítězila jungmannovskoherderovská koncepce národa, "která chápala národy jako organismus, něco jako strom nebo květinu. Nebo jako pouto krve a rodu." Kdyby se do obou autorů alespoň začetl, mohl by ke svému překvapení zjistit, že u Herdera je užívání takové jednoduché nálepky neudržitelné a nehorázně pomlouvačné. Herder byl totiž v první řadě reformně křesťansky založený, tedy protestantský osvícenec a svou filozofií dějin mimo jiné výslovně navazoval na Komenského záměr uskutečnit celosvětovou vzdělanostní reformu. Jazyk jako projev jedinečnosti národů je u Herdera přirozeností jejich rozumu, racionality, a nikoli iracionální zaslepeností krve či rodu, jak se pan Schiffert, a nejen on, mylně domnívá na základě povrchní a zcela nekritické četby jednoho textu Jana Patočky. Herder a např. jím ovlivněný filozofující jazykovědec Wilhelm von Humboldt se tak zřetelně odlišovali nejen od pozdějšího německého pojetí národa, ale i od českého národního buditele Jungmanna nebo Hanky. Na autentické Herderovy myšlenky naopak navázal rozhodující proud českého národního obrozování zformovaný Dobrovským, Kollárem, Šafaříkem, Palackým, Havlíčkem a Masarykem. Tohoto podstatného rozdílu si byl vědom např. i Jan Patočka, jehož autority se Schiffert dovolává. Bylo to Herderovo racionálně založené, nábožensko-osvícenské pojetí národa a zejména humanity, jež ve filozoficky prohloubené, zpřesněné podobě vytvořilo hlavně Palackého a Masarykovou zásluhou "mravní program republiky jako demokratického státu."
</TEXT>
<HEADING>
Mýtus o (ne)národě
</HEADING>
<TEXT>
Další intelektuální nepravda, kterou publicista Schiffert šíří, je pošetilé tvrzení, že "o národě se začíná hovořit u západních evropských národů na přelomu 16. - 17. století." Pojetí národa oné doby se ve skutečnosti vyvinulo z předcházejícího utváření středověkého pojetí politického národa, jež lze poměrně snadno doložit nejen u západoevropských národů, nýbrž i, a to v nápadně výrazné podobě, u národa českého. Miroslav Schiffert se stal jednou z mnoha naivních obětí dnes tak agresivně prosazovaného, marxismem inspirovaného a věcně neudržitelného mýtu, podle něhož je národ výhradně produktem modernizačních, zejména hospodářských přeměn, a to jako jejich ideologicko-politická nadstavba. Nekritická propagace tohoto mýtu je možná pro ty, kteří se jí zabývají, známkou domnělé poučenosti o současných vědeckých objevech. Ve skutečnosti ale jen dokazuje, jak nekritičtí a nepoučení jsou nejen mnozí okázalí intelektuálové a publicisté, ale i ti, u kterých by solidními znalostmi podložená kritičnost měla být hlavní profesionální vlastností.
Další intelektuální nepravda, kterou publicista Schiffert šíří, je pošetilé tvrzení, že "o národě se začíná hovořit u západních evropských národů na přelomu 16. - 17. století." Pojetí národa oné doby se ve skutečnosti vyvinulo z předcházejícího utváření středověkého pojetí politického národa, jež lze poměrně snadno doložit nejen u západoevropských národů, nýbrž i, a to v nápadně výrazné podobě, u národa českého. Miroslav Schiffert se stal jednou z mnoha naivních obětí dnes tak agresivně prosazovaného, marxismem inspirovaného a věcně neudržitelného mýtu, podle něhož je národ výhradně produktem modernizačních, zejména hospodářských přeměn, a to jako jejich ideologicko-politická nadstavba. Nekritická propagace tohoto mýtu je možná pro ty, kteří se jí zabývají, známkou domnělé poučenosti o současných vědeckých objevech. Ve skutečnosti ale jen dokazuje, jak nekritičtí a nepoučení jsou nejen mnozí okázalí intelektuálové a publicisté, ale i ti, u kterých by solidními znalostmi podložená kritičnost měla být hlavní profesionální vlastností.
</TEXT>
</DOC>
<DOC>
<DOCID>LN-20020723063</DOCID>
<DOCNO>LN-20020723063</DOCNO>
<DATE>07/23/02</DATE>
<TITLE>
Bývalí agenti KGB a CIA otevřeli ve Washingtonu muzeum dokumentující dějiny špionství
</TITLE>
<TEXT>
Pistole k nerozeznání od rtěnky, fotoaparát ukrytý v hodinkách či odposlouchávací zařízení v podpatku boty. Tyto a mnohé další exponáty jsou k vidění v muzeu špionství.
WASHINGTON - Lidé obdivující příběhy Jamese Bonda mají o důvod k radosti navíc. Většina věcí, které agent 007 používal, a více než 600 dalších je k vidění od 20. června ve Washingtonu - v nově otevřeném Mezinárodním muzeu špionství. Jde o první muzeum na světě dokumentující celosvětovou historii špionství. Na veřejnost se tak poprvé dostávají předměty, o jejichž existenci dříve věděla jen skupina "vyvolených". Patřili k nim i zakladatelé muzea Judge Webster, bývalý šéf CIA a FBI, a generál Oleg Kalugin, který v minulosti vedl KGB. Ve spolupráci s dalšími bývalými agenty a odborníky se jim během sedmi let podařilo vytvořit unikátní expozici, která dokumentuje dějiny špionáže od jejího vzniku v dobách biblických až po současnost. Nejvíce prostoru se dostalo "zlatému období špionáže", které trvalo od začátku druhé světové války do skončení studené války. Z tohoto období jsou i nejzajímavější vystavené exponáty. Návštěvníci mohou obdivovat například dešifrovací stroj Enigma, používaný nacisty během druhé světové války, smrtící deštník či miniaturní fotoaparát umístěný v hodinkách. Ve sbírce nechybí ani oblíbená zbraň žen-špionek: rtěnka zvaná "polibek smrti". "Touto rtěnkou mohly sovětské špionky zastřelit ranou do týla kohokoli, kdo byl v dostatečné blízkosti, uvedla pro CNN pracovnice muzea Keith Meltonová. Vzácným exponátem je i odposlouchávací zařízení umístěné v kořenu stromu, které používala KGB. Ve sbírce nechybí ani "vynálezy" používané agenty tehdejšího Československa. Patří mezi ně i originální boty, jež měly v podpatku umístěny odposlouchávací zařízení. Do dějin špionství vstoupil i další československý vynález: kamera, díky níž bylo možné pořizovat fotografie skrz zdi. Ta byla hojně využívána východoněmeckou tajnou policií Stasi. Podle ředitele muzea Dennise Barrieho je cílem ukázat lidem, že špionáž není jen fikcí, ale realitou. "Lidé znají jen dva špiony - Jamese Bonda a Matu Hari. My jim chceme ukázat, že špionství je reálnou součástí našeho světa," říká Barrie. Návštěvníci muzea se potom mohou sami přesvědčit, že v tomto tajném světě je všechno jiné, než jak to vypadá.
</TEXT>
</DOC>
<DOC>
<DOCID>LN-20020723064</DOCID>
<DOCNO>LN-20020723064</DOCNO>
<DATE>07/23/02</DATE>
<TEXT>
KUALA LUMPUR - Narkomani v Malajsii, kteří čichají lepidlo, mají většinou hluboko do kapsy. Poslední dobou ale přišli na nové, chytřejší řešení. Dávají přednost osvěžujícím prostředkům na záchodové mísy. Místní list Harian Metro informoval, že tyto voňavé válečky nebo kostky obsahují omamné látky, a navíc jsou podstatně levnější. Na veřejných toaletách musejí být náplně denně doplňovány, protože je drogově závislí neustále kradou. Za normálních okolností vydrží tyto prostředky asi jeden měsíc.
</TEXT>
</DOC>
<DOC>
<DOCID>LN-20020723065</DOCID>
<DOCNO>LN-20020723065</DOCNO>
<DATE>07/23/02</DATE>
<GEOGRAPHY>KODAŇ</GEOGRAPHY>
<TEXT>
Dánská královská rodina má nového člena. Princezně Alexandře se včera narodil v kodaňské nemocnici syn. Královna Margrethe II. a její manžel princ Henrik se tak od svého mladšího syna Joachima dočkali už druhého vnuka, zatímco jejich starší syn a následník trůnu Frederik zůstává stále svobodný. Jméno nejmladšího člena dánské královské rodiny zatím ještě nebylo oznámeno. Na uvítanou novému princi byly v poledne vztyčeny vlajky na vládních budovách. Novorozený princ zaujme čtvrtou příčku v nástupnické linii dánského trůnu. Na ten mají před ním nárok jeho strýc Federik, ve 34 letech ještě svobodný, otec a po nich jeho o tři roky starší bratr Nikolai.
</TEXT>
</DOC>
<DOC>
<DOCID>LN-20020723066</DOCID>
<DOCNO>LN-20020723066</DOCNO>
<DATE>07/23/02</DATE>
<GEOGRAPHY>LONDÝN</GEOGRAPHY>
<TEXT>
Prominentní popové hvězdy jako Madonna nebo exbeatle Paul McCartney patří do skupin osob, které postihují největší ztráty na trhu s akciemi. Jak včera informoval londýnský list News of the World, přišel údajně McCartney, jehož majetek se odhaduje na 713 milionů liber (30 miliard Kč), v důsledku posledních výkyvů na burze o 54 miliony liber. Dokonce i britskou královnu Alžbětu prý postihla ztráta ve výši deseti milionů liber. Americká popová hvězda Madonna, žijící v Londýně, patří spolu s Eltonem Johnem a Mickem Jaggerem mezi deset "nejpostiženějších" celebrit. Madonna prý ale není žádná velká investorka. To Mick Jagger ze skupiny Rolling Stone svůj majetek ve výši 78 milionů dolarů údajně "bryskně" vložil do uměleckých sbírek a zahraničních nemovitostí. Ani on se ovšem nevyhnul akciové ztrátě 1,9 milionu liber.
</TEXT>
</DOC>
<DOC>
<DOCID>LN-20020723067</DOCID>
<DOCNO>LN-20020723067</DOCNO>
<DATE>07/23/02</DATE>
<TEXT>
Libor. Základem tohoto jména je latinský tvar Liborius. Ve starém Římě byl takto označen ten, kdo mohl provádět obětiny bohům. Podle jiné verze je základem jména slovanské slovo ljub, tedy "milý, libý". V církevním kalendáři má svátek Brigita. Dnes si připomínáme Brigitu Švédskou, zakladatelku řeholního řádu brigitek.
</TEXT>
</DOC>
<DOC>
<DOCID>LN-20020723068</DOCID>
<DOCNO>LN-20020723068</DOCNO>
<DATE>07/23/02</DATE>
<TEXT>
Přípravy na návštěvu papeže. Mexičtí věřící se včera sešli kvůli přípravám na návštěvu papeže, během níž má být kanonizován indiánský vizionář Juan Diego. Děti se oblékly jako on.
</TEXT>
</DOC>
<DOC>
<DOCID>LN-20020723069</DOCID>
<DOCNO>LN-20020723069</DOCNO>
<DATE>07/23/02</DATE>
<TEXT>
Nic takového neexistuje. Ale existuje nepravdivá zpráva, potvrzená z mnoha pramenů, že v Kolovči mají mlýn, kde se staré báby přemílají na mladé ženy. - Kdoví, proč se to umisťuje do té pošumavské obce. Možná by se ten motiv našel i ve folkloru jiných národů. Stárnutí žen všude trápí nejen ženy, ale i jejich muže...! Je stále nápadnější, že mladí jsme chvíli, staří dlouho. V posledních letech jsem si začal všímat starých žen: zaujalo mě, jak asi mohly vypadat v mládí. Pěkná a příjemná žena zůstává hezká, i když už na to nemyslí a nezachází s tím. Žije svým vypracovaným, zušlechtěným způsobem. Také naše měřítka se s ženským věkem posouvají: hodnotíme jiné projevy a body. Teď ale už nějakou dobu sleduju opak: Jak budou mladé ženy, čili dívky a holky, vypadat ve stáří. A věřte, že některé už mají nasazeno na babství. Soudím to podle jejich zjevu a zvuku. Zjev: chůze, gesta, mimika, oblečení. Zvuk: smích, artikulace řeči a její obsah. Je to známé, že rozumový a citový život, se všemi zájmy, zvyky a zkušenostmi, se obrazí na figuře, hlavně na tváři člověka. Dá se to pozorovat jistě i na mužích, ale těch si nevšímám. Snad jeden rozdíl v jejich prospěch tu je: starý chlap, dědek, hloupý nebo zhlouplý, je tím, čím byl vždycky, nedělá se něčím jiným, kašle na to, jak se jeví. Od doby, co toto pozoruju, jsem si také přesněji uvědomil, co je to vlastně pěkná, půvabná mladá žena: že to není jen tzv. krasavice. Jsou to ty, a je jich dost, jež se vědomě nebo možná instinktivně vyhýbají tomu, co by je snižovalo, vulgarizovalo. A uvažoval jsem o tom, co všecko se dneska nabízí k pěstování vlastní osobnosti, jaká cvičení, kurzy, módní činnosti, příručky a návody. Ale napadlo někoho, že by se měly pěstovat prostě dámy? Jistě, to má být obsaženo v celé školní výchově, jenže v té fázi ony nejsou zrovna k tomu moc vnímavé. Jsou pracoviště, kde se léčí vady zjevu, kde dovedou i z horšího poslance udělat inteligenta. Ale stará se někdo o nevinné, špatnými vzory vlečené mladé ženy? Učit je mluvit, nebo mlčet. Všímat si, či nevšímat! Poznat své místo a sázet na to nejlepší u sebe. Na to žádná škola ani kurz není. Kdyby toto někdo vypracoval, zavedl a nabídl, třeba by se to chytlo. Rozhlédněte se někdy: v tramvaji, v obchodě, kde je více starých žen. Když si toho jednou všimnete, začne vás to skoro pronásledovat. Vedle klidných, zdrženlivých nebo bystrých, příjemných tváří, ze kterých hledí myšlenka i cit, kolik je těch, co odrážejí životní zlostnost, lakotu, žárlivost a hrubost. Co s nimi? Leda do mlýna.
</TEXT>
</DOC>
<DOC>
<DOCID>LN-20020723070</DOCID>
<DOCNO>LN-20020723070</DOCNO>
<DATE>07/23/02</DATE>
<TITLE>
Co se vyplatí přivézt si z prázdninových cest po evropských zemích
</TITLE>
<TEXT>
Z Francie sýry a víno, z Chorvatska pálenku či sušenou šunku pršut, z Turecka ručně tkané koberce, z Maďarska uherský salám nebo tokajské, z Dánska pralinky... Lidové noviny pro vás připravily přehled suvenýrů typických pro jednotlivé evropské země.
ALBÁNIE
Mezi klasické suvenýry patří koberce, výrobky ze stříbra a mědi, řezbářské práce, keramika a nejrůznější druhy výšivek.
</TEXT>
<HEADING>
BELGIE
</HEADING>
<TEXT>
Samozřejmě čokoláda a především pralinky, tedy čokoládové bonbony plněné nejrůznějšími náplněmi - to jsou dárky přivážené z této země. Navštivte specializovaný obchod s pralinkami, kde si vyberete bonbony přesně podle vaší chuti. Mezi nejznámější výrobce patří Godiva a Neuhaus - patří mezi ty dražší. Levnější je značka Leonidas.
</TEXT>
<HEADING>
BĚLORUSKO
</HEADING>
<TEXT>
Oblíbenými suvenýry jsou řezbářské práce, které mají v Bělorusku bohatou historii. Známé jsou například nejrůznější krabičky, schránky na šperky či slámky. Turisté ze západních zemí dávají přednost hlavně tradičním ruským matrjoškám a samovarům, které se i tady hojně prodávají.
</TEXT>
<HEADING>
BULHARSKO
</HEADING>
<TEXT>
Z Bulharska si turisté vozí většinou lidové výšivky, pálenku či kožené zboží - kabelky, opasky a podobně. Tak jako ve všech balkánských státech i zde se vyrábí dobré víno.
</TEXT>
<HEADING>
DÁNSKO
</HEADING>
<TEXT>
Známé jsou sušenky, které se prodávají ve zdobených plechovkách a krabičkách. Kulatou plechovku sušenek (1000 gramů) lze pořídit od 126 korun. Typickou památkou na Kodaň je porcelán, na Bornholm keramika, pro Faerské ostrovy výrobky z přírodní vlny. Opomenout by se neměla ani stavebnice Lego (od 120 Kč), vysokoalkoholická piva (od 30 Kč za 0,33 l), koláčky s čokoládou a marcipánové tyčinky Anton Berg (od 70 Kč).
</TEXT>
<HEADING>
FINSKO
</HEADING>
<TEXT>
Tradiční ručně zdobené hrnečky s lidovými motivy (od 300 Kč), tapiserie s laponskými a severskými motivy (od 750 Kč) a vysoké polární boty ze sobolí či tulení kůže (od 10 000 Kč).
</TEXT>
<HEADING>
FRANCIE
</HEADING>
<TEXT>
Především vína z oblastí Beaujolais, Burgundska a Provence, kvalitnější zhruba od 230 Kč, porcelán z Limoges (od 500 Kč), nejrůznější druhy sýrů (od 90 Kč), calvados - jablečná pálenka z Normandie (od 120 Kč za 0,25 l) a parfémy.
</TEXT>
<HEADING>
CHORVATSKO
</HEADING>
<TEXT>
Nejtypičtějším výrobkem je sušená šunka zvaná pršut. Tu nejlevnější je možné pořídit již od 200 Kč. Obvykle zde turisté nakupují také pálenky, jako je ořechovka, travarica či rakije (pálenka z vína). Láhev o objemu 0,7 litru pořídíte od 250 Kč. Pro Hvar, Pag a Lepoglava jsou typické krajky, nejrůznější přípravky z levandule (Hvar) nebo oblíbený sýr z Pagu. Dobrá jsou zdejší vína, litr sudového vína přijde v přepočtu na necelých padesát korun.
</TEXT>
<HEADING>
IRSKO
</HEADING>
<TEXT>
Láhev whisky koupíte od 400 korun. Pivo Guiness od 60 Kč za 0,33 l a irskou kávu od 120 Kč. Pochoutkou je uzený losos, který vyjde přibližně na 360 až 390 korun za kilo. Narazíte také na suvenýry, na nichž je patrný vliv keltského umění, například šperky, přívěsky a spony (od 120 až 150 Kč), porcelán a výrobky z křišťálu. Častým suvenýrem je sklo nebo ručně vyráběná čokoláda.
</TEXT>
<HEADING>
ISLAND
</HEADING>
<TEXT>
Zdejší lahůdkou je nakládaný syrový žralok. Prodává se v menších krychličkách. Porce stojí na trhu okolo 70 až 80 korun. Pro Čechy je na Islandu draho. Kdo ale nemá hluboko do kapsy, může si přivézt svetr z ovčí vlny s islandskými motivy (od 6000 Kč). Takřka zdarma si můžete odvézt lávové kameny.
</TEXT>
<HEADING>
ITÁLIE
</HEADING>
<TEXT>
Typickými předměty, které si turisté vozí z Itálie, jsou výrobky z fajánsové keramiky od levnějších kachlíčků po drahé zahradní vázy. Oblíbený je také panenský olivový olej v karafách či italské víno. Klasickým "suvenýrem" je samozřejmě i oblečení a doplňky.
</TEXT>
<HEADING>
JUGOSLÁVIE
</HEADING>
<TEXT>
I tady se pálí dobrá slivovice. Oblíbené je koření čubrica nebo 40procentní vinný destilát Travarica. Lahev 0,7 litru stojí zhruba 300 Kč. Podobně jako v Chorvatsku i zde narazíte na sušenou šunku Pršut, kilogram přijde asi na 250 Kč. Nejlepší Pršut bývá zhruba pětiletý (čím starší, tím je šunka dražší).
LICHTENŠTEJNSKO
Tento maličký stát je známý výrobou známek, které si vozí turisté z celé Evropy.
</TEXT>
<HEADING>
LITVA
</HEADING>
<TEXT>
Typické jsou šperky či jednotlivé kousky jantaru (od 60 Kč), upomínkové předměty z Křížového vrchu (od 120 Kč) a dárkové balení piva z pivovaru v Utě (byl vyhlášen jedním z nejlepších v Evropě). Pořídíte je zhruba od 90 Kč.
</TEXT>
<HEADING>
MAĎARSKO
</HEADING>
<TEXT>
Z této země si každý přiveze koření - hlavně mletou červenou papriku (pálivou i sladkou). Maďarsko neopouštějte bez lahve tokaje ( 0,5 l stojí asi 200 Kč, čím více puten, tím samozřejmě dražší) a uzenin, jako je čabajská klobása (1 nožička vyjde na 30 Kč), uherák. Doporučujeme koupit si nakládané papriky plněné zelím (pětilitrová láhev stojí zhruba 100 Kč).
MAKEDONIE
Zde najdete dobrá levná vína, lidovou řezbářskou tvorbu, třeba vyřezávané čutory.
</TEXT>
<HEADING>
NĚMECKO
</HEADING>
<TEXT>
Pro Hamburk jsou typické námořnické předměty jako kompas nebo námořnické tričko, v Bavorsku jsou oblíbené jejich klobouky a hole. Ve Falci si můžete pořídit dobré víno. Češi stále ještě v Německu nakupují televizory, cédéčka, trička, kalhoty, boty nebo třeba čokolády.
</TEXT>
<HEADING>
NIZOZEMSKO
</HEADING>
<TEXT>
Holandsko je zemí sýrů turisté si vozí oblíbený sýr Gouda nebo matjesy, dřeváky (od 600 Kč, záleží na velikosti), ale doporučujeme ochutnat i jiné druhy. Oblíbeným suvenýrem jsou dále kachlíčky s motivy větrných mlýnů nebo figurky z delftského porcelánu, tulipány v nejrůznější podobě (dřevěné, skleněné), cibulky tulipánů (od 30 Kč za kus), majetnější turisté si vozí i diamanty.
</TEXT>
<HEADING>
NORSKO
</HEADING>
<TEXT>
Za zmínku stojí především norský sýr, vyráběný z kozího mléka. Je hnědé barvy, nasládlé chuti a jmenuje se Rumlos. Typickými suvenýry jsou také oděvy s norskými motivy, například čepice a svetry (svetr od 4000 Kč). Známé jsou také figurky trollů od miniaturních až po životní velikosti (od 100 Kč) a sobolí kůže (od 800 Kč).
POLSKO
Z polského pobřeží si turisté vozí suvenýry, jejichž základ tvoří jantar. K oblíbeným artiklům patří i pálenka Zubrovka.
</TEXT>
<HEADING>
PORTUGALSKO
</HEADING>
<TEXT>
Nejtypičtější je samozřejmě portské víno, které lze pořídit již od 300 Kč ( 0,7 l) - záleží na značce. Mezi oblíbené dárkové předměty patří také ručně malované hrnečky (od 170 Kč) a keramické kachle Azulechos (od 300 Kč). Pokud máte rádi korek, v Portugalsku si přijdete na své z tohoto přírodního materiálu se tu vyrábí spousta věcí.
</TEXT>
<HEADING>
RAKOUSKO
</HEADING>
<TEXT>
Nejznámější jsou originální Mozartovy koule čokoláda, marcipán, nugát (od 150 Kč), Mozartův likér a Sachrovy dortíčky ve Vídni (návštěva vídeňských kaváren je zážitek sám o sobě). Oblíbeným dárkem je i Kürbiskernöl - dýňový olej (půllitrová láhev vyjde zhruba na 300 Kč) nebo tyrolské národní oblečení (kalhoty od 1500 Kč).
</TEXT>
<HEADING>
RUMUNSKO
</HEADING>
<TEXT>
Z této balkánské země si turisté vozí červené i bílé víno, které stojí zhruba 52 Kč, a také velice levné domácí víno. V Rumunsku se kupují i folklorní látky (30 Kč), porcelán (43 Kč za kus) nebo poměrně laciná malovaná vejce.
</TEXT>
<HEADING>
RUSKO
</HEADING>
<TEXT>
Ačkoliv se dá většina typických ruských artiklů sehnat i u nás, turisté si ještě pořád vozí dřevěné panenky matrjošky nebo alkohol - ruskou vodku a šampaňské.
</TEXT>
<HEADING>
ŘECKO
</HEADING>
<TEXT>
I zde turisté nejčastěji nakupují buď olivy nebo produkty z oliv (olivové oleje, mýdla a podobně). Takřka všude narazíte na stánky, v nichž se prodává ručně balený domácí med uvnitř například s oříšky. Z alkoholických nápojů je nejtypičtější ouzo, pálenka chutnající po anýzu, a také rakije.
</TEXT>
<HEADING>
SLOVENSKO
</HEADING>
<TEXT>
Typickým výrobkem je ovčí sýr brynza (od 80 Kč za kilo) a pařený sýr oštěpek (od 150 Kč za kilo), dále pak slivovice, hruškovice a calvados (zhruba od 90 Kč za litr).
</TEXT>
<HEADING>
ŠPANĚLSKO
</HEADING>
<TEXT>
Nejčastěji si turisté přivážejí olivy, olivové oleje a stolní vína. Lehké stolní španělské víno lze pořídit v přepočtu již od 30 korun za litr. Kvalitnější španělské víno přijde zhruba na 100 korun. Oblíbené jsou věci z kůže či keramika. Nejtypičtějším suvenýrem jsou ale kastaněty (hudební nástroj), které lze pořídit od 200 korun. Mezi typické výrobky patří i sušené maso. Z oblasti andaluských hor je to pak hlavně med a produkty z včelího vosku.
</TEXT>
<HEADING>
ŠVÉDSKO
</HEADING>
<TEXT>
Typickým suvenýrem je dřevěný vyřezávaný kůň (od 200 Kč, podle velikosti). Před odjezdem si kupte dary moře (od 70 Kč). Pokud chcete mít doma něco typicky švédského, pak si pořiďte tradiční vikinskou helmu s rohy v národních barvách (od 1000 Kč) a nebo sobí kožešinu (od 500 Kč, velikost přibližně 40 x 40 cm).
</TEXT>
<HEADING>
ŠVÝCARSKO
</HEADING>
<TEXT>
Samozřejmě jsou to především hodinky, ty levnější lze koupit již od 900 Kč,. Ze Švýcarska nemůžete odjet bez čokolády (od 30 Kč za 20 gramů), například reprezentativní bonboniéra Lind (od 400 Kč za 0,5 kg). Ochutnejte místní sýry - jsou výborné (stojí od 180 Kč za 100 gramů).
</TEXT>
<HEADING>
VELKÁ BRITÁNIE
</HEADING>
<TEXT>
Nejznámější je především sýr Cheddar (35 Kč za 100 gramů). Pro Skotsko je typická originální whisky (od 1200 Kč) či skotské sukně (od 2800 Kč) a dudy (od 18 000 Kč). Velká Británie je dost drahou zemí, ale třeba v Londýně se dá pořídit kvalitní značkové oblečení za poměrně slušnou cenu.
</TEXT>
<HEADING>
TURECKO
</HEADING>
<TEXT>
Národním nápojem je rakije (Raki), na rozdíl od Balkánu je to ale anýzovka. Láhev o obsahu 0,7 litru vyjde v přepočtu na 150 až 160 korun. Oblíbené jsou suvenýry s motivem "božího oka", koření, stříbrné šperky a kožená móda. Přímo povinností každého návštěvníka je odvézt si ručně tkaný koberec. Nejlevnější vyjde na 800 korun. Typickým produktem je také vodní dýmka.
Národním nápojem je rakije (Raki), na rozdíl od Balkánu je to ale anýzovka. Láhev o obsahu 0,7 litru vyjde v přepočtu na 150 až 160 korun. Oblíbené jsou suvenýry s motivem "božího oka", koření, stříbrné šperky a kožená móda. Přímo povinností každého návštěvníka je odvézt si ručně tkaný koberec. Nejlevnější vyjde na 800 korun. Typickým produktem je také vodní dýmka.
</TEXT>
</DOC>
<DOC>
<DOCID>LN-20020723071</DOCID>
<DOCNO>LN-20020723071</DOCNO>
<DATE>07/23/02</DATE>
<TEXT>
Teď mám první kolo prázdnin. Původně jsme měli jet k moři, ale nakonec jsme zůstali v Čechách. Bylo nádherně, a tak teď odpočívám ve venkovském domečku kousek od Prahy. Býváme tu v létě často a i letos bych zde rád pobyl co nejdéle. Na začátku července jsem ještě pracoval, dodělával jsem booklet k desce "Vzpomínky na hvězdný prach". Také musím ve střižně dostříhat GEN o pěvkyni Magdaléně Kožené. Červencovou venkovskou rekreaci jsem přerušil výletem na Horňácké slavnosti, kde jsem vystupoval se svojí oblíbenou kapelou Ležhory. Po prázdninách potom vyrazím s orchestrem na turné.
</TEXT>
</DOC>
<DOC>
<DOCID>LN-20020723072</DOCID>
<DOCNO>LN-20020723072</DOCNO>
<DATE>07/23/02</DATE>
<TITLE>
kam a za kolik
</TITLE>
<TEXT>
Vzdálenost Bukurešti od Prahy: autem 1360 km, letadlem 3 hodiny
Jak se dorozumíte: většinou jen rumunsky, občas anglicky a španělsky, na východě rusky
Měna: leu (1000 ROL je 0,87 CZK)
</TEXT>
<HEADING>
TURISTIKA
</HEADING>
<TEXT>
Rumunsko je pro turisty svou rozmanitostí učiněným rájem. Populární jsou zejména rumunská pohoří, na Maramureši, Sureanu nebo středorumunském Fagaraši potkáte více Čechů než tamějších turistů. Zhruba osmidenní trasy nabízí pohoří Retezat, jež navazuje na sousední travnaté hory Godeanu. Neobvyklá podívaná na vzácné druhy ptáků a savců čeká na turisty na samém východu země v Dunajské deltě, kde se řeka vlévá do Černého moře. Oblast vodních kanálů, jezírek a zátočin vybízí k výletům na loďkách a s dalekohledem. Nejznámějšími přímořskými letovisky jsou města Mamaia a Konstanca, která se rozprostírají u pobřeží Černého moře.
</TEXT>
<HEADING>
PAMÁTKY
</HEADING>
<TEXT>
Mezi nezapomenutelné zážitky patří návštěva obrovitého parlamentu v Bukurešti. Palác dal postavit bývalý diktátor Ceaušescu a vyzdobil jej stovkami kilogramů křišťálu a zlata. Budova je hned po Pentagonu se svými 330 000 čtverečními metry druhou největší stavbou na světě. Působivé stavby, jako jsou malované kláštery, naleznete především v jižní Bukovině. Za návštěvu stojí určitě i středověké město Brašov s gotickým Černým kostelem nebo pevností Tkalcovská bašta.
Autobusové zájezdy
CK Adventura (www.adventura.cz)
Transylvánské Alpy na kole/11 dní 4990 Kč
Fagaraš a Piatra Craiului/11 dní 4690 Kč
Apuseni/Rodnov a kláštery Bukoviny/10 dní 4480 Kč
CK Poznání (www.poznani.cz)
Matamureš/10 dní 4370 Kč
Fagaraš/10 dní 4770 Kč
CK Alpina (www.alpina.cz)
Retezat a Godeanu/10 dní 3000 Kč
Cernei, Godeanu, Tarcu/10 dní 3000 Kč
Vilcan a Retezat/10 dní 3000 Kč
Bivak klub s r. o.
Transylvánie na kole/10 dní/polopenze 7190 Kč
</TEXT>
<HEADING>
Autobus
</HEADING>
<GEOGRAPHY>Praha</GEOGRAPHY>
<TEXT>
Bukurešť 1360 km cena benzínu: 3750 Kč finanční prostředky na průjezd Rumunskem: min. 50 eur/osoba poplatky za dálniční známky:
Slovensko 100 SKK (66 Kč) /14 dní
Maďarsko 1500 HUF/týden
Pramen: ÚAMK
Vlak
Praha - Bukurešť* 4416 Kč
EuroDomino (mládež do 26 let)
3 dny 26 eur
8 dní 66 eur
EuroDomino (nad 26 let)
3 dny 36 eur
8 dní 86 eur
Letadlo
ČSA
Praha - Bukurešť * mládežnická do 24 let 6990 Kč běžný tarif 7990 Kč
Lufthansa
Praha - Bukurešť * od 7490 Kč
GTS (studenti a mládež do 26 let)
Praha - Bukurešť * 4800 Kč
* zpáteční jízdenka
</TEXT>
<HEADING>
Ceny potravin:
</HEADING>
<TEXT>
chléb 3500 leu mléko 20 000 leu 1 kg ovoce 35 000 leu sýr 70 000 leu salám 150 000 leu pivo 10 000 leu
Restaurace:
oběd 200 000 leu večeře 200 000 leu káva 15 000 leu
</TEXT>
<HEADING>
Ubytování:
</HEADING>
<TEXT>
Rada k nezaplacení: Obecně platí v Rumunsku fakt, že na horách je bezpečněji než v městech. Často se ale stává, že na travnatých horských pláních narazíte na stáda ovcí, která hlídají psi. Ti jsou schopni na člověka nečekaně zaútočit a přinejmenším jej pořádně vylekat. Na takového psa kromě bači zapůsobí větev či kámen a naznačení hodu.
Více informací na internetu
www.rotravel.com www.turism.ro www.bongobongo.cz
Pramen: Svojtka &amp; Co.
</TEXT>
</DOC>
<DOC>
<DOCID>LN-20020723073</DOCID>
<DOCNO>LN-20020723073</DOCNO>
<DATE>07/23/02</DATE>
<TITLE>
V Letech u Prahy se konal závod v akrobatických skocích na terénních kolech
</TITLE>
<TEXT>
Je to droga, říkají o své vášni skákající cyklističtí akrobati. Je to paráda, dodávají diváci bez ohledu na věk.
PRAHA - Dlouhovlasý mladík na speciálním horském kole sjíždí z dřevěné rampy. Nabírá rychlost a směřuje ke strmému, asi dvoumetrovému hliněnému valu. Na jeho hraně se i s kolem odráží. Ve vzduchu sundavá nohy ze šlapek a na moment je krčí nad sedačkou. Pak je chce vrátit zpět, ale marně - vhodný okamžik už propásl. Opuštěné kolo se řítí k zemi. Mladík se v krkolomné pozici hroutí za ním a končí v kotrmelcích. Hrůzně vypadající pád však přestává bez úhony. Okamžitě se zvedá a za potlesku asi dvou stovek přihlížejících tlačí své kolo zpět k nájezdové rampě. Lety u Prahy hostily 20. července první závod série mistrovství České republiky v dirt jumpu. Pod anglickým názvem se skrývají akrobatické skoky na terénních kolech, ať už horských, nebo typu BMX. Angličtina ostatně prostupuje touto exotickou disciplínou častěji: Závodníci nejsou jezdci, ale rideři. A nepoužívají kola, ale biky. Převážně anglicky se jmenují i jednotlivé akrobatické figury neboli tricky. Komentátor závodu ze sebe chrlí názvy jako superman, suicide nebo no hand. Ve vzduchu areálu, nabitém dunící muzikou, předvádějí všichni ze závodících riderů věci, o kterých se běžnému cyklistovi ani nesní. Pouštějí řidítka a na moment vlají za svým bikem, držíce se jenom sedla. Otáčejí se o 360 stupňů. Sundají nohy ze šlapek a na moment z biku jakoby sestoupí. Zdaleka největší potlesk však sklízejí borci, kteří se ve vzduchu dokážou otočit hlavou dolů. Vše asi v pětimetrové výšce.
</TEXT>
<HEADING>
Zlomenina každý rok
</HEADING>
<TEXT>
O pády není nouze. Jsou nebezpečné? "V průměru mám každej rok jednu zlomeninu," přiznává rider, vystupující pod přezdívkou Radovan. To ho ale v žádném případě od skoků nemůže odradit. "Je to pro mě droga," usmívá se. Atmosféra je značně nevázaná a dosvědčuje to i projev komentátora, stojícího těsně vedle místa, kde závodníci létají vzduchem. "Tááák, to byl hódně protaženej superman jako prase," hodnotí obzvlášť povedenou figuru jednoho z riderů. "Ve vočích smrt a na pedálech nohy," nešetří sarkasmem na adresu jiného, který předvedl skok bez tricku. V publiku převládají mladé tváře, ale občas lze zahlédnout i některého z místních důchodců. Předváděným programem jsou však diváci nadšeni bez ohledu na věk.
</TEXT>
<HEADING>
Jsou to blázni
</HEADING>
<TEXT>
"Je to jedním slovem paráda. Ale zároveň mám pocit, že všichni z těch kluků jsou blázni," říká Marie Brzobohatá, která má nedaleko chatu. Její manžel jí přizvukuje: "V životě bych nevěřil, jaké šílenosti se dají na kole předvádět." Dirt jump však není zrovna levný koníček. Závodník musí investovat do helmy, chráničů a především do samotného kola. "Dobrej bike, aby mělo nějakej smysl na něm jezdit, se dá pořídit tak za třicet tisíc," poodhaluje finanční detaily svého hobby jeden z přítomných riderů. Za tím, že celá akce vůbec proběhla, stojí značné úsilí místních nadšenců. "Trať byla po deštích podmáčená, hotová bahenní koupel. Dělali jsme na ní do poslední chvíle a až teď, když se nám to povedlo rozběhnout, cítím, že je to v pohodě," svěřuje se jeden ze spolupořadatelů Tomáš Nádr. Závod samozřejmě skončí tak, jak se u podobných sešlostí očekává: velkou afterparty.
"Je to jedním slovem paráda. Ale zároveň mám pocit, že všichni z těch kluků jsou blázni," říká Marie Brzobohatá, která má nedaleko chatu. Její manžel jí přizvukuje: "V životě bych nevěřil, jaké šílenosti se dají na kole předvádět." Dirt jump však není zrovna levný koníček. Závodník musí investovat do helmy, chráničů a především do samotného kola. "Dobrej bike, aby mělo nějakej smysl na něm jezdit, se dá pořídit tak za třicet tisíc," poodhaluje finanční detaily svého hobby jeden z přítomných riderů. Za tím, že celá akce vůbec proběhla, stojí značné úsilí místních nadšenců. "Trať byla po deštích podmáčená, hotová bahenní koupel. Dělali jsme na ní do poslední chvíle a až teď, když se nám to povedlo rozběhnout, cítím, že je to v pohodě," svěřuje se jeden ze spolupořadatelů Tomáš Nádr. Závod samozřejmě skončí tak, jak se u podobných sešlostí očekává: velkou afterparty.
</TEXT>
</DOC>
<DOC>
<DOCID>LN-20020723074</DOCID>
<DOCNO>LN-20020723074</DOCNO>
<DATE>07/23/02</DATE>
<TITLE>
120 hodin vyráběl Miroslav Hrabal z Rožnova obří valašku. Má se z ní stát turistická atrakce.
</TITLE>
<GEOGRAPHY>ZLÍN</GEOGRAPHY>
<TEXT>
Valašku dlouhou 4,13 metru o váze 56 kilogramů vyrobil Miroslav Hrabal z Rožnova pod Radhoštěm na Vsetínsku. Největší valašku v České republice představil veřejnosti v rekreačním středisku Bučina v Dolní Bečvě v okrese Vsetín. Bude se s ní ucházet o zapsání do Guinnessovy knihy rekordů. Oficiální rozhodčí z pelhřimovské agentury Dobrý den po přeměření udělá zápis a zašle ho do Londýna, kde je centrála světových rekordů. "Pak už budu jenom čekat, jestli byla valaška do knihy rekordů zařazena," řekl její tvůrce, který je přesvědčen o úspěchu. Ke zhotovení obří valašky ho prý přiměla loňská reportáž o nožíři, který vyrobil největší zavírací nůž na světě dlouhý 80 centimetrů. Když může být tak malý nůž v Guinnessově knize rekordů, proč bych nemohl zkusit něco skutečně velkého, řekl si Hrabal. Právě byl v rožnovském skanzenu a rozhodl se pro valašku, symbol regionu. S její výrobou strávil 120 hodin. Topor zhotovil ze tří fošen smrkového dřeva, zařezaných do základního tvaru, které slepil do kónického tvaru truhlářským lepidlem. Pak topor upravoval do konečné podoby a vypálil na něj nápis "Největší valaška na světě". Sekeru vyrobil z ocelového plechu. "Kdyby byla sekera ze železa, vážila by přes 150 kilogramů," zdůvodnil. Valaška bude podle Hrabala trvalou ozdobou Bučiny. Lidé se u ní budou fotografovat a možná se z ní stane známá turistická atrakce, řekl. Nevylučuje, že se pokusí o další rekordy. Pomyslné Valašské království má ve znaku valašku a valašský klobouk. Možná právě ten bude dalším pokusem o zápis do knihy světových rekordů, dodal.
ZLÍN - Valašku dlouhou 4,13 metru o váze 56 kilogramů vyrobil Miroslav Hrabal z Rožnova pod Radhoštěm na Vsetínsku. Největší valašku v České republice představil veřejnosti v rekreačním středisku Bučina v Dolní Bečvě v okrese Vsetín. Bude se s ní ucházet o zapsání do Guinnessovy knihy rekordů. Oficiální rozhodčí z pelhřimovské agentury Dobrý den po přeměření udělá zápis a zašle ho do Londýna, kde je centrála světových rekordů. "Pak už budu jenom čekat, jestli byla valaška do knihy rekordů zařazena," řekl její tvůrce, který je přesvědčen o úspěchu. Ke zhotovení obří valašky ho prý přiměla loňská reportáž o nožíři, který vyrobil největší zavírací nůž na světě dlouhý 80 centimetrů. Když může být tak malý nůž v Guinnessově knize rekordů, proč bych nemohl zkusit něco skutečně velkého, řekl si Hrabal. Právě byl v rožnovském skanzenu a rozhodl se pro valašku, symbol regionu. S její výrobou strávil 120 hodin. Topor zhotovil ze tří fošen smrkového dřeva, zařezaných do základního tvaru, které slepil do kónického tvaru truhlářským lepidlem. Pak topor upravoval do konečné podoby a vypálil na něj nápis "Největší valaška na světě". Sekeru vyrobil z ocelového plechu. "Kdyby byla sekera ze železa, vážila by přes 150 kilogramů," zdůvodnil. Valaška bude podle Hrabala trvalou ozdobou Bučiny. Lidé se u ní budou fotografovat a možná se z ní stane známá turistická atrakce, řekl. Nevylučuje, že se pokusí o další rekordy. Pomyslné Valašské království má ve znaku valašku a valašský klobouk. Možná právě ten bude dalším pokusem o zápis do knihy světových rekordů, dodal.
</TEXT>
</DOC>
<DOC>
<DOCID>LN-20020723075</DOCID>
<DOCNO>LN-20020723075</DOCNO>
<DATE>07/23/02</DATE>
<TITLE>
zdraví
</TITLE>
<TEXT>
Třetina lidí ve spánku chrápe, častěji muži a starší lidé. Chrápání samo o sobě člověka až na výjimky nijak neohrožuje. Zatímco se ale "postižený" většinou vyspí dobře, jeho okolí trpí. Protože lidé chrápou obvykle na zádech, je nejjednodušším řešením našít takovému spáči na zadní díl pyžamového kabátku kapsičku a vložit do ní míček. "Když se pak budete chtít ve spaní převalit na záda, narazíte na míček a zůstanete na boku", tvrdí v červnovém vydání časopisu Fit for Fun doc. MUDr. Jan Klozar z fakultní nemocnice Motol. Určitá část chrápajících však trpí závažnější poruchou - spánkovým apnoickým syndromem. "Jde o situaci, kdy se zúžené dýchací cesty zcela uzavřou a pacient přestane na určitou dobu dýchat," vysvětluje Klozar. Doba, kdy nemocný nedýchá, může být od několika vteřin až po minuty. Nastalý nedostatek okysličování vážně ohrožuje zdraví, především mozek a kardiovaskulární systém. Nedostatkem kyslíku se pacient vzbudí, začne opět dýchat, usíná a celý cyklus se opakuje. "V těžkých případech je takových cyklů i několik desítek za hodinu," říká Klozar. Přerušovaný spánek je nekvalitní, pacient se probouzí unaven a jeho výkonnost klesá. Problémy se spánkovým apnoickým syndromem je po důkladném vyšetření téměř vždy nutné řešit operativně - chirurgicky nebo pomocí laseru. Nechcete-li už své blízké v noci rušit chrápáním, upravte především svůj životní styl. Zhubněte, spěte na boku, před spaním nepijte alkohol, nekuřte a neužívejte léky na spaní. Tyto nešvary totiž uvolňují napětí svalů a chrápání napomáhají.
</TEXT>
</DOC>
<DOC>
<DOCID>LN-20020723076</DOCID>
<DOCNO>LN-20020723076</DOCNO>
<DATE>07/23/02</DATE>
<TITLE>
Vláda pobaltského státu podporuje studenty v jejich snaze získat zkušenosti v zahraničí a zároveň si vydělat
</TITLE>
<TEXT>
V pobaltských zemích stále více domácích obyvatel touží pracovat na Západě. V naprosté většině se ale chtějí vrátit domů.
TALIN - Během léta využívá prázdniny nebo svou dovolenou řada občanů Estonska k tomu, aby si přivydělala v hospodářsky vyspělejších zemích. Svůj rodinný rozpočet se proto snaží prací na Západě vylepšit stále větší počet lidí. Píše o tom ve svém červencovém čísle časopis The Baltic Times. Dmitri Petrov spolu se svou přítelkyní Sofií Kapatsenjou si přivydělávali v USA dvě léta a díky tomu si mohli dovolit koupit byt v hlavním městě Estonska, Talinu. Oběma je 22 let a patří k těm mladým Estoncům, kteří ve stále větší míře jezdí přes prázdniny za prací do bohatého zahraničí.
</TEXT>
<HEADING>
Splnila si dětský sen - viděla Disneyland
</HEADING>
<TEXT>
Přispívá k tomu i stát, který se v posledních pěti letech snaží podobné cesty ven za prací v hojné míře podporovat. Týká se to především studentů středních a vysokých škol. Ti si vychutnávají to, co nemohli bez zvláštního povolení za doby Sovětského svazu dělat jejich rodiče - jezdit na Západ, poznávat jinou zem a vydělávat tam peníze. Petrov a Kapatsenja v USA poprvé pracovali v městečku Petoski ve státě Michigan, a poté v restauraci v Jižní Karolíně. Byla to těžká práce. "Tenkrát jsme si každý vydělali tři tisíce dolarů a kromě Petoski jsme neviděli prakticky nic jiného. Podruhé už to bylo lepší, protože jsme mnohem víc cestovali. Byli jsme na Floridě, viděli jsme Atlantu, New York a Chicago," říká k nové zkušenosti Dmitri, který na jaře promoval na talinské univerzitě. Sofia si zase splnila svůj dětský sen podívala se do Disneylandu. "Asi je ale přece jenom lepší tam zajít v dětském věku," podotýká mladá Estonka. V současném Estonsku je řada společností, které práci v zahraničí zprostředkovávají. Zajištění víz je samozřejmostí. Zájemci o zaměstnání na Západě zaplatí poplatek agentuře a letenky. Petrova to vyšlo na 500 dolarů. "Zpočátku jsem byl trochu nervózní, ale všechno nakonec klaplo," uvedl. Poznamenal, že si musel s přítelkyní na cestu do Ameriky půjčit. Během týdne si však vydělali dostatek peněz, aby půjčku byli schopni splatit. "Jedná se o rychle se rozvíjející byznys," říká k tomu ředitelka společnosti Bellnor Language School Marina Kutuzova. Vede jednu z mnoha firem, které podobné pracovní zahraniční cesty pořádají. Bellnor začala svou činnost v roce 1997 a nabízí účast na mezinárodních programech ve Spojených státech, Velké Británii, Německu, Francii či Švédsku.
</TEXT>
<HEADING>
Estonce léto doma neláká
</HEADING>
<TEXT>
Zájem je poměrně velký. Firma nezaznamenala pokles počtu zájemců o práci v USA ani po loňském 11. září. Ve srovnání s loňským rokem, kdy v Americe pracovalo 80 studentů prostřednictvím firmy Bellnor, je jich letos sto. U jiných agentur tomu není jinak. Léto Estonce v rodné zemi příliš neláká. Podle Alice Lugny, která má na starosti mezinárodní vztahy na státním úřadu práce, je to dáno i poměrně vysokou nezaměstnaností. Ta činí nyní 12 procent. Průměrný plat v zemi je zhruba tři sta dolarů. Lugna je přesvědčena, že pro studenty je důležitá i práce v Estonsku, byť není příliš dobře placená jako na Západě. "Pro potenciálního zaměstnavatele je zkušenost jedním z kritérií," poznamenala. Kapatsenja a Petrov ale tuto možnost jednoznačně vylučují: "V Estonsku bychom museli pracovat dvacet let a ne dva roky jako v USA, abychom si mohli vydělat na byt." Pro hodně mladých Estonců znamená práce venku hlavně příležitost co nejvíc v cizině vidět a zažít něco nového. "Vždycky se hrozně rád vracím domů," říká Petrov.
Zájem je poměrně velký. Firma nezaznamenala pokles počtu zájemců o práci v USA ani po loňském 11. září. Ve srovnání s loňským rokem, kdy v Americe pracovalo 80 studentů prostřednictvím firmy Bellnor, je jich letos sto. U jiných agentur tomu není jinak. Léto Estonce v rodné zemi příliš neláká. Podle Alice Lugny, která má na starosti mezinárodní vztahy na státním úřadu práce, je to dáno i poměrně vysokou nezaměstnaností. Ta činí nyní 12 procent. Průměrný plat v zemi je zhruba tři sta dolarů. Lugna je přesvědčena, že pro studenty je důležitá i práce v Estonsku, byť není příliš dobře placená jako na Západě. "Pro potenciálního zaměstnavatele je zkušenost jedním z kritérií," poznamenala. Kapatsenja a Petrov ale tuto možnost jednoznačně vylučují: "V Estonsku bychom museli pracovat dvacet let a ne dva roky jako v USA, abychom si mohli vydělat na byt." Pro hodně mladých Estonců znamená práce venku hlavně příležitost co nejvíc v cizině vidět a zažít něco nového. "Vždycky se hrozně rád vracím domů," říká Petrov.
</TEXT>
</DOC>
<DOC>
<DOCID>LN-20020723077</DOCID>
<DOCNO>LN-20020723077</DOCNO>
<DATE>07/23/02</DATE>
<TITLE>
Co se líbí a nelíbí na Češích Japonce Akii Nakamura?
</TITLE>
<TEXT>
"Především mě překvapilo, že tady smrkáte na veřejnosti. To se v Japonsku nedělá," říká Akie, která přijela studovat do České republiky v rámci mezikulturního programu organizace AFS."Zdá se mi, že o víkendech často jezdíte někam sportovat. To v Japonsku chceme ve volných dnech odpočívat. Na druhou stranu v japonských školách jsou sportovní kluby. Vy tady chodíte sportovat v rámci mimoškolních aktivit." Příjemně potěšila Akii zdejší jídla. "Velice mi chutná vaše svíčková a houskové knedlíky se špenátem. Ale překvapilo mě, že tady jíte kapry. V Japonsku se nejí. No a je tady všechno levnější než u nás," usmívá se.
</TEXT>
</DOC>
<DOC>
<DOCID>LN-20020723078</DOCID>
<DOCNO>LN-20020723078</DOCNO>
<DATE>07/23/02</DATE>
<TITLE>
Spojené státy očekávají v nejbližší době téměř tisíc uprchlíků z vietnamské centrální vrchoviny.
</TITLE>
<GEOGRAPHY>HANOI</GEOGRAPHY>
<TEXT>
Vietnamští domorodci, kteří patří mezi minority, bojují často o přežití. Podle amerického týdeníku Time doplácejí rovněž na to, že ve vietnamské válce bojovali na straně poražených, tedy USA. Ve své rodné zemi žijí v centrální vrchovině, a proto se jim podle ní také říká Montagnards (z francouzštiny horalé). Jedná se zhruba o padesát kmenů, které představují přibližně deset procent populace Vietnamu. Řada z nich se nachází v utečeneckých táborech v Kambodži. Do Severní Karolíny v USA by jich ze dvou těchto táborů mělo v nejbližších týdnech přijet asi 900. Americké církve se snaží utečencům pomáhat. Bílý dům jim podle časopisu Time uděluje speciální status a pomáhá urychlit imigraci do USA právě těchto devíti set uprchlíků. Problémem však zůstává, že Washington je naprosto bezmocný v případě domorodců, kteří zůstávají v horách vietnamské centrální vrchoviny. Wai Mfiap, který opustil Vietnam v loňském roce, uvedl, že domorodé kmeny organizují řadu demonstrací, aby upozornily svět na svůj problém.
</TEXT>
<HEADING>
Vše hlídá tajná policie
</HEADING>
<TEXT>
Mezinárodní diplomatický tlak by podle jejich představ mohl napomoci vrátit jim důstojné postavení v zemi. Místo toho jsou však pod dohledem vietnamské tajné policie a často jsou vězněni. Jak říká jeden z uprchlíků, 49letý H' Mren: "Když zůstaneme ve své vesnici, tak zemřeme. Když odejdeme, můžeme zemřít také. Lepší je ale umřít svobodný". Šestnáctiletá A'Noul, která se nyní pokouší vybudovat si nový život v Severní Karolíně, se nedávno dozvěděla, že její bratr a švagr byli zatčeni. Přesto se drží určité naděje. "Jakmile bude centrální vrchovina svobodná, tak se vrátím," tvrdí. Vietnamská vláda popírá, že by byly vůbec nějaké větší problémy s domorodými uprchlíky, a označuje informace v této souvislosti za vybájené. Nicméně odmítá přístup do vietnamské centrální vrchoviny jak novinářům, tak i různým humanitárním organizacím. Mike Jendrzejczyk z Human Rights Watch je přesvědčen, že se jedná systematickou perzekuci, která stále pokračuje.
Mezinárodní diplomatický tlak by podle jejich představ mohl napomoci vrátit jim důstojné postavení v zemi. Místo toho jsou však pod dohledem vietnamské tajné policie a často jsou vězněni. Jak říká jeden z uprchlíků, 49letý H' Mren: "Když zůstaneme ve své vesnici, tak zemřeme. Když odejdeme, můžeme zemřít také. Lepší je ale umřít svobodný". Šestnáctiletá A'Noul, která se nyní pokouší vybudovat si nový život v Severní Karolíně, se nedávno dozvěděla, že její bratr a švagr byli zatčeni. Přesto se drží určité naděje. "Jakmile bude centrální vrchovina svobodná, tak se vrátím," tvrdí. Vietnamská vláda popírá, že by byly vůbec nějaké větší problémy s domorodými uprchlíky, a označuje informace v této souvislosti za vybájené. Nicméně odmítá přístup do vietnamské centrální vrchoviny jak novinářům, tak i různým humanitárním organizacím. Mike Jendrzejczyk z Human Rights Watch je přesvědčen, že se jedná systematickou perzekuci, která stále pokračuje.
</TEXT>
</DOC>
<DOC>
<DOCID>LN-20020723079</DOCID>
<DOCNO>LN-20020723079</DOCNO>
<DATE>07/23/02</DATE>
<TITLE>
Spotřeba pivního moku u Rusů natolik stoupla, že by podle odborníků mohli za chvíli dostihnout Velkou Británii, kde se na hlavu vypije ročně asi 180 piv.
</TITLE>
<GEOGRAPHY>MOSKVA</GEOGRAPHY>
<TEXT>
Rusové vypili letos zatím o 25 procent více piva než za stejné období loňského roku. Tento nápoj si tvrdě razí cestu ke konzumentům a obsadil již 68,8 procenta trhu s alkoholem. Podle průzkumu sociologické agentury ROMIR je pro Rusy při výběru piva nejdůležitější značka. Ačkoli se na ruském trhu objevilo velké množství nových druhů, nejpopulárnější je stále tradiční žiguljovské. Podle některých studií zlatavý mok v poslední době začal vytlačovat vodku. Pivní trh v Rusku letos vzrostl o 20 procent, čímž se nemůže pochlubit žádné odvětví ruského průmyslu. Spotřeba se zvýšila zhruba dvojnásobně a ruští pivovarníci nevylučují, že brzy by Rusko mohlo dohnat v tomto směru Velkou Británii.
</TEXT>
<HEADING>
Růst cen může odradit
</HEADING>
<TEXT>
Zároveň ale experti zdůrazňují, že spolu s kvalitou ruského piva roste i jeho cena. To prý může Rusy odradit od zvýšení zájmu. Generální ředitel společnosti Transmark Alan Richards, který zastupuje v Rusku jednoho z největších světových výrobců piva SAB/Miller, předpovídá stabilizaci pivního trhu v Rusku na léta 2004 až 2005. Poté se podle něj bude zájem o tento nápoj v Rusku snižovat. Zdůrazňuje, že mimo Moskvu si ho Rusové ani dnes moc nedopřejí. Půllitr kvalitního piva přijde na 30 až 40 rublů, což pomalu dohání cenu stejného množství vodky v provincii. Z ruského trhu postupně mizí levné a nekvalitní druhy, které vyrábějí staré pivovary. Rusové si pomalu začali zvykat také na pivo s nízkým obsahem alkoholu a nealkoholické pivo. Podle údajů agentury Byznys analitika dnes tvoří jeho spotřeba na ruském trhu 1,6 procenta, zatímco loni to bylo 0,1 procenta. Dovoz do Ruska je v poslední době celkem nízký a tvoří jen 1,5 procenta pivního trhu. Jde ovšem o drahé značky jako Guinnes či Kilkenny. Ruské pivovary se na podobné druhy nespecializují v obavách, že by o ně nebyl velký zájem. Celkem dobře se ale prodávají známé značky jako Staropramen či Tuborg, vyrobené v Rusku. Zatímco pravý Staropramen přijde na více než 30 rublů, půllitr z kalužské výroby stojí jen 17 rublů. Na moskevském pivním festivalu, který se celý týden koná na stadionu v Lužnikách, se letos představilo pro ruský trh zcela nové pivo, takzvaný pivní koktejl nebo beermix. Pod názvem Baltika číslo dvě se má prý stát hitem letošní sezóny. Zatímco na západě je pivo s ovocným sirupem oblíbené již mnoho let, v Rusku zatím není příliš známé.
Zároveň ale experti zdůrazňují, že spolu s kvalitou ruského piva roste i jeho cena. To prý může Rusy odradit od zvýšení zájmu. Generální ředitel společnosti Transmark Alan Richards, který zastupuje v Rusku jednoho z největších světových výrobců piva SAB/Miller, předpovídá stabilizaci pivního trhu v Rusku na léta 2004 až 2005. Poté se podle něj bude zájem o tento nápoj v Rusku snižovat. Zdůrazňuje, že mimo Moskvu si ho Rusové ani dnes moc nedopřejí. Půllitr kvalitního piva přijde na 30 až 40 rublů, což pomalu dohání cenu stejného množství vodky v provincii. Z ruského trhu postupně mizí levné a nekvalitní druhy, které vyrábějí staré pivovary. Rusové si pomalu začali zvykat také na pivo s nízkým obsahem alkoholu a nealkoholické pivo. Podle údajů agentury Byznys analitika dnes tvoří jeho spotřeba na ruském trhu 1,6 procenta, zatímco loni to bylo 0,1 procenta. Dovoz do Ruska je v poslední době celkem nízký a tvoří jen 1,5 procenta pivního trhu. Jde ovšem o drahé značky jako Guinnes či Kilkenny. Ruské pivovary se na podobné druhy nespecializují v obavách, že by o ně nebyl velký zájem. Celkem dobře se ale prodávají známé značky jako Staropramen či Tuborg, vyrobené v Rusku. Zatímco pravý Staropramen přijde na více než 30 rublů, půllitr z kalužské výroby stojí jen 17 rublů. Na moskevském pivním festivalu, který se celý týden koná na stadionu v Lužnikách, se letos představilo pro ruský trh zcela nové pivo, takzvaný pivní koktejl nebo beermix. Pod názvem Baltika číslo dvě se má prý stát hitem letošní sezóny. Zatímco na západě je pivo s ovocným sirupem oblíbené již mnoho let, v Rusku zatím není příliš známé.
</TEXT>
</DOC>
<DOC>
<DOCID>LN-20020723080</DOCID>
<DOCNO>LN-20020723080</DOCNO>
<DATE>07/23/02</DATE>
<GEOGRAPHY>SINGAPUR</GEOGRAPHY>
<TEXT>
Americký herec John Travolta během víkendu dorazil coby pilot svého Boeingu-707 do Singapuru. Je to jedna ze zastávek jeho cesty přátelství po deseti zemích a třinácti městech. Travolta složil úspěšně letecké zkoušky a stal se pilotem australské společnosti Qantas. S jejím znakem na uniformě cestu podniká. Kromě toho, že dělá firmě reklamu, chce také přispět ke sblížení lidí po loňských atentátech na USA. Kromě Singapuru poletí strojem nazvaným po Travoltových dětech Clipper Ella také do Hongkongu, Japonska, Austrálie, Nového Zélandu, Británie, Itálie, Francie, Německa a USA. "O letadle, které nad moři a oceány dopravuje lidi na dlouhých cestách na pohádková místa, jsem snil od dětství. Vždy to pro mne bylo velmi vzrušující a romantické," svěřil se hrdina "Horečky sobotní noci" po přistání v Singapuru.
</TEXT>
</DOC>
<DOC>
<DOCID>LN-20020723081</DOCID>
<DOCNO>LN-20020723081</DOCNO>
<DATE>07/23/02</DATE>
<GEOGRAPHY>TOKIO</GEOGRAPHY>
<TEXT>
Na čtyři stoupl počet lidí, kteří v Japonsku zemřeli na následky užívání čínských pilulek na hubnutí. Podle japonské tiskové agentury Kjódó je prokázáno také 124 případů onemocnění souvisejících s přípravkem. Většinou se jedná o poškozená játra a štítnou žlázu. Jedna osoba užívající tyto pilulky zemřela v Singapuru a další v Číně. Japonské ministerstvo zdravotnictví vyzvalo čínské úřady, aby obsah přípravku prošetřily. Podle etikety má obsahovat jen byliny a čaj, ale japonské laboratoře v něm objevily i syntetické látky, které se používají k výrobě léků na předpis a jež mají potlačit chuť k jídlu. Kjódó se domnívá, že počet nemocných Japonců je zřejmě vyšší, protože mnohá místní zdravotnická zařízení neinformují o případech ministerstvo. Většina obětí jsou ženy a přípravek získaly prostřednictvím internetu. Některé ho dostaly jako dárek od přátel, kteří se vrátili z Číny. Pilulky se jmenují Slim 10 a Sennomoto-kono. Čína už odebrala licenci výrobci přípravku Slim 10 v provincii Kuang-tung. Japonské úřady veřejnost upozorňují, že škodlivé látky mohou obsahovat i další čínské přípravky na snižování váhy. Loni čínské úřady zavřely 1300 výroben a loni také po požití nekvalitních přípravků či náhražek zemřelo 192 000 Číňanů.
</TEXT>
</DOC>
<DOC>
<DOCID>LN-20020723082</DOCID>
<DOCNO>LN-20020723082</DOCNO>
<DATE>07/23/02</DATE>
<TITLE>
Rádi o sobě mluvíme jako o sečtělém a inteligentním národu. Existují ale pro vysoké sebehodnocení nějaké důkazy?
</TITLE>
<TEXT>
Češi jsou sečtělí, ale v mezinárodním srovnávání se jejich intelektuální potenciál proměňuje v úspěch jen výjimečně.
Otázka v titulku zní namyšleně anebo alespoň nadneseně, občas se o ní však mezi lidmi opravdu diskutuje. A to dokonce nejen mezi "domácími". "Já žasnu, jak jsou Češi sečtělí a jak široké znalosti mají v nejrůznějších oblastech. Sama mám bakalářský titul z dobré americké univerzity, ale mezi lidmi v Česku se cítím nedovzdělaná v literatuře, v historii a vůbec v celkovém přehledu například o geografii nebo politice," nešetřila před časem chválou v rozhovoru s LN sedmadvacetiletá Američanka Natálie. Také Češi žijící v cizině občas s překvapením konstatují, že české školství zřejmě není tak špatné, jak se domnívali. Když se tolik lidí takzvaně uchytí, pak přece na jejich vzdělání něco být musí!
</TEXT>
<HEADING>
V testech jsme spíš nad průměrem
</HEADING>
<TEXT>
Je však chvála vzdělanosti Čechů oprávněná? V polovině devadesátých let se chvíli zdálo, že ano. Tehdy se totiž Česká republika poprvé zúčastnila mezinárodního výzkumu matematického vzdělávání. Naši žáci čtvrtých tříd základních škol zaujali šesté místo mezi 26 zeměmi. Před nimi byl jen Singapur, Korea a Japonsko, Hongkong a Nizozemsko. Ve skupině čtrnáctiletých (osmá třída) skončila ČR na šestém místě z 43 zúčastněných v matematice a v přírodních vědách dokonce na druhém. Například Američané byli v matematice až devatenáctí. Výsledky samozřejmě vyvolaly velké nadšení: Tak se podívejte, jak jsme chytří! Při druhém průzkumu o pět let později už ale takový důvod k jásání nebyl. Naši čtrnáctiletí spadli v žebříčku o několik příček. V matematice připadlo ČR třinácté místo mezi 38 zeměmi, v přírodovědných předmětech osmé. Navíc v novém testu čtenářské gramotnosti - v němž se zjišťovalo, jak jsou žáci schopni pochopit a interpretovat text - se Češi umístili lehce pod průměrem.
</TEXT>
<HEADING>
V počtu vzdělaných jsme průměrní
</HEADING>
<TEXT>
Srovnávat se dá i dosažené vzdělání. V tom případě bychom došli k závěru, že Česko má méně vysokoškoláků než většina vyspělých zemí. Podle údajů OECD (Organizace pro ekonomickou spolupráci a rozvoj) činí podíl lidí s vysokoškolským vzděláním ve věku 16 - 45 let v Česku něco málo přes 11 %, zatímco průměr v Evropské unii je 15 %. Ovšem statistická data jsou přece jen zavádějící, našli bychom čísla jiná, která mohou tvrdit pravý opak. Vzdělávací sytém jednotlivých zemí je totiž natolik odlišný, že se těžko hledají pro srovnání kritéria. Pojem vysokoškolské vzdělání v případě ČR většinou znamená dokončené magisterské studium. To není v ostatních zemích zdaleka běžné. Například v USA se za absolventa univerzity považují i ti, kdo mají za sebou jen nižší univerzitní studium. Bakalářské vzdělání v některých případech představuje jen jakési rozšíření středoškolských znalostí. Jinde se zase za vysokoškolské vzdělání vydávají i rekvalifikační kursy. Srovnávání ztěžuje hlemýždí tempo uvolňování oficiálních čísel mezinárodními organizacemi. Poslední "posvěcené" údaje OECD pocházejí z roku 1996. A tady nastává další problém: zatímco ve většině zemí se trendy ve školství významněji nezměnily, u nás ale za tři roky vysokoškoláků přibylo. Některých relací se přesto lze dopátrat i s čísly ne zcela čerstvými. Ukazují například, že Česká republika má na vysokých školách univerzitního typu stejný podíl osmnácti - až dvaadvacetiletých jako Finsko a víc než například Německo, Dánsko nebo Švýcarsko. Jestliže s těmito výsledky z roku 1996 byla ještě lehce pod průměrem OECD, není vyloučeno, že v současné době se už k tomuto průměru přiblížila velmi těsně, ba možná jej mohla i nepatrně převýšit. Na druhé straně čísla Českého statistického úřadu jsou nižší. V zásadě lze však říct, že pokud jde o dokončené vzdělání (a to jak vysokoškolské, tak středoškolské), asi bychom průměrnou pozici mezi vyspělými zeměmi nakonec přece jen obhájili.
</TEXT>
<HEADING>
V počtu patentů jsme podprůměrní
</HEADING>
<TEXT>
Odchodit si střední nebo vysokou školu je jedna věc. Jak s nabiflovanými znalostmi naložíme v praxi, to je něco úplně jiného. Existuje pro to šikovné měřítko: třeba počet podaných patentů. Existují statistiky, které sledují, kolik patentovaných vynálezů připadá v jednotlivých zemích na 10 000 obyvatel. V Česku to bylo v posledním vyhodnoceném období let 1995 - 1998 jen 0,6. Přibližně stejně je na tom Polsko, hůře Řecko či Portugalsko. Ale třeba u Francie je číslo 2,2 - nejvíce vynalézaví jsou Němci. Tam připadá na 10 000 obyvatel skoro 6 podaných patentů. Zejména v akademickém světě jsou ostře sledované citace. Jedním z hlavních primárních výstupů vědecké výzkumné činnosti je nová informace, jež bývá zpravidla zveřejněna v publikaci a rozšiřována formou vědeckých odborných časopisů. Vědecký svět tomu říká produkce publikace a Česko se v souboru 21 zemí dostalo na 13. místo. Předstihli jsme sice kupříkladu Maďarsko nebo Polsko, ale ve srovnání se zeměmi Evropské unie dosahujeme jen asi 45 procent průměrné hodnoty.
</TEXT>
<HEADING>
Vzdělaných přibývá
</HEADING>
<TEXT>
Kdo má rád čísla, může srovnávat: v České republice se v posledních padesáti letech zvýšil počet vysokoškolsky vzdělaných lidí. Také podíl těch, kdo mají střední odborné vzdělání, výrazně vzrostl. V roce 1950 mělo podle Českého statistického úřadu vysokoškolské vzdělání jen necelých 62 tisíc občanů starších patnácti let, na konci minulého století už to bylo 750 tisíc. Maturitu gymnaziálního typu mělo před půl stoletím cca 142 tisíc lidí, dnes skoro 408 tisíc. Maturitu na středních odborných školách vykazovalo 203 tisíc osob starších patnácti let, v roce 2000 už dva a čtvrt milionu. V polovině dvacátého století se mohlo vysokoškolským diplomem chlubit jen 0,3 procenta žen a 1,6 procenta mužů, dnes to je kolem šesti procent žen a asi deset procent mužů. A další čísla o naší "chytrosti". Zajímavá zjištění vyplývají také z údajů mapujících podíl osob s univerzitním vzděláním v celé populaci. Vyplývá z nich, že například mezi dnešními českými důchodci je dvakrát větší podíl vysokoškolsky vzdělaných než mezi důchodci rakouskými a počet odpovídá průměru zemí OECD. "Nůžky" mezi ostatními vyspělými zeměmi a námi se začaly evidentně rozevírat až s dynamickým rozšiřováním vzdělávací nabídky, k němuž došlo na Západě v sedmdesátých letech, u nás až o dvacet let později. Ve věkové kategorii pětačtyřicátníků až pětapadesátníků už jsme pod průměrem a rozdíl se ještě zvyšuje v kategorii mezi 25 až 34 lety věku. Jestliže na ulici shromáždíte tisíc lidí, pak dva a jedna třetina z nich budou vědečtí pracovníci. Méně je jich v poměru k obyvatelstvu například v Polsku, v Maďarsku nebo v Řecku. V Německu ale připadá na tisíc obyvatel více než pět vědeckých pracovníků. A ve Finsku by na dotaz: Je mezi vámi vědec? zvedlo ruku dokonce skoro deset lidí. Průměr v EU činí 4,2.
Počet vynálezů na 10 000 obyvatel v roce 1998
EU 2,6
ČR 0,6
Dánsko 3,0
Finsko 4,9
Francie 2,2
Maďarsko 0,7
Německo 5,8
Nizozemsko 1,6
Polsko 0,6
Portugalsko 0,1
Rakousko 2,4
Británie 3,3 Švýcarsko 3,1
USA 4,9
Vzdělání obyvatel Česka starších 15 let podle výsledků sčítání lidu počet obyvatel
základní vzdělání
</TEXT>
</DOC>
<DOC>
<DOCID>LN-20020723083</DOCID>
<DOCNO>LN-20020723083</DOCNO>
<DATE>07/23/02</DATE>
<TITLE>
KDO BYL KDO V 90. LETECH: Exministr hospodářství Karel Dyba se pokouší na VŠE získat profesuru
</TITLE>
<TEXT>
Výborná znalost angličtiny, distingovaný vzhled a obliba společenských akcí patří mezi nejčastější charakteristiky bývalého ministra hospodářství Karla Dyby. Klausův muž ovšem proslul i svými skandály nařčením z korupce při privatizaci Telecomu a soudem s písničkářem Jaroslavem Hutkou.
Exministr hospodářství a jeden z nejvýraznějších obličejů Klausovy vlády Karel Dyba se zapsal do novodobých dějin hned několika dojmy. Mezi lidmi má dodnes image Klausova ekonoma v elegantním a dobře padnoucím saku, s prošedivělým knírkem a tenisovou raketou v ruce. Dobrými výkony jak v tenisu, tak na lyžařských sjezdovkách se ostatně nikdy netajil. "Dyba? To je původním povoláním playboy," popisuje svého kolegu v neautorizovaných rozhovorech Tomáš Ježek (konkrétně v knize Petra Husáka Budování kapitalismu v Čechách). "Dyba je člověk, který touží po společenském lesku a salonech. Nejraději má foyery mezinárodních hotelů, konference, letiště, letadla, recepce, uždibování jednohubek, debaty s profesory. To je jeho svět, ten zbožňuje," pokračuje ve výčtu povahových rysů Tomáš Ježek. Na svou charakteristiku coby milovníka rautů ovšem Karel Dyba reaguje s nadhledem. "To se neposlouchá špatně, tu pověst nechávám s potěšením žít. Ale mezi lidmi jsem byl vždycky rád a je nezdvořilé všechna pozvání odmítat. I když vás čím dál víc bolejí nohy - raut, jak jistě každý ví, je na stání," říká s mírnou ironií Dyba. Karel Dyba je absolvent Vysoké školy ekonomické v Praze. Od poloviny osmdesátých let pracoval v tehdy nově založeném Prognostickém ústavu pod vedením Valtra Komárka. "Dyba a Dlouhý měli v Prognostickém ústavu za úkol racionalizovat Komárkovy bludy a úlety - ty jeho známé nestrukturované ekonomické mlhoviny," popisuje práci exministra hospodářství Tomáš Ježek. V ministerských postech Karel Dyba figuroval od roku 1990 do roku 1996. Poté krátce pracoval jako poradce Václava Klause, od té doby se věnuje poradenské činnosti. Do roku 2000 působil tři roky jako poradce britské investiční banky Flemings pro Česko a střední Evropu. V roce 1992 obhájil na Karlově univerzitě docentskou práci, vede odborné a doktorantské semináře na VŠE. Zlé jazyky ovšem tvrdí, že je tisíckrát lepší lyžař, než kdy byl ekonom. "Zlé jazyky tvrdí leccos. Mně ale těší, že dnes někteří z mladých a úspěšných ekonomů otevřeně přiznávají, že jsem jim pomohl v jejich studijním hledání. Lyžařské svahy jsou už poměrně mírnější než kdysi a víc mě zajímají přestávky než pocit uspokojení z vlastní dovednosti na svahu," reaguje na kritiku Dyba. Na Vysoké škole ekonomické se už docent Dyba podruhé pokouší získat profesuru. "Pravda je, že jisté problémy se kolem mé profesury na VŠE vyskytly. Nedávno jsem však opět opakoval úspěšnou přednášku na VŠE a řízení pokračuje," oponuje Dyba. Na podzim roku 1997 podal exministr Dyba žalobu na ochranu osobnosti na legendu české folkové scény Jaroslava Hutku. Ten ho o rok dříve v rozhovoru pro regionální deník nazval mimo jiné třeba gaunerem. Krajský soud v Plzni rozhodl, že se Hutka musí omluvit. Ovšem pouze za některé ze svých výroků - například za to, že jej nazval "opravdovým gaunerem" a jeho osobu za "zralou na prokurátora". Za přípustnou kritiku však soud uznal písničkářova slova, že "Dyba je úžasný v tom, jak dokáže rozpustit komunistický a svazácký majetek". Na konci června 1998 ovšem Karel Dyba spor prohrál. Vrchní soud v Praze zrušil rozsudek plzeňského soudu a Dybovu žalobu zamítl. Odůvodnil své rozhodnutí tím, že tisk má povinnost přinášet pravdivé informace a Hutka má právo na svůj názor vůči politikovi, který ho zastupuje. Vrchní soud tak ve svém precedenčním verdiktu uznal právo občana na kritiku politika. Dyba bojoval i s nařčením z korupce v souvislosti s privatizací Českého Telecomu. Výběrové řízení na prodej 27 procent akcií podniku bylo napadáno už od samého počátku. Tuzemské firmy totiž nedostaly šanci. Vláda nabídku k prodeji učinila už v říjnu 1994, ale výběrové řízení se nakonec táhlo déle než půl roku. Neúspěšní účastníci se několikrát pokusili vyvolat soudní spor. Soud nakonec rozhodl, že Dybův resort porušil zákon tím, že do soutěže připustil jen omezený počet účastníků. Výběrové řízení nakonec vyhrálo konsorcium TelSource. To vzbudilo podezření, protože za akciový podíl zaplatilo jen 1,3 miliardy korun - nejvyšší nabídka italského STET však dosáhla až na 1,5 miliardy korun. "Mně nikdo nic nikdy nenabídl a také bych si nikdy nic nevzal," vyvracel podezření z korupce v Hospodářských novinách (17. 6. 1999) Dyba. Žádná podezření se nepodařila prokázat ani parlamentní vyšetřovací komisi. "Na moje ministrování jistě budou rozdílné názory, v exekutivě se nejde zavděčit všem. Na jedné konferenci v Berlíně jsem řekl, že si nemyslím, že bych mnoho věcí dělal jinak," uzavírá zpětný pohled Karel Dyba. V roce 1996 neúspěšně kandidoval do Senátu. "Prohrál jsem, stalo se, nevracím se k tomu. Jsem stále členem ODS, na kongresech a jiných akcích jsem jako host stejně jako moji bývalí vládní kolegové. To potěší," shrnuje své působení v politice. S odstupem doby je prý jeho pohled na Václava Klause stejný. "Je pro mě klíčovou osobností transformace. Zažil jsem ho mnohokrát v různých rolích doma i v zahraničí, i před listopadem. Známe se už dlouho a vím, o čem mluvím," dodává Karel Dyba. Ústup ze světel televizních kamer ho prý nijak netrápí a jejich pozornost mu nechybí.
</TEXT>
</DOC>
<DOC>
<DOCID>LN-20020723084</DOCID>
<DOCNO>LN-20020723084</DOCNO>
<DATE>07/23/02</DATE>
<TITLE>
Úlet
</TITLE>
<TEXT>
Změní-li člověk na nějakou dobu bydliště a pracoviště, vede ho to k nejrůznějším srovnáváním. Například žebráci a bezdomovci v centru města. Oproti těm pražským jsou ti londýnští, řekl bych, méně asertivní a je mezi nimi menší procento srdcervoucích nezletilých narkomanů. Také žebrajících matek s dítětem, případně rovnou dětí, je tu méně. Zatímco čeští bezdomovci dávají přednost noclehu v odlehlejších místech, ti londýnští si rádi ustelou ve vchodech obchodů na nejrušnějších ulicích, policie se k nim chová celkem tolerantně. Podobně jako v Česku i tady povolané osoby občanstvu radí, že než dávat peníze přímo jim, je lepší přispět na nějakou charitu. To je možná praktické, ale na druhou stranu je těžké změřit, jak člověka změní prostá skutečnost, že několikrát denně přehlíží napřaženou a potřebnou ruku. Každopádně jako únikový manévr pro spořivého Čecha lze doporučit udání země původu. Před lety mě bezdomovec v hospodě v severní Anglii poprosil o peníze a já mu vysvětlil, že jsem z Československa. Zareagoval slovy: "Je mi to jasný", a odešel. Po dvou hodinách se vrátil s tím, že vyžebral dost na to, abychom se za ty peníze zřídili oba. Tak začal jeden pozoruhodný večer, jehož detaily by měly před veřejností zůstat utajeny.
</TEXT>
</DOC>
<DOC>
<DOCID>LN-20020723085</DOCID>
<DOCNO>LN-20020723085</DOCNO>
<DATE>07/23/02</DATE>
<TITLE>
Jane Goodallová dokázala, že opice a člověk jsou si bližší, než vědci do té doby předpokládali
</TITLE>
<TEXT>
Její šimpanzi neuměli počítat, nerozlišovali barevné kostky a nekreslili abstraktní obrazce. Přesto Jane Goodallová možná udělala pro poznání nejbližších příbuzných člověka víc než badatelé, kteří s těmito primáty pracovali za zdmi výzkumných ústavů.
Rodilá Londýňanka Jane Goodallová zasvětila život pozorování šimpanzů v jejich přirozeném prostředí. Nejprve úplně sama, později s týmem spolupracovníků. Dlouhé týdny, měsíce a roky trávili mezi opicemi v Gombském národním parku v Tanzanii. "Nevybavím si ani jeden moment, kdy bych se nechtěla vydat do Afriky studovat zvířata," uvedla Goodallová vjednom z článků pro časopis National Geographic. Na černém kontinentě strávila celkem čtyři desítky let.
</TEXT>
<HEADING>
Sekretářka v pralese
</HEADING>
<TEXT>
Do Afriky chtěla jet už jako malá. Všechno ale začalo až koncem padesátých let, kdy se v Nairobi seznámila se známým antropologem a paleontologem Louisem Leakeym. "Brzy poznal, že jsem zcela zaujatá zvířaty a jejich chováním a že se snadno na dlouhou dobu obejdu bez civilizace," vzpomínala Jane Goodallová. Byl to doktor Leakey, kdo Jane poprvé vyprávěl o skupině šimpanzů žijících na březích jezera Tanganika. Do Tanzanie odešla Goodallová v roce 1960. Práci v terénu tehdy šestadvacetileté začínající badatelce do značné míry umožnily finanční prostředky poskytnuté vedením National Geographic Society. O několik let později se z někdejší absolventky kursu pro sekretářky stala doktorka etologie na Cambridgeské univerzitě a její věhlas začal stoupat. S popularitou přicházely další peníze na podporu jejího výzkumu - a stále četnější ocenění její práce. Postupem času se Goodallová stala nositelkou řádu Britského impéria a čestných doktorátů z více než deseti vysokých škol několika zemí. Jako jediná cizinka obdržela nejvyšší tanzanské vyznamenání, ceny udělované společností Encyclopaedia Britannica, Institutem Alberta Schweitzera a mnoho dalších. V roce 1995 získala za pětatřicetiletý výzkum divokých šimpanzů prestižní Hubbardovu medaili společnosti National Geographic. Začátky mimořádně cenné práce Jane Goodallové ale rozhodně nebyly lehké. "Plahočila jsem se za šimpanzi po strmých horských svazích, prodírala se hustými pralesy v údolích. Přes půl roku jsem se snažila překonat vrozenou plachost zvířat, jejich strach ze mne, který je pokaždé zaháněl na útěk do podrostu, sotva jsem se přiblížila," vzpomíná Goodallová v knize Ve stínu člověka. Po dlouhých měsících beznaděje se ale křehká plavovláska dočkala. Opice se jí přestaly bát. "Vypadala jsem pořád stejně, nosila jsem nenápadně zbarvené oblečení. Nikdy jsem se je nepokoušela nějak obtěžovat, takže nakonec i plaší šimpanzi zjistili, že nejsem tak hrůzostrašná a nebezpečná, jak se zpočátku mohlo zdát." Během let strávených v lesních porostech Gombského národního parku vyvrátila Jane Goodallová mnohé představy svých vědeckých kolegů. Zjistila například, že lidoopi loví maso k jídlu, a nikoli si jen zpestřují svůj jídelníček hmyzem či drobnými hlodavci. Upozornila také na to, že šimpanzi dokáží používat klacky, kameny či stébla trávy jako nástroje - čistí si jimi zuby nebo jim slouží například k lovení termitů. "Nejzajímavější bylo, že několikrát sebrali listnaté větvičky a pro použití je připravili: otrhali z nich listí," napsala Goodallová. To byl podle ní první zaznamenaný případ, kdy divoce žijící zvíře nějaký předmět nejen používalo, nýbrž jej i "vyrobilo": a možný důvod ke změně definice člověka.
</TEXT>
<HEADING>
Život plný emocí
</HEADING>
<TEXT>
Goodallová zjistila, že šimpanzi toho mají s člověkem společného mnohem víc, než se dosud soudilo. "Žijí život plný emocí," napsala bioložka v časopisu National Geographic. Mohou myslet, radovat se nebo cítit smutek, jsou schopni mít rád i vést spolu války, snaží se stejně jako lidé zavděčit se svým "nadřízeným". "Například Melissa, zejména když byla mladá, skoro vždy přiběhla k dospělému samci a položila mu ruku na hlavu nebo záda, kdykoli procházel kolem. Když se k ní obrátil, často také roztáhla rty v pokorném úsměvu," vzpomínala Goodallová na jednu z členek "své" opičí tlupy. "Osobností" byli ale podle ní všichni sledovaní šimpanzi: David, Goliáš, stará Flo a mnozí další. Světoznámá badatelka se neomezila na pouhé sledování života divokých šimpanzů. V roce 1964 založila v Tanzanii výzkumné středisko Gombe Stream Research Center a v roce 1977 Institut Jane Goodallové pro výzkum, vzdělávání a ochranu života v přírodě. Náplní jeho činnosti se stala snaha zlepšovat životní prostředí pro všechny živé bytosti. Badatelka upozorňovala na nebezpečí hrozící šimpanzům. Varovala před pytláky: "V mnoha oblastech je jejich maso vyhledávanou lahůdkou a na afrických trzích bývají k vidění rozčtvrcená zvířata určená k prodeji." Odsuzovala i zájem, který projevovaly o malé šimpanze americké i evropské výzkumné laboratoře. "I pro tento účel šimpanze bohužel chytáme tak, že jim zastřelíme mámu," napsala Goodallová. "Je velmi arogantní a chybné myslet si, že můžeme mučit a zabíjet zvířata pro naše vlastní dobro." Navzdory zvýšené ochraně, kterou šimpanzí populaci poskytují některé osvícenější vlády afrických zemí, není podle ní nebezpečí zažehnáno. Tyto lidoopy ohrožuje i šíření zemědělství a mýcení pralesů. Ochraně přírody se Jane Goodallová věnuje dodnes. Pořádá přednášky a snaží se přesvědčit svět o nutnosti zlepšit životní prostředí člověka i všech divoce žijících zvířat. Letos v dubnu se dnes osmašedesátiletá respektovaná bioložka, autorka mnoha vědeckých publikací, populárních knih i filmových dokumentů, stala jedním z poslů míru Organizace spojených národů.
</TEXT>
<HEADING>
Jane Goodallová
</HEADING>
<TEXT>
Dokázala to, co se nedařilo desítkám univerzitních profesorů stala se součástí společenství šimpanzů. Dokázala tak popsat životní styl našich nejbližších příbuzných tak, jak to v laboratorních podmínkách není možné. Šimpanzi jsou schopni vyrobit a používat celou řadu nástrojů - od hubky na nabírání vody, kamenného kladiva na rozbíjení tvrdých skořápek ořechů až po "hůlky" pro snazší pojídání mravenců. Dokázala také, že se zvyky a chování jednotlivých rodin od sebe liší - podobně jako se liší u různých lidských ras. S člověkem mají šimpanzi společného mnohem víc - stejně jako my vedou mezi sebou krvavé války. Goodallová popsala skutečnou genocidu. Vítězná strana bez milosti pozabíjela všechny samce poražené skupiny. Obrázek až příliš známý z televizního zpravodajství.
Příští úterý: Po stopách Adama a Evy
</TEXT>
</DOC>
<DOC>
<DOCID>LN-20020723086</DOCID>
<DOCNO>LN-20020723086</DOCNO>
<DATE>07/23/02</DATE>
<TITLE>
Britsko-americký snímek Iris mapuje tragický životní osud spisovatelky a filozofky Iris Murdochové
</TITLE>
<TEXT>
Životopisné drama Iris zdobí především nepřehlédnutelné herecké výkony, které letos vynesly hereckému trojlístku Judi Denchová, Kate Winsletová a Jim Broadbent oscarovou nominaci. Poslední z jmenovaných pak cennou trofej skutečně získal.
Snímek režiséra s převážně divadelní zkušeností, Richarda Eyrea, vznikal volně podle vzpomínkové knihy životního partnera Iris Murdochové Johna Bayleyho. Výrazná osobnost britské literatury 20. století Iris Murdochová (1919 - 1999) napsala 26 románů (Útěk před kouzelníkem, Zvon, Čas andělů, Dobrý učedník...), přednášela na oxfordské univerzitě, zprvu tvořila pod vlivem Sarterova existencialismu, pak se soustředila na otázky náboženské a etické, až došla k rozvíjení tezí o nahodilosti a omezenosti lidské existence. Nic z toho se ovšem z filmu nedozvíme.
</TEXT>
<HEADING>
Nejde o fakta, ale o emoce
</HEADING>
<TEXT>
Film poněkud neomaleně, nicméně zcela záměrně odsouvá fakta o spisovatelčině životě do ústraní a počítá s poučeným divákem. Vyprávění se plně soustřeďuje na kontrast mezi Irisiným eruptivním mládím a tragickým koncem života, kdy inteligentní a vzdělanou ženu postihla Alzheimerova choroba. Přičemž ta druhá, tedy hořká a smutná, poloha filmu dominuje. Iris Murdochovou poznáváme ve chvíli, kdy je poprvé konfrontována s příznaky nesmírně degradující nemoci: žena, jejímž světem byla slova, začne zapomínat. Jak se rozpadá její mysl, drobí se i její osobnost, svět kolem ní ztrácí význam a stává se nesnesitelným a nepochopitelným místem, v němž Iris musí dožít. Jedinou oporou je Iris v tomto období mentálního ponížení její manžel John. Kdysi roztržitý, nepohledný a nepříliš nadaný studentík se bezhlavě zamiloval do nesmírně bystré a inteligentní dívky nabité nespoutanou energií a lačné po erotických dobrodružstvích. Iris a John byli nerovným párem od prvních okamžiků a zůstali jím až do konce života. Dějová linie ze studentského období se velmi konvenčně, místy až neuměle proplétá s Irisinou současností. Režisér, jehož filmařská invence se omezuje na vedení beztak výborných herců, slepuje vyprávění z útržků epizod. Fragmenty minulosti by měly v souvislosti se současností dozrát k pointě, která poodhalí kousek spisovatelčiny složité osobnosti. Děje se tomu ale jen zřídka, navíc se o to málokdy zaslouží režisérova inscenační obratnost, ale takřka výhradně herecké umění představitelů hlavních rolí.
</TEXT>
<HEADING>
Stařena s mentalitou tříletého dítěte
</HEADING>
<TEXT>
O titulní postavu se podělily dvě vynikající britské herečky: Judi Denchová a Kate Winsletová. Zkušená a vyzrálá Denchová ztělesňuje hluboké dno lidské bolesti. Brilantně se proměňuje z "intelektuální sexbomby" ve stařenu s mentalitou tříletého dítěte. Zprvu si ještě uvědomuje, jak jí život uniká mezi prsty, pak se stane hadrovou loutkou, která nezvládá základní lidské potřeby. Živelná Winsletová nám nepředstavuje sympatickou dívku hodnou obdivu, ale kontroverzní a hledající stvoření, které bojuje se svým intelektem i se svým libidem. Bohužel se nedočkáme přesvědčivého důvodu, proč si mezi svými nápadníky vybere toho největšího outsidera. Zatímco představitel mladého Johna (Hugh Bonneville) své partnerce prostě nestačí, starý John (Jim Broadbent) je už Iris skutečnou oporou. Stejně tak je Broadbent Denchové rovnocenným hereckým partnerem. Škoda jen, že se tak schopní herci a tak zajímavé téma nedostali do rukou opravdového filmového režiséra, mohl to být mimořádný film - a zatím je to jen rozpačité, nevyvážené či prostě průměrné dílo.
Iris
VB/USA 2001
Scénář: R. Eyre, Charles Wood
Režie: Richard Eyre
Kamera: Roger Pratt
Hudba: James Horner
Hrají: Judi Denchová, Jim Broadbent, Kate Winsletová, Hugh Bonneville a další
Distribuce v ČR: SPI
</TEXT>
</DOC>
<DOC>
<DOCID>LN-20020723087</DOCID>
<DOCNO>LN-20020723087</DOCNO>
<DATE>07/23/02</DATE>
<TEXT>
ROŽNOV POD RADHOŠTĚM (okres Vsetín) - Zhruba 250 účinkujících se vystřídá v programu dvoudenního mezinárodního festivalu Romská píseň 2002. Akci v pátek ve 14 hodin zahájí pásma dětí v Dřevěném městečku Valašského muzea v přírodě v Rožnově pod Radhoštěm. V sobotu v 10.30 po slavnostním zahájení na rožnovském Masarykově náměstí se valašským městem vydá pestrý průvod účastníků. "V úvodních pořadech se divákům představí chlapci a děvčata ze vsetínského souboru Problém, Sukarčaja z Hodonína, což v překladu znamená Hezké holky, vystoupí Děti slunce z Jihlavy, Lače Roma z Prostějova a také skupina Romani Čercheň z Vysokého Mýta," řekl ředitel festivalu Petr Tulia. Pěvecká a hudební čísla dospělých mohou návštěvníci muzea sledovat v sobotu od 13.30. Nastudovali je umělci z Košic, Banské Bystrice, pražský soubor Perum, Romvalmez z Valašského Meziříčí, Antonín Gondolán, Marek Baloog a další. Pořadatelé podle Tulii pozvali také neromský soubor Beskyd ze Zubří na Vsetínsku. Při šestém setkání Romů nebudou chybět ukázky romské kultury, řemesel a nabídka specialit romské kuchyně. "Rozpočet festivalu se pohybuje kolem 300 tisíc korun a sehnat je není v této době vůbec jednoduché. Pomohlo nám ministerstvo kultury a ministr Pavel Dostál slíbil, že mezi nás přijede," uzavřel Tulia.
</TEXT>
</DOC>
<DOC>
<DOCID>LN-20020723088</DOCID>
<DOCNO>LN-20020723088</DOCNO>
<DATE>07/23/02</DATE>
<TITLE>
Básnířka Jana Štroblová obohacuje novou sbírkou Skrze tmu něčí oko svůj motivický repertoár
</TITLE>
<TEXT>
Jana Štroblová vstoupila kdysi do literatury spolu s generací seskupenou kolem časopisu Květen, k jejímuž programu patřilo i osamostatnění milostné tematiky v poezii, v protikladu k předchozímu podřízení veškerého citového života proklamovaným cílům společenské přestavby. Tím byl dán například i její vztah k básnickému dílu Mariny Cvetajevové, jehož tlumočitelkou se stala. Formálně byla pro její poezii charakteristická melodičnost, která vyznačovala i její práci s obrazem, který se podobně jako třeba u Jiřího Ortena rodí přímo ze sugescí slovních. Po této stránce vyznačuje celé její dosavadní básnické dílo stylová jednota. Její poslední básnická sbírka Skrze tmu něčí oko obohacuje nicméně její motivický repertoár o některé nové prvky. Zvlášť výrazně se tu zejména uplatňuje motiv prchajícího času a jeho nevyhnutelného individuálního konce: "visíme na nitce,/ a možná že odněkud už je trhána kýmsi/ ta nit", jak čteme v básni Výhybky. Minulost se právě jeví nyní jako sled možností, z nichž jen některé mohly být realizovány, jako řada okamžiků, v nichž výhybky jako při cestě vlakem určovaly směr, odnášející ji "dodneška jinam, než kam šla/ jedna z mých cest". Dávno pryč je onen "překotný let", který "i nebe okrad by/ o lehkost" a který je nyní už jen mrtvou vzpomínkou: "Dnes ho špendlíš k sbírce motýlů." A když se tu setkáme s motivem zdvojení vlastního já, tak typickým pro jiného melodika české poezie, jakým byl Josef Hora, není ono druhé, jen představované já, jako u něho projekcí do minulosti nebo do budoucnosti, ale spíše zvýrazněním všeho toho, co má v sobě přítomnost bezvýchodně marného: "I sebe však vidím z okna, jak tříska do oka/ padnu si:/ jdu sama k sobě, zbrklá postava,/ ta v sešlapaných loďkách,/ v jakých nikam neodpluje." Ale jestliže skutečnost kolem ní "zle visí" jako "opona už proděravělá", zůstává tušení, že touto proděravělou oponou lze spatřit jakýsi jiný svět: "Vidíš? I les našich dnů odchází / do jiné krajiny!" A je to svět bytostně spřízněný i s oním světem snů, které oživují náš spánek: "Do snu ne,/ do bdění padáš, když usínáš..."
</TEXT>
<HEADING>
"O překot snímat půjčené masky"
</HEADING>
<TEXT>
V oddílu Propady se Štroblová pokouší o jakousi objektivaci onoho pocitu marnosti, se kterým je spjato ohlédnutí na minulost. Je tu symbolická postava herce, který v závěru života začíná "o překot snímat půjčené masky", aby ale jen odhalil posléze prázdno, které je pod nimi: "V poslední chvíli si všiml/ že pod obličejem/ není tvář." Nebo postava stavitele modlícího se, "ať krajina o níž odedávna vím/ se protáhne aby vstala z mrtvých/ setře si z očí mé obtížné dílo jako ospalky// a zívnutím/ pohltí lidské sny". A vedle dramatika, skladatele, malíře, sochaře, podobně konfrontovanými s marností svého úsilí, i postava básníka, u níž ovšem objektivace tak trochu selhává, protože evokace končí v tomto případě trochu sentimentálně jen sebelítostným obratem k vlastnímu já: "Básně se třásly lítostí/ už neměly výsměšné rýmy a pevnou tvář// bylo mu v nich však líto hlavně sebe." V závěrečném oddílu knihy se nicméně ještě Štroblová pokusí najít radostnější tón, který připomene její starší sbírky: "Pryč s kletbou od sýčka či od výra./ I skála/ jako rty se otvírá." A v samotném závěru jakási konfese shrnující to, v čem vidí smysl celého svého básnického díla: "Jak mušle v oblázku, jak živly v pískovci,/ jak rukou milenců - nůž v kůře na kmeni// nechávám pod slovy (slovesy, příslovci)/ komusi otisk snu, své tajné znamení."
Jana Štroblová: Skrze tmu něčí oko
Host, Brno 2001, 76 str.
</TEXT>
</DOC>
<DOC>
<DOCID>LN-20020723089</DOCID>
<DOCNO>LN-20020723089</DOCNO>
<DATE>07/23/02</DATE>
<GEOGRAPHY>BRNO</GEOGRAPHY>
<TEXT>
Obdoba Letních shakespearovských slavností, jež se odehrávají na Pražském hradě, se v moravské metropoli jmenuje Brněnské shakespearovské dny. Mají vlastní dramaturgii a z pražské produkce přebírají dvě představení: Marnou lásky snahu a Krále Leara. Navíc se v Brně uvádějí Macbeth a Kupec benátský. Brněnské shakespearovské dny začaly minulý týden představením nitranského divadla Andreje Bagára Macbeth v hlavních rolích s Mariánem Labudou a Adélou Gáborovou a v režii Vladimíra Morávka, na otočném jevišti, jež bylo zapůjčeno z ND v Bratislavě. Od včerejška do středy je na programu Marná lásky snaha. Komedie o benátském kupci aneb Kabaret věkem zaprášený, leč navýsost aktuální je inscenace brněnského LD Radost; byla oceněna cenou Thálie. V režii Vlastimila Pešky je v hlavní roli Erik Pardus j. h., texty písní napsal Jaroslav Wykrent. Pražskou inscenaci Krále Leara diváci v Brně uvidí ve dnech 2. - 6. 8.
</TEXT>
</DOC>
<DOC>
<DOCID>LN-20020723090</DOCID>
<DOCNO>LN-20020723090</DOCNO>
<DATE>07/23/02</DATE>
<TITLE>
Rumunsko-český slovník
</TITLE>
<TEXT>
Příručku pro nakladatelství LEDA napsala Anca Irina Ionescuová. "Jediný moderní rumunsko-český slovník středního rozsahu" obsahuje na 20 tisíc slov "vybraných ze základní slovní zásoby rumunského jazyka". Autorka usilovala o zachycení současného rumunského lexika, a tak tu narazíme i na výrazy jako "hacker" (počítačový pirát, zde pouze "hacker", zatímco slovník Nová slova v češtině nabízí i poněkud komický výraz "průnikář") či "mouse" ("myš" - už bez upřesnění, že jde o zařízení k posunu kurzoru na obrazovce počítače). Každá konfrontace češtiny s cizím jazykem je užitečná pro obě strany. Buďme vděčni slovníkářům, kteří stranou společenského výsluní dělají velkou práci. jas
</TEXT>
<HEADING>
Svět hvězd a iluzí
</HEADING>
<TEXT>
V Uměleckoprůmyslovém muzeu v Brně je do 20. 10. instalována kolekce dokumentující vývoj českého filmového plakátu. Doprovodná výstava 20. mezinárodního bienále grafického designu Brno 2002 je rozdělena do dvou částí: první (do konce 30. let) vystřídá v září výběr z půlstoletí počínajícího koncem II. světové války. Soubor shromážděný ze sbírek Národního filmového archivu, Uměleckoprůmyslového muzea v Praze a Moravské galerie zahrnuje i Rottrův plakát Ekstase, Pudr a benzin Františka Zelenky nebo českou verzi k americkému King Kongovi. Ilustruje tak posun od celistvosti obrazu plakátů z období němého filmu k rafinovanější kompozici 30. let a připomíná také vazbu míry komerčnosti a umělecké úrovně filmu na styl plakátu. bar
Major Dundee
</TEXT>
<HEADING>
DABING
</HEADING>
<TEXT>
Slavný western Sama Peckinpaha s Charltonem Hestonem v titulní roli (ČT 1 ve čtvrtek 18. července) stále fascinuje nejednoznačnými postavami. I v českém převodu si zhrublá, úsečná řeč zachovala oproštění od vulgarismů, ale přesto výstižně dokresluje bezohlednou umanutost, s níž je trestná výprava proti indiánům vedena. Překladatel Pavel Kuchař se dobře zhostil svého úkolu, když tento rys respektoval, režisér české verze Elmar Klos spolehlivě postihl houstnoucí napětí i v celkové hlasové modelaci, mezi dabéry vyniká zejména Miroslav Etzler, jenž ústřední postavu obdařil nesmlouvavou, mírně ztišenou dikcí a věrohodně zúžil i šíři hlasového nasazení. jš
Duchové Marsu
</TEXT>
<HEADING>
VIDEO
</HEADING>
<TEXT>
Matador fantastického filmu John Carpenter zasadil děj své novinky na žhnoucí půdu rudé planety. Vesmírné komando, jemuž velí Tarantinem znovuobjevená herečka Pam Grierová, má z Marsu odvézt zločince Williamse (Ice Cube). Na planetě však číhá absolutní zlo, jež posedne kopáče z hornické stanice. Nešťastníci útočí na tým policistů, v němž dominují modelka Natasha Henstridgeová a letos v Karlových Varech hostující Clea DuVallová. Obě vědí, že zmíněná zombie zničí jen jaderná exploze... Aby režisér ušetřil, raději nechá Grierové rychle setnout hlavu. Dřevotřískové kosmické kulisy, mutanti vyhlížející jako členové skupiny Kiss a suše humorné hlášky jsou jedinými ozdobami tohoto "čistokrevného béčka". pan
Matador fantastického filmu John Carpenter zasadil děj své novinky na žhnoucí půdu rudé planety. Vesmírné komando, jemuž velí Tarantinem znovuobjevená herečka Pam Grierová, má z Marsu odvézt zločince Williamse (Ice Cube). Na planetě však číhá absolutní zlo, jež posedne kopáče z hornické stanice. Nešťastníci útočí na tým policistů, v němž dominují modelka Natasha Henstridgeová a letos v Karlových Varech hostující Clea DuVallová. Obě vědí, že zmíněná zombie zničí jen jaderná exploze... Aby režisér ušetřil, raději nechá Grierové rychle setnout hlavu. Dřevotřískové kosmické kulisy, mutanti vyhlížející jako členové skupiny Kiss a suše humorné hlášky jsou jedinými ozdobami tohoto "čistokrevného béčka". pan
</TEXT>
</DOC>
<DOC>
<DOCID>LN-20020723091</DOCID>
<DOCNO>LN-20020723091</DOCNO>
<DATE>07/23/02</DATE>
<TEXT>
Cuarón natočí Pottera. Režii filmu Harry Potter a Vězeň z Azkabanu svěřilo studio Warner Bros. Alfonsovi Cuarónovi (vlevo). Ten na sebe upozornil kontroverzní road movie Mexická jízda, jež se nyní promítá v českých kinech. Třetí díl potterovské série se má natáčet začátkem příštího roku a do kin by měl přijít v létě 2004. Cuarón nahradil Chrise Columbuse, režiséra prvních dvou dílů Harryho Pottera, jenž bude producentem filmu.
</TEXT>
</DOC>
<DOC>
<DOCID>LN-20020723092</DOCID>
<DOCNO>LN-20020723092</DOCNO>
<DATE>07/23/02</DATE>
<TITLE>
V Praze v těchto týdnech pokračuje bilanční přehlídka nonverbálního divadla
</TITLE>
<TEXT>
Divadlo Alfred ve dvoře je jedna z mála pražských scén, která se letos v létě dobrovolně vzdala divadelních prázdnin. Až do 10. srpna uvádí přehlídku nonverbálního divadla s názvem Letní provoz.
PRAHA - Přehlídka je završením první sezony produkčního týmu Motus, který divadlo znovuotevřel na podzim 2001. Její program je jakousi rekapitulací dramaturgického směřování této scény a představuje různá pojetí a styly nonverbálního divadla. A v neposlední řadě i rozsáhlé spektrum tvůrčích přístupů ve spolupráci hudebníků a divadelníků, které pohybové divadlo přináší. Kromě nahrané hudby totiž využívá speciální zvukové kompozice; často jde o čisté improvizace, které na jeviště přivádějí i samotné hudebníky. Dosud měli diváci možnost vidět například pohybovou performanci Jitky Otevřelové či vizuální divadlo česko-švýcarské skupiny Stage Code s názvem Mur-Mur.
</TEXT>
<HEADING>
Scénický komiks i současný tanec
</HEADING>
<TEXT>
Do konce července nabídne přehlídka řadu zajímavých představení domácích i zahraničních tvůrců. Dnes je na programu sólové představení Kdo se sem dívá v nastudování Iriny Andreevy z Teatra novogo fronta, významného souboru evropské alternativy. Další dva dny (25. - 26. července) uvede Vojta Švejda scénický komiks Bliss, komediální one man show, která spojuje klasickou klauniádu, střihové skladby moderního komiksu a živou hudbu. V závěru měsíce (30. - 31. července) je na programu současný slovenský tanec. V rámci tohoto bloku vystoupí Petra Fornayová a Daniel Raček (In A Minor Key), Katarína Mojžišová (Kryk) a Renata Bubniaková s Danielem Račekem uvedou taneční parodii s názvem Jožo a Pipka. Srpnový program otevře pohybová estráda Kocour s hudbou Davida Vrbíka (1. - 2. srpna).
</TEXT>
<HEADING>
Projekt pro dvě tanečnice
</HEADING>
<TEXT>
Osobitý projekt herce Davida Prachaře a hudebníka Pavla Fajta Hamlet - Part 2 vznikl před časem v Divadle Komedie a je zajímavou pohybovou studií, která vyjadřuje Shakespearův text v nezvyklých psychofyzických dimenzích. Autoři jej uvádějí zřídka a zařazení do přehlídky (6. a 7. srpna) je vítanou příležitostí seznámit se s touto nevšední inscenací. Letní provoz uzavře "dámský" projekt Od začátku do konce. Choreografky a tanečnice Veronika Švábová a Barbora Látalová uvedou (8. a 9. srpna) inscenaci, která zpracovává téma dvou žen v uzavřeném kruhu, žen, které si "zbyly". Všechna představení přehlídky začínají ve 20.30 hodin, pokladna je otevřena hodinu před začátkem představení, vstupenky jsou v ceně 80 a 120 korun.
Osobitý projekt herce Davida Prachaře a hudebníka Pavla Fajta Hamlet - Part 2 vznikl před časem v Divadle Komedie a je zajímavou pohybovou studií, která vyjadřuje Shakespearův text v nezvyklých psychofyzických dimenzích. Autoři jej uvádějí zřídka a zařazení do přehlídky (6. a 7. srpna) je vítanou příležitostí seznámit se s touto nevšední inscenací. Letní provoz uzavře "dámský" projekt Od začátku do konce. Choreografky a tanečnice Veronika Švábová a Barbora Látalová uvedou (8. a 9. srpna) inscenaci, která zpracovává téma dvou žen v uzavřeném kruhu, žen, které si "zbyly". Všechna představení přehlídky začínají ve 20.30 hodin, pokladna je otevřena hodinu před začátkem představení, vstupenky jsou v ceně 80 a 120 korun.
</TEXT>
</DOC>
<DOC>
<DOCID>LN-20020723093</DOCID>
<DOCNO>LN-20020723093</DOCNO>
<DATE>07/23/02</DATE>
<TITLE>
Obhájce fotbalového titulu už nemluví o ligovém prvenství, ale o pohárových příčkách
</TITLE>
<TEXT>
Čas bude potřebovat Liberec, aby nabral sílu, kterou se v minulém ročníku vyšvihl na první místo. Odchod kanonýra Štajnera a pravděpodobná ztráta dalších dvou hvězd kalí ambice.
LIBEREC - Zeptejte se trenéra Ladislava Škorpila, jakou metu si fotbalový mistr vytyčil pro novou sezonu. "Základní cíl je udržet se," odpoví s kamennou tváří. Svérázný kouč včera vypustil jeden ze svých tradičních bonmotů. Přesto je znát, že na severu Čech vyprchala euforie velké ligové jízdy, během níž tým předjel konkurenty ze Sparty a Žižkova. "Budeme hrát o poháry," povídá druhý muž z trenérského dua Josef Csaplár. "A absolutním úspěchem by byl postup do Ligy mistrů," dodává. Proč se pod Ještědem nemluví o obhajobě prvenství? Proč taková skromnější slova? "Když vezmeme strom, kmen je pryč," sáhne Csaplár po metafoře. "O titul bychom hráli, kdybychom měli ty, co z mužstva odešli nebo mají odejít," vysvětluje. Potíž je v tom, že vedení klubu slyší na nabídky od zahraničních zájemců. Pryč už je útočník Jiří Štajner, který odešel do bundesligového Hannoveru. Jednou nohou pryč je rovněž špílmachr Václav Koloušek, jenž se musí vrátit do Salernitany. Liberec ještě zkouší s Italy jednat. "Nabízíme jeden milion eur," uvedl manažer František Mysliveček. Třetí hvězdou, která možná bude brzo zářit na italském nebi, je obránce Petr Johana. Na spadnutí je jeho přesun do Regginy. Liberec si chce alespoň vymínit, že odejde až po třetím předkole Champions League, které klub hraje. "Taková nabídka se asi neodmítá. Ale záleží na klubech. A když to nevyjde, nevadí, alespoň si zahraju Ligu mistrů," řekl bek. Přestože další oslabení ještě nejsou skutečností, trenéři s nimi počítají. Csaplár hráče rozděluje do dvou skupin. Na ty, kteří jsou "nositeli výkonu" - jako Štajner a spol. Pak jsou tu ti, již v sobě teprve takový potenciál skrývají. Posily, které Liberec zatím získal, spadají do druhé kategorie. Jak útočník Blaha, tak Slovák, Ančic, Zápotočný či poslední objev Kočí z Příbrami. "Je otázkou, za jak dlouho budou jako ti první," upozorňuje Csaplár.
</TEXT>
<HEADING>
Drahé posily? Přeplácet nebudeme!
</HEADING>
<TEXT>
Liberec ovšem mohl koupit hotové hráče. Jen za Štajnera přece dostal 120 milionů korun. Jenže žádné prvotřídní jméno, jako třeba Lukeš z Ostravy, jenž by se líbil Csaplárovi, nedorazil. "Nebudeme nikoho přeplácet. Šlo o astronomickou částku," řekl Mysliveček. "Sparta také nekoupila špičkového hráče z domácí ligy," přidal Csaplár. Na to, jak nahradit Kolouška, mají v Liberci několik variant. Jeho post zkoušeli Hodúr, Slovák či obránce Holeňák. "Jenže v případě Holeňáka bychom ztratili kvalitní rozehrávku zezadu," řekl Škorpil. Trénink na stadionu si mužstvo muselo odpustit. Může za to nedávno položený trávník s umělým vyhříváním, který by mohl být poškozen. Hráči na něj mohou až 2. srpna - a to ještě jen na tři čtvrtě plochy. Až při nejbližším domácím utkání ho pokřtí celý. Liberec začne ligu v sobotu v Olomouci. Pak bude bojovat v předkole Ligy mistrů, jméno soupeře se teprve dozví. "Divákům by se asi líbil Manchester United," nadhodil Johana. Silných protivníků se Liberec v poslední skvělé sezoně bát nemusel. V Poháru UEFA to dotáhl až do čtvrtfinále. Jak to bude teď? "Rádi bychom hráli stejnou skladbu, jen s jinými interprety," zasnil se Csaplár.
Liberec ovšem mohl koupit hotové hráče. Jen za Štajnera přece dostal 120 milionů korun. Jenže žádné prvotřídní jméno, jako třeba Lukeš z Ostravy, jenž by se líbil Csaplárovi, nedorazil. "Nebudeme nikoho přeplácet. Šlo o astronomickou částku," řekl Mysliveček. "Sparta také nekoupila špičkového hráče z domácí ligy," přidal Csaplár. Na to, jak nahradit Kolouška, mají v Liberci několik variant. Jeho post zkoušeli Hodúr, Slovák či obránce Holeňák. "Jenže v případě Holeňáka bychom ztratili kvalitní rozehrávku zezadu," řekl Škorpil. Trénink na stadionu si mužstvo muselo odpustit. Může za to nedávno položený trávník s umělým vyhříváním, který by mohl být poškozen. Hráči na něj mohou až 2. srpna - a to ještě jen na tři čtvrtě plochy. Až při nejbližším domácím utkání ho pokřtí celý. Liberec začne ligu v sobotu v Olomouci. Pak bude bojovat v předkole Ligy mistrů, jméno soupeře se teprve dozví. "Divákům by se asi líbil Manchester United," nadhodil Johana. Silných protivníků se Liberec v poslední skvělé sezoně bát nemusel. V Poháru UEFA to dotáhl až do čtvrtfinále. Jak to bude teď? "Rádi bychom hráli stejnou skladbu, jen s jinými interprety," zasnil se Csaplár.
</TEXT>
</DOC>
<DOC>
<DOCID>LN-20020723094</DOCID>
<DOCNO>LN-20020723094</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Ačkoli je vyšetřován policií kvůli podivnému podnikání a možným úvěrovým podvodům, stále má čas na fotbal. Bývalý boss českého svazu František Chvalovský bude pomáhat severočeským Blšanům. "Chtěli bychom, aby působil jako náš poradce," uvedl nový klubový šéf Róbert Janek. Právě tým z vesnice poblíž Žatce Chvalovský vypiplal a dovedl až do první ligy. Tým nepřestal podporovat ani v době, kdy vládl na Strahově. Letos sice na čas skončil ve vazbě, ale jen jak se z ní dostal, už se objevil na malé blšanské tribuně. Zašel také do kabiny a podle útočníka Sourady slíbil mužstvu prémie, když se zachrání v nejvyšší soutěži. To se stalo, ale že by od Chvalovského přišla odměna, to v Blšanech popírají. "V žádném případě se na prémiích nepodílel. U té schůzky jsem byl, pan Chvalovský se snažil hráče vyburcovat k co nejlepším výsledkům. Sourada to vnímal jinak, o penězích řeč nebyla," prohlásil Janek. S Chvalovským se zná už dlouho. A zájem, který o Blšany projevuje, jen vítá. Už před časem tak někdejší mocný podnikatel vstoupil do jednání se Slavií o přestupu obránce Drobného. "Chceme využít jeho znalostí fotbalového prostředí a diplomacie," řekl Janek. Do nové sezony Blšany nevstupují jako chudý příbuzný bohatých klubů z měst. Vydělávají na přestupech současných i bývalých hráčů. Když ze Sparty odešel brankář Čech do Rennes za 150 milionů korun, Blšanům připadlo 15 procent z této částky. "Počítáme s nimi jako součástí rozpočtu, něco budou stát úpravy stadionu," poznamenal odstupující předseda představenstva Jiří Hendrych. Varianta se stěhováním do Žatce prý už definitivně padla. Největším tahákem Blšan bude bývalý kapitán reprezentace Jiří Němec. "Je příkladem pro ostatní," řekl trenér Günter Bittengel. "Chceme skončit ve středu tabulky," vyhlásil jako cíl.
</TEXT>
</DOC>
<DOC>
<DOCID>LN-20020723095</DOCID>
<DOCNO>LN-20020723095</DOCNO>
<DATE>07/23/02</DATE>
<TITLE>
Ligové pohledy
</TITLE>
<TEXT>
Už jen pár dnů zbývá do chvíle, než se Vítězslavu Lavičkovi splní fotbalový sen. Od začátku sezony povede jako hlavní trenér prvoligovou Viktorii Žižkov, třetí tým minulého ročníku nejvyšší soutěže.
PRAHA - Vítězslav Lavička dosud vedl mezi fotbalovou elitou jen v závěrečných šesti kolech minulé sezony Spartu, angažmá na Žižkově proto bere jako velkou výzvu. "Strach určitě nemám, ale výsledky Viktorie Žižkov z posledních sezon jsou zavazující. Já jsem sice trenérem, který si dává vysoké cíle, teď ale nedokážu říct, zda budu spokojen s umístěním na čtvrtém, nebo třeba osmém místě. Všechno bude záležet na průběhu ligy," tvrdí nový žižkovský kouč. "Osobně bych si přál, abychom hlavně fanouškům na Žižkově nabídli podobnou hru, na jakou byli zvyklí z poslední doby." V závěru minulé sezony vedl Lavička po odvolání Jaroslava Hřebíka pražskou Spartu. Tu dotáhl na druhé místo zaručující účast v kvalifikaci o Ligu mistrů, když předstihl právě Žižkov. Teď by ho proto mohl úspěch letenského klubu trochu mrzet. "To určitě ne. Vždyť já jsem vůbec netušil, že nějaká nabídka ze Žižkova může přijít," dušuje se Lavička. O tom, zda přijme angažmá na Žižkově, dlouho neuvažoval. Prostředí znal, stejně jako některé hráče, funkcionáře i členy realizačního týmu. Řešil pouze jediný problém. "Potřeboval jsem zjistit, jestli nechce vést mužstvo dosavadní asistent Jaroslav Šilhavý. Je to můj kamarád, a kdyby měl o místo hlavního trenéra zájem, tak bych do toho nezasahoval," vzpomíná Lavička. V průběhu přípravy moc potíží nový trenér neměl. "Jen na začátku ležel na mužstvu stín z toho nešťastného konce ligy. Postupně to ale z kluků spadlo a všichni byli v pohodě." Tým v přípravě z osmi zápasů třikrát vyhrál a čtyřikrát bral remízu. Zdá se tedy, že na krach ze závěru první ligy už tým pozapomněl a dobře se srovnal i s absencí dvou hráčů základní sestavy Michala Pospíšila a Tomáše Hunala. "O tom, že u nás tito hráči nebudou pokračovat, jsem věděl, a tak jsme hledali náhradu. Pracovali jsme na tom celé léto a teď můžu říct, že až na jedno místo mám o sestavě jasno." Co bylo pro Lavičku těžší? Nahradit beka Hunala, pod jehož vedením měl Žižkov druhou nejlepší obranu v lize, nebo útočníka Pospíšila, který střílel důležité góly Viktorie? "Pospíšil na Žižkově fotbalově vyzrál, ale je pryč a teď dostanou šanci mladíci Dirnbach a Hrubý. Oba prošli slovenskými mládežnickými reprezentačními výběry a je u nich jasná perspektiva. Jak rychle ale Pospíšila nahradí, je těžké hádat. Taky nám zkomplikovalo situaci zranění Oravce. Ten už svoje kvality ukázal." Odchod Tomáše Hunala nový kouč příliš nerozebíral. S hráčem klub nepočítá, i když má ještě na Žižkově rok platnou smlouvu. "Tomáš Hunal odevzdal na Žižkově dobré služby, ale před koncem minulého ročníku ligy se s vedením dohodl na možnosti odejít. My s ním nyní nepočítáme. To, že se ve středu obrany v průběhu přípravy střídalo víc hráčů, je normální. Není třeba v tom hledat žádný problém a já doufám, že se nám náhradu podaří najít." Hodně důležitý bude podle kouče vstup Viktorie do ligy. Tu zahájí Žižkov na hřišti Blšan. "Když jsem se dozvěděl, kde začínáme, hned jsem si vzpomněl, jak jsme tam dopadli na začátku minulé sezony se Spartou. Věřím ale tomu, že se nám nic podobného nestane."
</TEXT>
</DOC>
<DOC>
<DOCID>LN-20020723096</DOCID>
<DOCNO>LN-20020723096</DOCNO>
<DATE>07/23/02</DATE>
<GEOGRAPHY>MANCHESTER</GEOGRAPHY>
<TEXT>
Fotbalista Rio Ferdinand stvrdil svůj přestup z Leedsu United do Manchesteru United podpisem smlouvy na pět sezon. Anglický obránce přijde podle agentury Reuters pokladnu nového zaměstnavatele 30 milionů liber, což je asi 47 mil. dolarů. Ferdinand souhlasil se všemi body kontraktu a stal se tak nejdražším obráncem na světě a nejdražším fotbalistou anglické historie. Vedení Manchesteru vyplatí Leedsu 15 mil. liber okamžitě, příkaz k převodu zbytku přestupové částky se zavázalo dát do července příštího roku. "Přestupová částka se na základě výsledků Manchesteru v průběhu následujících pěti let může ještě navýšit, maximálně však o čtyři miliony liber," píše se v oficiálním prohlášení klubu. "Opouštím skvělý klub a moc mu děkuji za to, co pro mne udělal," řekl fotbalista. "Nicméně jsem se rozhodl, že přestoupím, protože se mohu dále zlepšovat," uvedl. "Musím přiznat, že to bylo velmi těžké rozhodování. Nabídka jako tato se ale neodmítá," dodal. Třiadvacetiletý zadák přestoupil do Leedsu předloni v listopadu z londýnského West Hamu za 18 mil. liber a upozornil na sebe zejména na nedávném MS. Dosud nejvyšší odstupné při přestupu hráče zadních řad zaplatil loni Juventus Turín na konto Parmy za Francouze Liliana Thurama - 35,4 mil. dolarů. Na spadnutí je i další velký přestup. Brazilec Rivaldo a vedení FC Barcelona se domluvili na ukončení smlouvy. Na internetové stránce katalánského klubu se praví, že dohoda má okamžitou platnost a hráč může odejít.
</TEXT>
</DOC>
<DOC>
<DOCID>LN-20020723097</DOCID>
<DOCNO>LN-20020723097</DOCNO>
<DATE>07/23/02</DATE>
<GEOGRAPHY>TEPLICE</GEOGRAPHY>
<TEXT>
Pouhé dva dny před ligovým startem získali tepličtí fotbalisté velkou posilu. Zkušený obránce Karel Rada včera podepsal na Stínadlech dvouletou smlouvu s roční opcí a ve středu už může nastoupit na Letné proti Spartě v zahajovacím zápase nového ročníku první ligy. Jednatřicetiletý stoper oblékal naposledy půldruhého roku dres Frankfurtu. Po nevydařené sezoně ve druhé bundeslize se bývalý reprezentant s německým klubem zmítajícím se ve finančních problémech a nedohodl na nové smlouvě a stal se volným hráčem. I když měl nabídky ze zahraničí, rozhodl se pro odchod do Teplic, kde jej povede v roli trenéra František Cipro, pod nímž už hrál dřív ve Slavii.
</TEXT>
</DOC>
<DOC>
<DOCID>LN-20020723098</DOCID>
<DOCNO>LN-20020723098</DOCNO>
<DATE>07/23/02</DATE>
<TITLE>
Šachy
</TITLE>
<TEXT>
MS v USA - štafeta mužů: 1. Německo 5588 b., 2. Litva 5556, 3. Polsko 5516, ČR (Sedlecký, Dvořák, Michalík) nedokončila pro zranění Sedleckého.
Cyklistika
</TEXT>
</DOC>
<DOC>
<DOCID>LN-20020723099</DOCID>
<DOCNO>LN-20020723099</DOCNO>
<DATE>07/23/02</DATE>
<TITLE>
Frentzen chce zkusit rallye. Pilot stáje formule 1 Arrows Heinz-Harald Frentzen chce prý vyzkoušet rallye. Vůz, který bude pro Frentzenův test použit, musí být od automobilky Ford. Ta má totiž podíl ve firmě Cosworth, která dodává motory Frentzenově zaměstnavateli stáji Arrows.
</TITLE>
<TEXT>
Biatlonová svatba. V sobotu si řekli své životní ano úspěšní biatlonoví reprezentanti Kateřina Losmanová a Tomáš Holubec. Svatba se slavila na radnici v Jablonci nad Nisou.
Publikace o MS. Knihu o nedávném mistrovství světa ve fotbale vydává nakladatelství Olympia. Oficiální publikaci fotbalového svazu včera pokřtil mimo jiné jediný český sudí na šampionátu Evžen Amler.
</TEXT>
</DOC>
<DOC>
<DOCID>LN-20020723100</DOCID>
<DOCNO>LN-20020723100</DOCNO>
<DATE>07/23/02</DATE>
<TITLE>
Na hokejisty Omsku čekaly první den soustředění v Karlových Varech polní podmínky
</TITLE>
<TEXT>
Symbolem nepohody a vyhnanství je pro běžného Čecha Sibiř. Oblast mrazivých ruských plání je však hokejistům tamního Omsku daleko více nakloněna než jejich současná lokace - soustředění v Karlových Varech, kam je přivezl nový trenér Ivan Hlinka.
KARLOVY VARY - Západočeské lázeňské město přivítalo největšího favorita ruské ligy, uvyklého luxusu komplexu se třemi tělocvičnami a posilovnou, velkou ostudou. Alespoň hotel Pupp je na úrovni, spolu s Omskem ho v těchto dnech obývá i bývalý ruský prezident Michail Gorbačov. Kvůli rozbité rolbě vyjela k dopoledním tréninku na led jen jedna část mužstva, největší hvězdy včetně tří Čechů Pavla Patery, Martina Procházky a Tomáše Vlasáka už se na kluziště rozježděné ještě z předešlého tréninku karlovarského klubu nedostaly. Šlo by o zdraví. "Nic tady nefunguje," povzdechl si asistent Radim Rulík, když zvolil alternativní náhradu a rozhodl se s hráči včetně elitní formace sborné z letošního MS Sušinskij - Zatonskij - Prokopjev vyjít do terénu. Obratem se však vraceli. Jen co prokličkovali mezi auty, zjistili, že cesta je uzavřena. Tak se šlo do posilovny. Mezitím se hokejisté, kteří na ledě odtrénovat stihli, vrhali přes frekventovanou silnici na louku, kde si začali odkládat věci na sluníčko. V šatně jim chybí sušárna. Program, jenž má ruský velkoklub před dveřmi kabiny rozepsaný přesně na minutu, se hroutil jako domeček z karet. "Snad už to bude jen lepší," povzdechl si Rulík, jenž v Karlových Varech jako trenér minulou sezonu působil. Kouč Ivan Hlinka se na led nedostal, ač to plánoval. Po vystoupení ze stříbrného mercedesu již jen debatoval, černé kožené sako neměl možnost sundat. Rusové si však Česko nevybrali k soustředění kvůli skvělým podmínkám. Šlo jim především o snadné sehnání přátelských zápasů. "V Rusku to je totiž kvůli velkým vzdálenostem problém. Teď je například šest klubů ve finském Lahti a hrají mezi sebou. My jsme zvolili Česko," pravil Hlinka, jehož Omsk už dnes čeká duel s ruským druholigovým Něfťjankem Almetěvsk, který je na přípravném kempu v Mostě. Hlinkův tým se dále utká mimo jiné s extraligovými účastníky Litvínovem, Slavií a Karlovými Vary.
</TEXT>
<HEADING>
Hlinkův dril se hráčům zprvu nelíbil
</HEADING>
<TEXT>
Zápasy to ale nebudou jen přátelské, budou muset vedení Omsku v čele s prezidentem Anatolijem Bardinem potvrdit, že posílený tým má na víc než na čtvrté místo z poslední sezony ruské ligy. "Máme mužstvo, které si nemůže dovolit prohrávat, i v lize se budeme muset pohybovat mezi prvními třemi. Ambice vedení jsou jen ty nejvyšší titul," potvrdil Hlinka. "Jinak bych také mohl být už na Vánoce doma," neodpustil si svou vyhlášenou ironii. S týmem zatím komunikuje prostřednictvím Procházky s Paterou, kteří již v klubu působili loni. "Jsme taková spojnice," přiznal Procházka, jenž na trénink přijel stylově oblečený v modrém triku s nápisem Russia. "Klukům se například moc nelíbilo, že jsme hned od začátku trénovali dvoufázově, ale už je to v pohodě," přiznal Procházka, že Hlinkův tvrdý dril hned od prvního dne letní přípravy i Rusy zaskočil. V Karlových Varech mají také zabíračku. Ráno trénink na dvě skupiny, posilovna, kolo, odpoledne další příprava na ledě, posilovna... Pro úspěch se dělá vše. A ten je velmi reálný. "Je to nejkvalitnější tým, ve kterém jsem kdy byl," tvrdí nováček Tomáš Vlasák.
Zápasy to ale nebudou jen přátelské, budou muset vedení Omsku v čele s prezidentem Anatolijem Bardinem potvrdit, že posílený tým má na víc než na čtvrté místo z poslední sezony ruské ligy. "Máme mužstvo, které si nemůže dovolit prohrávat, i v lize se budeme muset pohybovat mezi prvními třemi. Ambice vedení jsou jen ty nejvyšší titul," potvrdil Hlinka. "Jinak bych také mohl být už na Vánoce doma," neodpustil si svou vyhlášenou ironii. S týmem zatím komunikuje prostřednictvím Procházky s Paterou, kteří již v klubu působili loni. "Jsme taková spojnice," přiznal Procházka, jenž na trénink přijel stylově oblečený v modrém triku s nápisem Russia. "Klukům se například moc nelíbilo, že jsme hned od začátku trénovali dvoufázově, ale už je to v pohodě," přiznal Procházka, že Hlinkův tvrdý dril hned od prvního dne letní přípravy i Rusy zaskočil. V Karlových Varech mají také zabíračku. Ráno trénink na dvě skupiny, posilovna, kolo, odpoledne další příprava na ledě, posilovna... Pro úspěch se dělá vše. A ten je velmi reálný. "Je to nejkvalitnější tým, ve kterém jsem kdy byl," tvrdí nováček Tomáš Vlasák.
</TEXT>
</DOC>
<DOC>
<DOCID>LN-20020723101</DOCID>
<DOCNO>LN-20020723101</DOCNO>
<DATE>07/23/02</DATE>
<TITLE>
KARLOVY VARY - První týden angažmá má za sebou v Omsku hokejista TOMÁŠ VLASÁK.
</TITLE>
<TEXT>
LN: Jaký je hlavní rozdíl mezi působením v evropském klubu a hraním hokeje na Sibiři?
Žádný jsem zatím nezaregistroval, jen finanční podmínky jsou tu nesrovnatelné.
LN: Jak vás přivítali fanoušci?
První týden jsme na odpoledních trénincích hráli na dvě brány a chodily se dívat davy lidí.
</TEXT>
<HEADING>
LN: Zatím je tedy vše bez problémů?
</HEADING>
<TEXT>
Úplně. Už mám vybraný byt, až přijedeme ze soustředění, dostanu auto. Jen na dlouhé letecké přesuny k zápasům se musím připravit, na to zvyklý nejsem.
LN: Jak vás přivítali spoluhráči? Necítil jste nevraživost jako k hvězdě, která jim bude brát čas na ledě, a potažmo i peníze?
Vůbec, to tady neexistuje. Žádný problém.
LN: O ruských klubech se říká, že jsou jako jedna velká rodina. Je to pravda?
Něco na tom je, například před šatnou nám v Osmku stojí bodyguardi a těm vždy po příchodu každý podává ruku.
LN: Ivan Hlinka vás zařadil na pravé křídlo k Paterovi s Procházkou, vy jste však zvyklý hrát vlevo...
To je pravda, ale myslím, že nám to jako české lajně půjde. Jsme podobné typy.
LN: Mluvilo s vámi vedení o cílech pro sezonu?
Moc ne, ale odevšad je cítit, že jsou to jen ty nejvyšší cíle. Všude v novinách se píše, že musíme vyhrát.
LN: Není to trochu pokřivená sportovní logika - velká investice rovná se vítězství?
Je samozřejmé, že od nás čekají výsledky, když tolik investují. Ale tak se to naplánovat nedá. Byl bych opatrnější, po titulu v Rusku prahne dalších šest klubů.
</TEXT>
</DOC>
<DOC>
<DOCID>LN-20020723102</DOCID>
<DOCNO>LN-20020723102</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Za legendu a zrod nového mýtu označuje italský tisk vítězství Michaela Schumachera v nedělní Velké ceně Francie formule 1, v níž si Němec s předstihem zajistil pátý titul mistra světa. "Neuvěřitelný Schumi! To není pilot, ale žralok. Nikomu se dosud nepovedlo získat titul šest závodů před koncem sezony," hlásá list Gazzetta dello Sport. "Schumi je největší talent všech dob. Tři tituly, které Schumacher získal na ferrari, jsou mu odměnou za mimořádné schopnosti. Zná své auto tak dobře, jako sám sebe," pokračuje italský deník v chvalozpěvech. Tuttosport přiřadil ke jménu německého pilota římskou pětku a udělal z něj císaře. "Legenda, mýtus, triumf. Slova nestačí, aby člověk popsal, co letos se Schumacherem zažil v seriálu formule 1. Německý zázrak je prvotřídní talent, jenž vylepšuje s pomocí stáje Ferrari jeden rekord za druhým," oslavuje 33letého Schumachera Tuttosport. La Repubblica pasovala pětinásobného mistra světa na legendu. "Schumacher, legenda formule 1!" hlásá palcový titulek včerejšího vydání. "Celý svět leží u nohou krále Michaela. Rekordy a triumfy - už jedenáct let je žralokem na závodních okruzích po celém světě," pokračuje italský list. "Dostal se na Olymp a stojí po boku Fangia," dodává La Repubblica. Vzpomínkou na rekord Argentince Juana Manuela Fangia, který Schumacher vyrovnal, uvedl svůj komentář i francouzský list L'Equipe. "Sám s Fangiem. Schumacher vyjel do panteonu sportu. Schumi je legenda. Napsal novou kapitolu knihy dějin formule 1. Jezdí formuli 5," oslavuje deník pilota, jehož roční příjem je podle odhadů 56 milionů eur, což je víc, než kolik pobírají dohromady všichni fotbalisté Bayernu Mnichov. Den po zisku titulu už mluví Schumacher o další sezoně. V příštím roce může zaútočit na šestý titul, kterým by se osamostatnil v čele historických tabulek. Schumacher potvrdil, že má chuť pokračovat ve své hvězdné kariéře a nemyslí na odchod z formule. "Mám pořád motivaci, ale ne kvůli honbě za rekordním titulem. Prostě mě baví závodění a chci si užít co nejvíc dobrých závodů," uvedl. "Náš tým je ve výborné formě a může v takových výkonech pokračovat ještě dlouho. Milujeme tenhle sport a žijeme pro něj," vyznal se německý jezdec.
</TEXT>
</DOC>
<DOC>
<DOCID>LN-20020723103</DOCID>
<DOCNO>LN-20020723103</DOCNO>
<DATE>07/23/02</DATE>
<TITLE>
Bouřlivák Josef Doktor, otec a trenér sběratele medailí Martina Doktora, si po návratu z ME v Szegedu vzal na paškál nejen poměry v tomto českém odvětví, ale také čistotu sportu s pádly.
</TITLE>
<GEOGRAPHY>PRAHA</GEOGRAPHY>
<TEXT>
S bronzem na trati 500 metrů a dalšími dvěma finálovými účastmi se vrátil z ME v rychlostní kanoistice v Szegedu Martin Doktor (28). Na olympijských distancích Češi víc nezískali, stříbro deblkanoe Fuksa, Netušil i bronz Procházkovy čtyřkanoe se urodily na dvoustovce, jež postrádá olympijský lesk. "Já tu medaili považuju za hrozně cennou, vždyť pole kanoistů se stále více vyrovnává," konstatoval Doktor mladší. Od roku 1997, kdy začala ME, z nich přivezl již devátý kov. Na adresu největších soupeřů Opaleva z Ruska, Dittmera z Německa a Kolonicse z Maďarska, s nimiž se člen Prosportu Sezemice bil zejména, jeho otec utrousil: "Když je Opalev na 500 metrů o tři vteřiny rychlejší než Martin, tak nemám slov, to je za hranicí možností. Stejně jako Dittmer. Jsou v obrovské chemické formě. Podle mě jsou ze světové špičky jenom on a Kanaďan Giles čistí. Tohle je závodění proti chemickým fabrikám. Vezměte si Opaleva - loni svaly jako hrom, a teď štíhlý kluk, a rychlejší. Jede na krevní doping," horlil Doktor starší, podobně jako nedávno trenér lyžařky Neumannové Stanislav Frühauf. Jenže ten se satisfakce dočkal, s čímž Doktor asi počítat nemůže. "Na dopingovou kontrolu berou Martina, protože vědí, že je čistý. Opaleva a další nikoli, kanoistická federace nechce mít problémy," pravil zkušený kouč. Svá slova namířil i do českých řad. "Svaz kritizuje kajakářku Barboru Futerovou, že trénuje v Itálii s olympijskou vítězkou Idemovou, jezdí si na závody podle svého a kdoví co ještě. A prý si hraje na Martina Doktora! No jo, ale ona skončila v Szegedu pátá a sedmá na olympijských tratích, a to náš ženský kajak nepamatuje!" rozohnil se Doktor. "Ne ne, činovníci svazu by měli jít do sebe," dodal.
PRAHA - S bronzem na trati 500 metrů a dalšími dvěma finálovými účastmi se vrátil z ME v rychlostní kanoistice v Szegedu Martin Doktor (28). Na olympijských distancích Češi víc nezískali, stříbro deblkanoe Fuksa, Netušil i bronz Procházkovy čtyřkanoe se urodily na dvoustovce, jež postrádá olympijský lesk. "Já tu medaili považuju za hrozně cennou, vždyť pole kanoistů se stále více vyrovnává," konstatoval Doktor mladší. Od roku 1997, kdy začala ME, z nich přivezl již devátý kov. Na adresu největších soupeřů Opaleva z Ruska, Dittmera z Německa a Kolonicse z Maďarska, s nimiž se člen Prosportu Sezemice bil zejména, jeho otec utrousil: "Když je Opalev na 500 metrů o tři vteřiny rychlejší než Martin, tak nemám slov, to je za hranicí možností. Stejně jako Dittmer. Jsou v obrovské chemické formě. Podle mě jsou ze světové špičky jenom on a Kanaďan Giles čistí. Tohle je závodění proti chemickým fabrikám. Vezměte si Opaleva - loni svaly jako hrom, a teď štíhlý kluk, a rychlejší. Jede na krevní doping," horlil Doktor starší, podobně jako nedávno trenér lyžařky Neumannové Stanislav Frühauf. Jenže ten se satisfakce dočkal, s čímž Doktor asi počítat nemůže. "Na dopingovou kontrolu berou Martina, protože vědí, že je čistý. Opaleva a další nikoli, kanoistická federace nechce mít problémy," pravil zkušený kouč. Svá slova namířil i do českých řad. "Svaz kritizuje kajakářku Barboru Futerovou, že trénuje v Itálii s olympijskou vítězkou Idemovou, jezdí si na závody podle svého a kdoví co ještě. A prý si hraje na Martina Doktora! No jo, ale ona skončila v Szegedu pátá a sedmá na olympijských tratích, a to náš ženský kajak nepamatuje!" rozohnil se Doktor. "Ne ne, činovníci svazu by měli jít do sebe," dodal.
</TEXT>
</DOC>
<DOC>
<DOCID>LN-20020723104</DOCID>
<DOCNO>LN-20020723104</DOCNO>
<DATE>07/23/02</DATE>
<TITLE>
říká zkušený Jozef Jarabinský, trenér největšího favorita fotbalové ligy - pražské Sparty
</TITLE>
<TEXT>
S velkou trenérskou personou jde do ligy fotbalová Sparta. Na její lavičku znovu usedl Jozef Jarabinský, osmapadesátiletý expert. Na Letnou se vrátil oklikou přes Řecko, Turecko a naposledy ostravský Baník.
</TEXT>
<HEADING>
LN: Pokolikáté už jste vlastně na Spartě?
</HEADING>
<TEXT>
Už potřetí. Nejdřív jako trenér mládeže a asistent trenéra Ježka, pak hlavní kouč a teď zase. Když to sečtu, určitě jsem tu strávil dohromady víc než deset let.
LN: Vypěstoval jste si za ta léta ke Spartě nějaký zvláštní vztah?
Z mého života se tahle kapitola prostě nedá vymazat. Jsem rád, že ve Spartě mohu působit, protože to vždycky byla u nás špička.
</TEXT>
<HEADING>
LN: Takže jde svým způsobem o srdeční záležitost?
</HEADING>
<TEXT>
Takhle to neberu. Trenér by měl být vždy především profesionál. Ale jsem tady svázán s několika generacemi hráčů, od Skuhravého přes Kollera až po současný tým. Vážím si toho.
LN: Trenérem Sparty jste se stal půl roku poté, co jste za pohnutých okolností odstoupil od kandidatury na místo reprezentačního kouče. Berete to jako určité zadostiučinění?
Rozhodně ne, tyhle dvě záležitosti nespojuji. Reprezentace, to je pro mě uzavřená kapitola. Rozhodl jsem se tak, jak jsem se rozhodl. Od kandidatury jsem odstoupil a víc se k tomu nehodlám vracet.
LN: Dobrá, zpět ke Spartě. Naposledy jste v jejích službách působil před sedmi lety. V jakém stavu jste ji nyní našel?
Určitě je tu lepší zázemí. Pracuje se tady profesionálněji. A to se týká nejen hráčů, ale všech ostatních.
</TEXT>
<HEADING>
LN: Po tom jste přece vždy volal...
</HEADING>
<TEXT>
A je dobře, že v tom už mezi námi a vyspělými kluby není rozdíl. Pokud se jim chceme vyrovnat, tak ani nemůže být.
LN: Zdá se, že jste přišel do Sparty v nejvhodnější chvíli. Klub loni nic nevyhrál, může se jen zlepšit.
Ta doba je pro můj příchod skutečně dobrá. Všichni si tu uvědomili, že titul se získává na hřišti. Předem ho nikdo nemá jasný. Víme také, že pro společný cíl musí dělat maximum nejen hráči, ale i vedení. Vytyčením mety všechno teprve začíná.
LN: Vedení udělalo dost už v létě. Přivedlo takové posily, že se mluví o nejsilnější Spartě za poslední dobu.
Ano, přišlo několik hráčů, došlo k oživení hráčského kádru. Ale musíme také respektovat soupeře. Slavia se stihla značně posílit už na jaře. A pozadu nezůstal ani Liberec, Teplice. Každého úspěšného výsledku si proto musíme vážit.
LN: Sparta má na co navazovat. Loni na podzim hrála krásný fotbal a vyhrávala. Chtěli byste jít ve stopách Hřebíkova týmu?
Dneska už jsme trochu jinde. Budeme hrát jiným způsobem hry.
LN: A líbila se vám loňská Sparta?
Samozřejmě, hlavně v Lize mistrů dělala hrou i výsledky jenom radost. Její vystoupení bylo excelentní.
</TEXT>
<HEADING>
LN: Může se ten loňský podzim opakovat?
</HEADING>
<TEXT>
Nejdřív je potřeba dávat si postupné cíle. Do Ligy mistrů se napřed musíme dostat. Pak můžeme pomýšlet na to, jak postoupit dál.
LN: Poborský a další hvězdy, to je velké lákadlo pro lidi. Čím je chcete ještě přitáhnout?
Už v přípravě jsme kladli důraz na to, abychom fanoušky přitáhli do hlediště. Jako třeba v zápase se Slovanem, který byl rozhodnutý, ale hráči přesto bojovali celých 90 minut.
LN: Jste znám svým postojem vůči vedení. Nechtěl byste být svým pánem a působit v roli manažera v anglickém stylu, tedy muže, se kterým se klub ztotožní, člověka, který si vybírá hráče do týmu a zároveň je trénuje?
Manažer v tom anglickém smyslu se tolik nedostane do tréninkového procesu. To by mi chybělo.
LN: Co kdyby přišla výhodná nabídka ze špičkového zahraničního klubu uvažoval byste o ní?
Vždyť jsem ještě na Spartě nic neodvedl. Máme za sebou teprve letní přípravu.
</TEXT>
</DOC>
<DOC>
<DOCID>LN-20020723105</DOCID>
<DOCNO>LN-20020723105</DOCNO>
<DATE>07/23/02</DATE>
<TITLE>
Zasloužený den volna si včera vybrali účastníci Tour de France, kteří mají před sebou poslední týden náročného závodu.
</TITLE>
<TEXT>
MONT VENTOUX - Lance Armstrong si v cíli nedělní čtrnácté etapy cyklistického závodu Tour de France postěžoval na diváky, kteří jej během náročného, dvacet kilometrů dlouhého stoupání na Mont Ventoux provokovali nadávkami. Američan, který usiluje o čtvrté vítězství za sebou, není ve Francii příliš populární a fanoušci o něm rozkřikují, že dopuje. "Kdybych měl pokaždé, když na mě někdo křikl dopi, vybírat dolar, byl by ze mě boháč," tvrdil Armstrong. "Ale nejsem tu proto, abych se pokoušel usmířit s lidmi, kteří toho příliš vypili a křičí dopi. Je to otázka inteligence. Buď máte úroveň, nebo ne," citovala jeho slova agentura Reuters. Radost naopak Američanovi jistě udělal hollywoodský herec Robin Williams, který se jako velký fanoušek cyklistiky účastní závodu už popáté v doprovodném vozu. V nedělní etapě Armstronga z auta mohutně podporoval. "Skvělý den. Byl to jedinečný zážitek sledovat Lanceho, jak letí do kopce," svěřil se Williams, známý například z filmu Král rybář. "Mont Ventoux je výjimečné místo. Je to K2 cyklistiky," přirovnal stoupání na Mont Ventoux k obávanému himálajskému vrcholu. "V televizi to tak nevypadá, ale když jste přímo tady, tak vám to stoupání připadá hrozně příkré," dodal uznale Williams.
</TEXT>
</DOC>
<DOC>
<DOCID>LN-20020723106</DOCID>
<DOCNO>LN-20020723106</DOCNO>
<DATE>07/23/02</DATE>
<GEOGRAPHY>PRAHA</GEOGRAPHY>
<TEXT>
Někdejší předseda České strany národně sociální Jan Šula odmítl odpovědnost za to, že se jedna z nejbohatších politických stran ocitla na mizině. ČSNS už v podstatě nemá majetek ani peníze na zaplacení dluhů. Členové strany z toho viní Šulu a podávají na něj trestní oznámení. "Kontrola prostředků, sestavování a dodržování rozpočtu nespadaly do kompetencí a povinností předsedy," řekl Šula. Jeho kolegové mu vytýkají, že v megalomanské kampani před červnovými volbami utratila strana téměř všechny peníze. Letošní volby stály národní socialisty asi 37,5 milionu korun, o 12,5 milionu více, než se předpokládalo. Ve volbách ČSNS získala jen 0,8 procenta hlasů. "Mým zločinem je, že ČSNS neuspěla ve volbách, a za to může vždy předseda," uvedl Šula.
</TEXT>
</DOC>
<DOC>
<DOCID>LN-20020723107</DOCID>
<DOCNO>LN-20020723107</DOCNO>
<DATE>07/23/02</DATE>
<GEOGRAPHY>CHRUDIM</GEOGRAPHY>
<TEXT>
Čtrnáctiletou chovankyni Ústavu sociální péče pro mládež ve Slatiňanech smrtelně zranila tyč ochranné postele, která jí dopadla na hrdlo. Dívka byla v posteli ve svěrací kazajce. Mluvčí chrudimské policie Věra Hamáčková uvedla, že z dosud nezjištěných důvodů se uvolnila zabezpečená přední posuvná síť ochranného lůžka, přičemž horní vodicí tyč dopadla právě na dívku. Dívka zemřela druhý den po převozu do nemocnice. Příčiny a míru zavinění policie vyšetřuje. Chovankyně byla podle ředitele ústavu Miroslava Kubína často velmi neklidná a ohrožovala nejenom okolí, ale i samu sebe. Proto byla v kazajce. Ústav sociální péče ve Slatiňanech zabezpečuje denní, týdenní a celoroční pobyt pro 295 mentálně postižených lidí a klientů s kombinovanými vadami.
</TEXT>
</DOC>
<DOC>
<DOCID>LN-20020723108</DOCID>
<DOCNO>LN-20020723108</DOCNO>
<DATE>07/23/02</DATE>
<GEOGRAPHY>BRNO</GEOGRAPHY>
<TEXT>
Brněnský výrobce traktorů Zetor by měl na podzim propustit asi 700 lidí. Novinářům to dnes řekl ministr práce a sociálních věcí Zdeněk Škromach po jednání na brněnském úřadu práce. Zetor nyní zaměstnává zhruba 2000 lidí a dalších 850 zaměstnanců mají dceřiné společnosti firmy. V Brně je to již druhé hromadné propouštění oznámené v uplynulých dnech. Přesun výroby z Brna totiž oznámila i nadnárodní firma Flextronics, kde se propuštění dotkne asi tisícovky lidí. Informace o hromadném propouštění v Zetoru potvrdila mluvčí brněnského úřadu práce Ivana Drmolová. Propouštění v Zetoru i Flextronicsu se tak zřejmě sejdou v podzimních měsících, protože hromadné propouštění je nutno oznámit úřadu práce měsíc před rozdáváním výpovědí. Drmolová však uvedla, že je těžké odhadnout vliv obou událostí na míru nezaměstnanosti v Brně. Drmolová doplnila, že hromadné propouštění ve Flextronicsu i Zetoru, které bude představovat zhruba 1700 lidí, není příznivou zprávou. V nabídce brněnského úřadu práce je nyní totiž jen přes tisíc volných pracovních míst. Výhodou však může být fakt, že z každého podniku budou lidé s jinou kvalifikací. V případě Flextronicsu především v oblasti elektroniky a ze Zetoru zřejmě hlavně strojaři. Jeden z představitelů odborů v podniku Miloš Launa uvedl, že o konkrétních číslech propouštěných z jednotlivých závodů budou jednat na úterním závodním výboru. Zetor má dlouhodobé problémy s financováním podniku. Ty vedly k 19měsíčnímu zastavení výroby, která byla obnovena v říjnu 2000. Loni podnik vyrobil 3456 traktorů proti 7000 plánovaných.
</TEXT>
</DOC>
<DOC>
<DOCID>LN-20020723109</DOCID>
<DOCNO>LN-20020723109</DOCNO>
<DATE>07/23/02</DATE>
<GEOGRAPHY>WASHINGTON</GEOGRAPHY>
<TEXT>
Za to, že lidé žijí zhruba dvakrát déle než jejich nejbližší příbuzní, šimpanzi a gorily, vděčí lidé svému většímu mozku. K tomuto poznání dospěli dva severoameričtí vědci. Hillard Kaplan, antropolog z Novomexické univerzity, a jeho kanadský kolega Arthur Robson z univerzity v Londonu (provincie Ontario) představili teorii, k níž došli pomocí matematického modelu, v nejnovějším vydání respektovaného amerického odborného časopisu Proceedings, který vydává americká Národní akademie věd. Ve svém článku označují fyzické a duševní schopnosti za "ztělesněný kapitál". Nervové tkáně jako lidský neokortex, vývojově nejmladší část šedé kůry velkého mozku, jsou "kapitálem" nejvyššího řádu, neboť skrze obohacování o nové informace a učením získané nové schopnosti stoupají v ceně. Z modelu obou vědců vyplývá, že tvrdé životní podmínky v africké savaně a později i na dalších kontinentech donutily předchůdce dnešních lidí učit se stále nové věci a rozšiřovat svou mozkovou kapacitu. Na tvorbu nové mozkové hmoty však člověk spotřebuje velmi mnoho energie. Tato velká počáteční investice se může vyplatit pouze tehdy, když jedinec žije a profituje z ní velmi dlouho, argumentují vědci. Větší mozek pak zvyšuje šanci člověka na přežití a tím jeho život prodlužuje. Právě tomuto efektu vděčí Homo sapiens podle Kaplana a Robsona za téměř čtyřikrát větší mozek, než mají šimpanzi a gorily, a za dvakrát tak dlouhý život. Podobné modely by mohly pomoci pochopit i to, proč se relativně vysokého věku dožívají jiné živočišné druhy, například papoušci a mravenci.
</TEXT>
</DOC>
<DOC>
<DOCID>LN-20020723110</DOCID>
<DOCNO>LN-20020723110</DOCNO>
<DATE>07/23/02</DATE>
<GEOGRAPHY>BRUSEL/BERLÍN</GEOGRAPHY>
<TEXT>
Otřesy půdy o síle 4,9 stupně Richterovy škály zasáhly včera ráno oblast nedaleko Cách, na pomezí Německa a Nizozemska. Ke zraněním osob ale nedošlo a zaznamenány byly jen lehké škody na několika budovách. Zemětřesení o síle 4,5 stupně Richterovy škály překvapilo včera ráno i obyvatele Belgie. Podle prvních zjištění nebyl nikdo zraněn ani zde. Do včerejšího večera nebyly hlášeny ani žádné škody.
</TEXT>
</DOC>
<DOC>
<DOCID>LN-20020723111</DOCID>
<DOCNO>LN-20020723111</DOCNO>
<DATE>07/23/02</DATE>
<TEXT>
Mrazy v JAR zabily 22 lidí. Mrazivé počasí, které již několik dní trvá v Jihoafrické republice, si vyžádalo nejméně 22 mrtvých. Nejvíce je postižena provincie Východní Kapsko. Tam také zemřelo i devět cestujících minibusu, který uvízl v málo obydlené oblasti.
</TEXT>
</DOC>
<DOC>
<DOCID>LN-20020723112</DOCID>
<DOCNO>LN-20020723112</DOCNO>
<DATE>07/23/02</DATE>
<GEOGRAPHY>BRNO</GEOGRAPHY>
<TEXT>
Brněnský výrobce traktorů Zetor by měl na podzim propustit asi 700 lidí. Novinářům to dnes řekl ministr práce a sociálních věcí Zdeněk Škromach po jednání na brněnském úřadu práce. Zetor nyní zaměstnává zhruba 2000 lidí a dalších 850 zaměstnanců mají dceřiné společnosti firmy. V Brně je to již druhé hromadné propouštění oznámené v uplynulých dnech. Přesun výroby z Brna totiž oznámila i nadnárodní firma Flextronics, kde se propuštění dotkne asi tisícovky lidí. Informace o hromadném propouštění v Zetoru potvrdila mluvčí brněnského úřadu práce Ivana Drmolová.
</TEXT>
</DOC>
</CZE>