<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020228001</DOCID>
<DOCNO>LN-20020228001</DOCNO>
<DATE>02/28/02</DATE>
<TITLE>
Létání politiků po republice označoval v minulosti český premiér za aroganci moci
</TITLE>
<GEOGRAPHY>PRAHA</GEOGRAPHY>
<TEXT>
"Dobrý let, Miloši!" Tímto ironickým sloganem by dnes mohl Václav Klaus oplatit premiéru Zemanovi jeho časté narážky z časů, kdy on byl premiérem a Zeman stál v čele opozice. Zeman totiž léta vytýkal Klausovi, že ke svým cestám po republice používá drahý vládní vrtulník. Včera ale premiér zvolil stejný způsob dopravy cestou na výjezdní zasedání vlády v Karlových Varech. Zeman spolu s ministrem zahraničí Janem Kavanem přistál na heliportu rychlé záchranné služby v těsném sousedství budovy krajského úřadu, kde vláda jednala. "Premiér využil vrtulníku z časových důvodů," řekl vládní mluvčí Libor Rouček.
</TEXT>
<HEADING>
Mluvčí: Šetříme čas
</HEADING>
<TEXT>
Stejné praktiky přitom Zeman ještě před šesti lety označoval za aroganci moci. Na střechu svého volebního autobusu Zemák si nechal nastříkat nápis "Dobrý let, Václave!". ČSSD tím chtěla demonstrovat, že má blíže k obyčejným lidem než ODS. Zemanův vládní let je o to pikantnější, že ještě před dvěma týdny jeden z jeho ministrů, Stanislav Gross, připomínal v televizní Sedmičce stejné lety Václavu Klausovi. Na kritiku, že vláda spojuje svá výjezdní zasedání v krajích se stranickými mítinky, reagoval Gross slovy: "Dokonce byly vlády nebo představitelé, kteří létali vrtulníkem na takováto shromáždění." Klaus se důrazně ohradil: "Pane ministře, za dvanáct let v politice jsem určitě letěl vládním vrtulníkem podstatně méněkrát než vy za čtyři roky." Šéf ODS uznal, že ve volební kampani používal vrtulník, platila ho ale jeho strana.
</TEXT>
<HEADING>
Voliče svážel autobus
</HEADING>
<TEXT>
Ministři se po skončení karlovarského jednání zúčastnili setkání s občany, které do největšího sálu lázeňského hotelu Thermal svezla autobusy z celého kraje karlovarská organizace ČSSD. Jak uvedla TV Prima, setkání s ministry bylo inzerováno v místním tisku. Inzeráty platila soukromá firma. Premiér na setkání s občany řekl, že o takové inzerci nic neví.
</TEXT>
<HEADING>
Výjezdy kabinetu
</HEADING>
<TEXT>
* Mimopražské zasedání bylo už čtvrté v pořadí. * Předchozí v Ústí, Hradci a Zlíně byla vždy kritizována opozicí. * Ministři totiž vždy spojili výjezd s propagací vlastní strany. * Do skončení svého působení hodlá kabinet zasedat ve všech krajích.
* Mimopražské zasedání bylo už čtvrté v pořadí. * Předchozí v Ústí, Hradci a Zlíně byla vždy kritizována opozicí. * Ministři totiž vždy spojili výjezd s propagací vlastní strany. * Do skončení svého působení hodlá kabinet zasedat ve všech krajích.
</TEXT>
</DOC>
<DOC>
<DOCID>LN-20020228002</DOCID>
<DOCNO>LN-20020228002</DOCNO>
<DATE>02/28/02</DATE>
<TITLE>
KARLOVY VARY - Po centru Karlových Varů kráčí několik solidně oblečených mužů. Kolemjdoucí je nevěřícně sledují. Otáčejí hlavy a zastavují se v chůzi. "Hele, vždyť to je Špidla. Jé, Gross," gestikuluje s úžasem žena na svého partnera. Většina členů sociálnědemokratické vlády budí v ulicích rozruch. Český kabinet má v lázeňském městě výjezdní zasedání. Už za chvíli si lidé budou moci s ministry podiskutovat v sále hotelu Thermal. Karlovarští toho však příliš využít nehodlají. "Škoda, že jsem to nevěděl dříve. Už mám koupené lístky do kina," říká Aleš Pohlídal. Jeho asi dvacetiletý kamarád má opačný názor: "Co s politiky? Pán prstenů je Pán prstenů. A na Harryho Pottera je i Zeman krátkej." Ministři nenalákají ani zhruba pětadvacetiletou dívku. Ta na procházející politiky křičí "Ahoj!" a je nadšená, když jí odpovídají. "Znám je jen z televize. Ale že bych s nimi chtěla mluvit? O to tedy nestojím," prohlašuje. Přesto je sál pro zhruba osm set návštěvníků z poloviny zaplněn. Organizátor akce - krajská buňka ČSSD - totiž objednala sedm autobusů, které svážely "obecenstvo" z jedenadvaceti okolních obcí.
</TITLE>
<TEXT>
Krajská tajemnice ČSSD Pavla Kozlíková uvedla, že autobusy jsou linkové a zaplatí je místní sociální demokraté, nikoli vláda. "Když tu měli výjezdní zasedání, byla škoda toho nevyužít," konstatuje. O začátek předvolební kampaně podle ní ale nejde "ani náhodou". Pravdou je, že autobusy svůj účel splnily. Zájemců o osobní setkání se Zemanem a spol. je v Karlovarském kraji poměrně dost. I když na trase Teplá - Toužim - Bečov nad Teplou to tak na začátku zdaleka nevypadalo. V půl čtvrté odpoledne sedí ze tří tisíc obyvatel Teplé v autobuse jen sedm lidí. Mezi nimi i místní radní za ČSSD a manželka šéfa místní stranické buňky Anna Staničková. "Propagaci jsme dělali. Osobně jsem vyvěšovala plakáty a dvakrát vysílal pozvánku i obecní rozhlas. Ale lidi tady politika zajímá už jen málo," tvrdí. "Navíc je pracovní doba. Čekala jsem pět lidí a nakonec je nás o něco více," dodává se smíchem. Jedním z nich je i Michal Junas: "Jsem rád, že můžeme ministry potkat. Proč by měli zasedat jen v Praze? Vždyť i staří králové jezdili mezi prosté lidi. Jen ať to tu vidí," říká. Prázdný autobus se tak zaplňuje až v Toužimi, kde přistupuje asi dvacítka sedmnácti-, osmnáctiletých žáků místního zemědělského učiliště. Ministra zemědělství Jana Fencla ale zpovídat nehodlají. "Prostě chceme poslance vidět, no. Nebo vlastně ministry," vysvětluje Šárka Venená. "Já tam jedu, protože je autobus do Varů a zpátky zadarmo. Na setkání s politiky ani nepůjdu. Na politiku jsem moc mladej," popisuje vlastní motivaci její spolužák Radek Svoboda. Ze všech učňů jich pak do Thermalu zamíří sotva pět. Převážně starší osazenstvo sálu v Thermalu je však po více než hodině Zemanových bonmotů a sebechvále jednotlivých ministrů spokojeno. "Jsem ráda, že jsem tu byla. Aspoň je člověk vidí i naživo. Nejen v televizi," hodnotí vystoupení vlády žena ve středních letech. "Překvapilo mě třeba, že Grégr je ve skutečnosti ještě menší, než se zdá na obrazovce," dodává.
</TEXT>
</DOC>
<DOC>
<DOCID>LN-20020228003</DOCID>
<DOCNO>LN-20020228003</DOCNO>
<DATE>02/28/02</DATE>
<TITLE>
Česko a Kanada žádají další dopingové testy ruských závodnic
</TITLE>
<GEOGRAPHY>PRAHA</GEOGRAPHY>
<TEXT>
Česká lyžařka Kateřina Neumannová má ještě šanci, že vedle bronzu získá dodatečně další olympijský kov. Český olympijský výbor se totiž včera rozhodl zažádat o nové přezkoumání dopingového skandálu ruských reprezentantek Larisy Lazutinové a Olgy Danilovové. "Připojili jsme se k výzvě Kanaďanů a žádáme, aby byla znovu provedena analýza těch vzorků krve ruských závodnic, které jim byly odebrány 15. února před startem kombinačního závodu," řekl včera Milan Jirásek, předseda Českého olympijského výboru. Lazutinová s Danilovovou byly v Salt Lake City usvědčeny z užívání krevního dopingu. Nová substance nazývaná darbepoetin však byla v jejich moči objevena až v závěru olympiády. Medaile tak Ruskám s výjimkou té zlaté, kterou získala Lazutinová v závěrečném maratonu, zůstaly. Pokud by se nyní MOV rozhodl vzorky z15. února přezkoumat a podařilo by se v nich objevit stopy zakázané látky, získala by zlato z kombinace Kanaďanka Scottová a stříbro původně čtvrtá Neumannová. Podle primářky oddělení dopingové kontroly Všeobecné fakultní nemocnice v Praze Růženy Šlechtové existuje možnost, že bude výsledek pozitivní. "Neznám podrobnosti, ale již v minulosti k podobným případům došlo. I nám se před olympiádou v Atlantě stalo, že jsme objevili novou látku, ale neuměli jsme ji popsat. A nyní je zakázaná," vzpomíná primářka Šlechtová.
PRAHA - Česká lyžařka Kateřina Neumannová má ještě šanci, že vedle bronzu získá dodatečně další olympijský kov. Český olympijský výbor se totiž včera rozhodl zažádat o nové přezkoumání dopingového skandálu ruských reprezentantek Larisy Lazutinové a Olgy Danilovové. "Připojili jsme se k výzvě Kanaďanů a žádáme, aby byla znovu provedena analýza těch vzorků krve ruských závodnic, které jim byly odebrány 15. února před startem kombinačního závodu," řekl včera Milan Jirásek, předseda Českého olympijského výboru. Lazutinová s Danilovovou byly v Salt Lake City usvědčeny z užívání krevního dopingu. Nová substance nazývaná darbepoetin však byla v jejich moči objevena až v závěru olympiády. Medaile tak Ruskám s výjimkou té zlaté, kterou získala Lazutinová v závěrečném maratonu, zůstaly. Pokud by se nyní MOV rozhodl vzorky z15. února přezkoumat a podařilo by se v nich objevit stopy zakázané látky, získala by zlato z kombinace Kanaďanka Scottová a stříbro původně čtvrtá Neumannová. Podle primářky oddělení dopingové kontroly Všeobecné fakultní nemocnice v Praze Růženy Šlechtové existuje možnost, že bude výsledek pozitivní. "Neznám podrobnosti, ale již v minulosti k podobným případům došlo. I nám se před olympiádou v Atlantě stalo, že jsme objevili novou látku, ale neuměli jsme ji popsat. A nyní je zakázaná," vzpomíná primářka Šlechtová.
</TEXT>
</DOC>
<DOC>
<DOCID>LN-20020228004</DOCID>
<DOCNO>LN-20020228004</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Deset postav pro kreslený film Hobit navrhl pro amerického producenta vletech 1967 a 1968 český výtvarník Jiří Trnka. Mohl být první, kdo dílo britského spisovatele Tolkiena oživil na filmovém plátně. LN to řekla ředitelka Studia animovaného filmu Zdenka Deitchová. V těchto dnech se v kinech promítá první část trilogie Pán prstenů, což je jiné Tolkienovo dílo, které na Hobita navazuje. Trnka v roce 1969 zemřel, aniž by se Hobit realizoval. Trnkovy návrhy postav představuje výstava v Galerii v Lazarské.
</TEXT>
</DOC>
<DOC>
<DOCID>LN-20020228005</DOCID>
<DOCNO>LN-20020228005</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Dnešek je posledním dnem pro levnou výměnu dvanácti západoevropských měn za eura. Od zítřka platí ve třinácti zemích eurozóny už jen nová měna euro, která s definitivní platností vystřídá tamější národní peníze. Od 1. března si budou české komerční banky účtovat tzv. prekluzní poplatek, což je přirážka za výměnu neplatných peněz. Většina bank si tak bude od pátku srážet deset procent z ceny hodnoty měněné částky. U Komerční banky to bude dokonce dvacet procent při směně v hotovosti a deset procent při vkladu na účet vedený u KB v eurech.
</TEXT>
</DOC>
<DOC>
<DOCID>LN-20020228006</DOCID>
<DOCNO>LN-20020228006</DOCNO>
<DATE>02/28/02</DATE>
<TEXT>
Na včerejší vládní zasedání do Karlových Varů letěl premiér vrtulníkem. Je prý pracovně zaneprázdněn. Na tom by nebylo nic špatného, kdyby před deseti dny Zemanův podřízený, ministr vnitra Stanislav Gross, v televizi nezačal obviňovat Václava Klause z toho, že když byl ve vládě, létal na mítinky za státní peníze. To Klaus mimochodem striktně popíral. Možná to byla jen Grossova dělostřelecká příprava na včerejší premiérovo vrtulníkové extempore. Možná vášnivý letec Gross premiéra přesvědčil o výhodách tohoto dopravního prostředku. Také je možné, že se chtěl Zeman vyrovnat svému rivalovi i v této disciplíně. Doufejme, že si Zeman nechal na svůj vrtulník, stejně jako kdysi na předvolební autobus Zemák, napsat pozdrav Václavu Klausovi. Každopádně hned poté, co měl v Karlových Varech premiér "padla", vydal se na mítink. Na ten, jako ve starých dobrých komunistických časech, svážely nadšené sociálnědemokratické voliče autobusy. Údajně za stranické peníze. Můžeme si myslet něco o předvolebním triku nebo o vládní aroganci, ale jak říká Stanislav Gross: Trik netrik, bavme se o něčem jiném. Přeloženo: Teď jsme u vesla my, tak kušujte.
</TEXT>
</DOC>
<DOC>
<DOCID>LN-20020228007</DOCID>
<DOCNO>LN-20020228007</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
K překvapivému kroku se včera odhodlal státní Energetický regulační úřad. Rozhodl o zlevnění plynu od letošního dubna. Cena plynu pro domácnosti klesne v průměru o 8,2 procenta, pro ostatní odběratele o 8,79 procenta. Pro průměrný rodinný domek to znamená měsíční úsporu asi 140 až 200 korun. Průměrná pražská domácnost, která bydlí v třípokojovém bytě, topí plynem a vaří na něm, pak ušetří zlevněním asi 1000 korun za rok. Důvodem pro zlevnění suroviny je podle šéfa úřadu Pavla Brychty příznivý vývoj cen ropy i plynu na trzích. Roli hrálo také posílení koruny vůči dolaru. Ceny pro domácnosti nejvíce sníží distribuční Jihomoravská plynárenská, a to o 8,50 procenta. Pražská plynárenská zlevní o 8,15 procenta. S nejmenším poklesem musí počítat obyvatelé severní Moravy: o 7,64 procenta.
</TEXT>
</DOC>
<DOC>
<DOCID>LN-20020228008</DOCID>
<DOCNO>LN-20020228008</DOCNO>
<DATE>02/28/02</DATE>
<TITLE>
Vydavatel Michal Zítko dostal u odvolacího soudu pokutu dva miliony a podmínku na tři roky za vydání Hitlerova spisu Mein Kampf. Přiznám se, jsem jeden z těch, kdo si tu knížku koupili. Budu i já obviněn zpropagace fašismu? Člověk ve svobodné společnosti si rád tvoří vlastní názor. Nacistická exploze a její krach v Evropě 30. a 40. let je věc, na niž jsem se rozhodl si vlastní názor utvořit. Rozhodnutí českého soudu mi v tom chce evidentně bránit. Co vlastně víme o předválečné evropské historii? Člověk, který vyrostl v socialistickém školství, má důvod pochybovat skoro o všem, co mu o této době bylo předkládáno. V učebnicích pakt Molotov Ribbentrop neexistoval, masakr v Katyni nebyl dílem NKVD, ale nacistů. Fašismus byl představen jako jedna ze stran velkého střetnutí dobra se zlem. Jak to ale je nyní, když i jeho hlavní protivník SSSR - zmizel v historii s nálepkou "říše zla"?
</TITLE>
<TEXT>
Z nedostatku relevantních dat je dnes nacismus opředen řadou pseudomystických teorií. V knihkupectvích najdete knihy typu Démon z jiného světa, kde je Hitler prezentován jako médium napojené na vyšší démonickou inteligenci, případně se v knize Kopí osudu dočtete "o tom, jak to bylo doopravdy". V této realitě se křižácké výpravy, templáři, svobodní zednáři, tajná společnost Thule a tibetští mniši mísí s nacismem do jedné směsky, poutavé právě svou tajemností. I Jitro kouzelníků, které v 60. letech jako jedna z mála dobrých knih prolomilo česko-komunistickou dialektickou vizi historie, naznačovalo cosi o okultním pozadí nacismu. A do toho to židovské spiknutí - když už i Karel Gott v některých rozhovorech naznačuje, že existují určitá fakta skrytá zraku nezasvěcených, jak se v tom má vyznat obyčejný člověk odněkud zMalého Chlumce?
</TEXT>
<HEADING>
Ad fontes!
</HEADING>
<TEXT>
Komu lze věřit? Dnes nám s úsměvem na tváři politici, reklamní modelové, zpěváci, herci, moderátoři a ředitel jedné televize vysvětlují, že věci jsou tak a ne jinak. Zítra možná budou mluvit opačně, protože se jim to zrovna bude hodit do krámu. Kuponová privatizace byla před pěti lety zázrak české ekonomiky, dnes je to chybná cesta. Izrael byl před 50 lety spojencem, kterému jsme dodávali zbraně, před 15 lety teroristickou imperialistickou sionistickou zemí, včera výspou demokracie na Středním východě a dnes máme mezinárodní konflikt z toho, jak se náš předseda vlády neobratně staví na jeho stranu. Ostatně i Lidové noviny byly kdysi ilegální plátek "ztroskotanců a zaprodanců". Kdo ví, zda to, co se dnes píše v učebnicích, nebude za pár let podrobeno další revizi? Kdo má věřit učitelům a novinám? Takhle se ptá člověk, který hledá pravdu, a je úplně jedno, jestli mu jde o zločiny stalinismu, holocaust, historii keltského osídlení našich zemí nebo historii nacistického Německa. V liberálním světě si každý musí najít pravdu podle svých možností. Proto by každý měl mít možnost si i tuto Hitlerovu knížku přečíst a sám posoudit, zda jde o nějaký geniální program na lepší fungování lidstva. Ti z nás, kteří ji četli, se myslím shodneme na tom, že jde o převážně bolestínské vyprávění na téma "jak se mi vedlo špatně a pak jsem se dostal nahoru", obohacené o politické teorie na téma židovské nadvlády - které jsou zhruba na stejné úrovni jako prohlášení o tom, že McDonald's řídí americkou vládu. Musím se upřímně přiznat, že i já jsem očekával větší literární výkon od člověka, který svého času dokázal o své pravdě přesvědčit přes polovinu Evropy. Je proto chyba, postihuje-li český stát prostřednictvím své státní zástupkyně nakladatele, který tento výtvor vydal, a umožnil nám tak seznámit se s duševním obzorem diktátora, jemuž svého času 250 000 Čechů vzdalo hold na Václavském náměstí a jehož místodržitele jiní Češi popravili poté, co se jako vyslanci londýnské exilové vlády snesli na okupované území na padácích. Neboť co je zakázané, přitahuje a vzbuzuje dojem větší ceny, než skutečně má. I Sauron z Pána prstenů byl poražen nikoliv mocí, ale tím, že pravdě bylo dovoleno odhalit se v plné kráse i ubohosti.
Komu lze věřit? Dnes nám s úsměvem na tváři politici, reklamní modelové, zpěváci, herci, moderátoři a ředitel jedné televize vysvětlují, že věci jsou tak a ne jinak. Zítra možná budou mluvit opačně, protože se jim to zrovna bude hodit do krámu. Kuponová privatizace byla před pěti lety zázrak české ekonomiky, dnes je to chybná cesta. Izrael byl před 50 lety spojencem, kterému jsme dodávali zbraně, před 15 lety teroristickou imperialistickou sionistickou zemí, včera výspou demokracie na Středním východě a dnes máme mezinárodní konflikt z toho, jak se náš předseda vlády neobratně staví na jeho stranu. Ostatně i Lidové noviny byly kdysi ilegální plátek "ztroskotanců a zaprodanců". Kdo ví, zda to, co se dnes píše v učebnicích, nebude za pár let podrobeno další revizi? Kdo má věřit učitelům a novinám? Takhle se ptá člověk, který hledá pravdu, a je úplně jedno, jestli mu jde o zločiny stalinismu, holocaust, historii keltského osídlení našich zemí nebo historii nacistického Německa. V liberálním světě si každý musí najít pravdu podle svých možností. Proto by každý měl mít možnost si i tuto Hitlerovu knížku přečíst a sám posoudit, zda jde o nějaký geniální program na lepší fungování lidstva. Ti z nás, kteří ji četli, se myslím shodneme na tom, že jde o převážně bolestínské vyprávění na téma "jak se mi vedlo špatně a pak jsem se dostal nahoru", obohacené o politické teorie na téma židovské nadvlády - které jsou zhruba na stejné úrovni jako prohlášení o tom, že McDonald's řídí americkou vládu. Musím se upřímně přiznat, že i já jsem očekával větší literární výkon od člověka, který svého času dokázal o své pravdě přesvědčit přes polovinu Evropy. Je proto chyba, postihuje-li český stát prostřednictvím své státní zástupkyně nakladatele, který tento výtvor vydal, a umožnil nám tak seznámit se s duševním obzorem diktátora, jemuž svého času 250 000 Čechů vzdalo hold na Václavském náměstí a jehož místodržitele jiní Češi popravili poté, co se jako vyslanci londýnské exilové vlády snesli na okupované území na padácích. Neboť co je zakázané, přitahuje a vzbuzuje dojem větší ceny, než skutečně má. I Sauron z Pána prstenů byl poražen nikoliv mocí, ale tím, že pravdě bylo dovoleno odhalit se v plné kráse i ubohosti.
</TEXT>
</DOC>
<DOC>
<DOCID>LN-20020228009</DOCID>
<DOCNO>LN-20020228009</DOCNO>
<DATE>02/28/02</DATE>
<TITLE>
Další trestný čin přibyl Liboru Procházkovi. Bývalého náměstka Investiční a Poštovní banky chce policie stíhat na svobodě.
</TITLE>
<GEOGRAPHY>PRAHA</GEOGRAPHY>
<TEXT>
Po třinácti měsících bylo trestní stíhání bývalého náměstka IPB Libora Procházky rozšířeno o podezření z dalšího trestného činu - porušování povinnosti při správě cizího majetku. Usnesení o zahájení dalšího stíhání převzal včera kdysi nejmocnější muž IPB od policejního rady Václava Lásky z úřadu finanční kriminality a ochrany státu. Proti obvinění si bývalý bankéř podal stížnost, kterou musí přezkoumat specializovaný odbor Vrchního státního zastupitelství v Praze. "Doufám, že bude stížnosti vyhověno," uvedl bývalý manažer. Procházka byl vyslechnut a poté opustil budovu policie, protože bude stíhán na svobodě. "K trestnému činu nebudu sdělovat žádné podrobnosti, kromě toho, že se stal v souvislosti s obchodováním IPB s akciemi Restutičního investičního fondu," uvedl Láska. Sdělil, že nezákonné jednání se stalo v letech 1997 a 1999. "Škoda činí přibližně 208 milionů korun." Na zmíněný trestný čin zákon pamatuje odnětím svobody od dvou do osmi let. Procházkovi však hrozí až dvanáctiletý trest, jelikož byl před téměř 13 měsíci obviněn z úvěrového podvodu a dalších dvou závažných hospodářských trestných činů. Za úvěrový podvod je stíhán v souvislosti s kauzou České pivo, tedy transakcí s akciemi Plzeňského Prazdroje pro finanční skupinu japonské investiční banky Nomura za zhruba 7,2 miliardy korun IPB. Trestná činnost se měla podle obvinění stát v letech 1997 až 2000. IPB spravovala fond RIF prostřednictvím dceřiné společnosti PIAS, jejímž úkolem bylo zhodnocovat jeho majetek. Restituční investiční fond disponoval akciemi, které dával stát místo peněz restituentům. Policie se věcí zabývá na základě trestního oznámení podaného Československou obchodní bankou. Fond byl podle policie poškozen tím, že IPB nepostupovala tak, aby se majetek akcionářů zhodnocoval.
</TEXT>
<HEADING>
Policie míří výš?
</HEADING>
<TEXT>
Policejní rada Láska potvrdil, že prověřují zhruba deset trestních oznámení, z nichž většinu podala ČSOB. Podezřelou operací, kterou policie vyšetřuje, je mimo jiné transakce s licencí televize Prima. IPB měla prodat osobám spjatým se společností Domeana Primu za pouhých 241 milionů korun, které si firma krátce předtím půjčila právě u IPB. ¨ Dále jde o případ leasingové firmy AL-LEAS, která se měla úmyslně zbavit majetku a poslat do likvidace, aby nemusela IPB vracet úvěr 300 milionů korun. Není vyloučeno, že ruka zákona dosáhne ještě výš než jen na někdejší špičkové manažery IPB. Policejní prověřování se týká i představitelů Nomury.
</TEXT>
<HEADING>
Bankéřova trestní stíhání
</HEADING>
<TEXT>
DUBEN 1997 - Společně s generálním ředitelem IPB Jiřím Tesařem byl Procházka obviněn ze zpronevěry a porušování závazných pravidel hospodářského styku. Stíhání se týkalo nákupu většinového podílu akcií společnosti Vojenského projektového ústavu - DECO. Soud na oba uvalil vazbu, kde strávili tři týdny.
ČERVEN 1998 - Městské státní zastupitelství v Praze rozhodlo o zastavení trestního stíhání.
LEDEN 2001 - Vyšetřovatel Procházku obvinil z úvěrového podvodu, z porušování povinnosti při správě cizího majetku a ze zneužívání informací v obchodním styku. Trestných činů se měl dopustit v souvislosti s transakcí s akciemi Plzeňského Prazdroje.
ÚNOR 2002 - Policejní rada exbankéře obvinil z dalšího porušování povinnosti při správě cizího majetku.+ aja
</TEXT>
</DOC>
<DOC>
<DOCID>LN-20020228010</DOCID>
<DOCNO>LN-20020228010</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Palestinský velvyslanec Samím Abdal Fattáh nebude české vládě ani jejímu předsedovi radit, jak by měl napravit pošramocené česko-palestinské vztahy. Jejich zhoršení zavinily kontroverzní výroky českého premiéra na adresu Jásira Arafata a Palestinců. Zeman posléze svá slova dementoval s tím, že nedorozumění způsobila nepřesná angličtina. "Myslím, že česká vláda a pan premiér Zeman by měli vědět, co má a co nemá dělat. Já tady nejsem od toho, abych mu to diktoval. Naše postoje jsme se snažili vysvětlit tradičními diplomatickými kanály," řekl Fattáh po včerejší schůzce se šéfem KSČM Miroslavem Grebeníčkem. Palestinský velvyslanec by se chtěl sejít i se zástupci dalších parlamentních stran. "Při setkáních budu vysvětlovat naše postoje a hovořit o podrobnostech českopalestinských a česko-arabských vztahů," dodal Fattáh. Již v pondělí se setkal s ministrem zahraničí Janem Kavanem. Na schůzce se mu šéf české diplomacie snažil vysvětlit, že se česká zahraniční politika vůči Palestině nezměnila. O tom, že spory nejsou urovnány, svědčí i to, že palestinské nevládní organizace a intelektuálové odřekli na protest proti sporným Zemanovým výrokům účast na diskusi, kterou měla v Praze uspořádat Nadace Fórum 2000 a Londýnská ekonomická škola.
</TEXT>
</DOC>
<DOC>
<DOCID>LN-20020228011</DOCID>
<DOCNO>LN-20020228011</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Předsedou Občanského sdružení na obranu Vladimíra Železného byl na úterní valné hromadě zvolen Martin Schuster. Uvedla to mluvčí sdružení Kateřina Adamová. Schuster je předsedou kontrolní a revizní komise Mladých konzervativců. Tato organizace pravicově smýšlejících mladých lidí je blízká ODS. Sdružení stálo za celostránkovými inzeráty zveřejněnými v polovině ledna v několika českých denících. Inzeráty zpochybňovaly postup vyšetřování případů, kvůli nimž byl obviněn ředitel televize Nova Vladimír Železný. "Chceme systematicky poukazovat na možná pochybení v tomto případu i v obdobných kauzách," řekl Schuster. Dodal, že brzy bude založen bankovní účet, na který budou podporovatelé sdružení skládat příspěvky. "Počítáme, že inzertní kampaň na obranu doktora Železného vyrovnáme do 30 dní. Strukturu přispěvatelů a výše jejich příspěvků zveřejníme," řekl Schuster.
</TEXT>
</DOC>
<DOC>
<DOCID>LN-20020228012</DOCID>
<DOCNO>LN-20020228012</DOCNO>
<DATE>02/28/02</DATE>
<TEXT>
STARÝ HROZENKOV - Slovenští celníci na českém území hraničního přechodu Starý Hrozenkov zadrželi v pátek vozidlo se dvěma Slováky a odvezli jej na území Slovenské republiky. České kolegy o zákroku neinformovali. Uvedly to ve zpravodajství televize Nova a Prima. Podle české policie Slováci porušili mezinárodní dohody. Ty totiž stanoví, že slovenská strana může podobným způsobem postupovat jen s vědomím svých českých kolegů. O vysvětlení incidentu bude žádat ministr vnitra Stanislav Gross svého slovenského kolegu Ivana Šimka.
</TEXT>
</DOC>
<DOC>
<DOCID>LN-20020228013</DOCID>
<DOCNO>LN-20020228013</DOCNO>
<DATE>02/28/02</DATE>
<TEXT>
KARLOVY VARY - Za riskantní včera premiér Miloš Zeman označil návrh ODS zakotvit ve smlouvě o českém přistoupení k EU pojistku proti zrušení Benešových dekretů. "Návrh má podle mého mínění více nevýhod než výhod, otvírá Pandořinu skříňku. Krátce řečeno, je příliš riskantní," řekl Zeman. ODS chce do smlouvy o přistoupení zakotvit právní pojistku bránící úvahám o revizi poválečného uspořádání. Touto pojistkou by mělo být ustanovení, které by zabránilo tlakům na zrušení dekretů a zpochybňování majetkových a právních poměrů vzniklých po druhé světové válce. Zeman podotkl, že dekrety nepřekážejí českému vstupu do EU, což dokázala i právní analýza. I Brusel dal najevo, že problém považuje za dvoustrannou záležitost, která do oblasti přibližování ČR a EU nespadá.
</TEXT>
</DOC>
<DOC>
<DOCID>LN-20020228014</DOCID>
<DOCNO>LN-20020228014</DOCNO>
<DATE>02/28/02</DATE>
<TEXT>
KARLOVY VARY - Vláda zvýhodní zaměstnavatele, kteří vytvářejí pracovní místa v oblastech s vysokou nezaměstnaností. Například zaměstnavatel, jenž připraví pracovní příležitosti v oblasti s nezaměstnaností o 50 procent vyšší, než je celostátní průměr, obdrží za každé nové pracovní místo 200 tisíc korun. Vyplývá to z vládního nařízení, které kabinet přijal na včerejším výjezdním zasedání v Karlových Varech. Vládní mluvčí Libor Rouček uvedl, že investiční pobídky zaměstnavatelům jsou odstupňovány. V oblastech, kde je nezaměstnanost o čtvrtinu vyšší než průměr, získá zaměstnavatel za jedno místo 120 tisíc korun. V regionech s průměrnou nezaměstnaností bude příspěvek na nově vytvořené místo činit 80 tisíc korun. Vláda stejným nařízením rozhodla i o podpoře rekvalifikací zaměstnanců. Náklady, které si nové nařízení vlády vyžádá, nelze podle ministra financí Jiřího Rusnoka zatím vyčíslit. "Je otázkou, kolik těch pobídek bude ve skutečnosti schváleno. Záleží na zájmu investorů, umístění jejich investic, protože pobídky se vztahují pouze na oblasti s vyšší mírou nezaměstnanosti," řekl ministr. Kabinet schválil i návrh zákona o válečných hrobech, který ukládá ministerstvu obrany, aby se staralo o hroby v ČR a hroby českých nebo československých vojáků v zahraničí. Ministerstvo obrany tak zřejmě znovu dostane na starost péči o památku vojáků, kteří padli za obou světových válek na českém území. Kabinet také rozhodl o návrhu zákona, který umožní Masarykově univerzitě v Brně získat od Evropské investiční banky úvěr 95 milionů eur (přibližně tři miliardy korun) na výstavbu univerzitního městečka. Úvěr má být splatný do konce roku 2026. Vláda přerušila jednání o podpoře kandidatury ČR na pořádání mistrovství světa v klasickém lyžování v roce 2007.
</TEXT>
</DOC>
<DOC>
<DOCID>LN-20020228015</DOCID>
<DOCNO>LN-20020228015</DOCNO>
<DATE>02/28/02</DATE>
<TITLE>
Budu se bránit všemi dostupnými právními prostředky, říká někdejší vrcholný manažer Investiční a Poštovní banky Libor Procházka v rozhovoru, který LN poskytl krátce po svém obvinění.
</TITLE>
<TEXT>
LN: Můžete se vyjádřit ke svému obvinění?
Ke vznesenému obvinění jsem podal stížnost. Rozhodně se necítím vinen.
</TEXT>
<HEADING>
LN: Jak se chcete bránit?
</HEADING>
<TEXT>
Budu se bránit všemi dostupnými právními prostředky. Jsem přesvědčen, že postup ČSOB je protiprávní a má zakrýt fakt, že ČSOB nelegálně a zadarmo převzala svého úspěšnějšího a lepšího konkurenta, to jest IPB.
LN: Chcete podat trestní oznámení pro nějaký konkrétní trestný čin?
Myslím si, že jde přinejmenším o křivé obvinění.
LN: Předpokládal jste, že proti vám bude zahájeno další trestní stíhání?
Z hlediska podstaty věci jsem to neočekával. Četl jsem to ve vašich novinách.
</TEXT>
</DOC>
<DOC>
<DOCID>LN-20020228016</DOCID>
<DOCNO>LN-20020228016</DOCNO>
<DATE>02/28/02</DATE>
<TITLE>
Od zítřka se o 11 procent zvyšují platové tarify státních zaměstnanců
</TITLE>
<TEXT>
Přes tisíc korun měsíčně navíc by měl v průměru dostat každý z osmi set tisíc pracovníků v nepodnikatelské sféře. Kvůli chybějícím penězům ale v některých oblastech růst mzdových tarifů vyrovná pokles dalších odměn.
PRAHA - Zaměstnancům ve veřejné sféře se od zítřka zvýší mzdové tarify o 11 procent. Téměř osm set tisíc zdravotníků, učitelů, pracovníků státní správy, zaměstnanců kulturních organizací, policistů, hasičů a dalších by mělo dostat v průměru měsíčně o 1070 korun více. Státní rozpočet ovšem počítal s růstem platových tarifů až od dubna, zatímco odbory se s vicepremiérem Špidlou dohodli na březnu. Mnozí zaměstnavatelé se tak obávají, že i když tarify porostou, celkový plat se možná příliš nezmění. Nebudou na něj mít totiž prostředky. Aby mohli vyplácet platy se zvýšenými tarify, sáhnou často zaměstnancům například na osobní ohodnocení nebo na další příplatky. Vedle učitelů se podobných kroků obávají hasiči nebo zaměstnanci muzeí a galerií. "Nemá-li zaměstnavatel jednoznačně a v dostatečně dlouhém předstihu stanoven rozpočet prostředků na platy, může dojít k přerozdělení mezi nárokovými a nenárokovými složkami platu," připustil Luděk Merta z ministerstva práce a sociálních věcí. Podle názoru Špidlova ministerstva by měl být tento postup využit jen v naprosté menšině případů. Z kapitoly ministerstva školství ovšem už v těchto dnech krajům jde první část z celkových 2,7 miliardy korun na zvýšené platy učitelů. Nakonec se ale může stát, že se peníze ve výplatách za březen vůbec nepromítnou.
</TEXT>
<HEADING>
Stát na nárůst vydá 6,1 miliardy korun
</HEADING>
<TEXT>
"Ministerstvo financí posílá peníze na kraj. Ten je dále předá na okres, pak je dostane obec a teprve potom škola. Při tak složité cestě se peníze neustále přerozdělují podle přání úředníků a na některé školy se nemusí dostat. Potom to odnesou učitelé," řekl předseda Asociace základních škol Karel Bárta. Současný mzdový systém pro zaměstnance nepodnikové sféry se skládá z 12 platových tříd, do kterých jsou lidé rozdělováni podle složitosti a náročnosti vykonávané práce a 12 platových stupňů, které jsou přiznávány podle délky praxe. Platové tarify pracovníků v rozpočtové sféře tvoří 60 až 70 procent jejich měsíční odměny. U zdravotníků vzrostou mzdové tarify dokonce o 18 procent, protože podíl tarifů na mzdě je v této profesi nižší než u pracovníků v rozpočtové sféře. Nárůst průměrného výdělku vychází po-dle Merty z celkového zvýšení objemu prostředků na platy - 6,1 miliardy korun - a počtu zaměstnanců nepodnikatelské sféry. "Zvýšení mzdových tarifů se tedy v celkovém platu projeví 6,6 až 7,7 procenta. Státní rozpočet na rok 2002 předpokládá růst celkového průměrného platu pro celou nepodnikatelskou sféru ve výši 7,4 procenta," vypočítal Merta.
Průměrné měsíční příjmy od 1. března
policista: 11 942 Kč hasič: 20 264 Kč začínající učitel ZŠ: 8420 Kč
Jak se zvýší po 1. březnu mzdy vybraných profesí
Platové tarify téměř 800 000 státních zaměstnanců od 1. března stoupnou o 11 procent. V průměru by tedy měl každý brát měsíčně o 1070 korun více než dosud.
</TEXT>
<HEADING>
zdravotní sestra
</HEADING>
<TEXT>
nejčastější zařazení 7. platová třída, 7. stupeň platový základ 2001 8860 Kč platový základ 2002 10 570 Kč rozpětí mzdových tarifů v rámci 7. platové třídy 2002 8020 - 11 700 Kč
</TEXT>
<HEADING>
hasič
</HEADING>
<TEXT>
nejčastější zařazení po 10 letech praxe 6. platová třída, 6. stupeň platový základ 2001 9030 Kč platový základ 2002 10 030 Kč rozpětí mzdových tarifů v rámci 6. platové třídy 2002 8690 - 12 020 Kč
</TEXT>
<HEADING>
lékař, 1. atestace
</HEADING>
<TEXT>
nejčastější zařazení po 15 letech praxe 10. platová třída, 7. stupeň platový základ 2001 12 040 Kč platový základ 2002 14 470 Kč rozpětí mzdových tarifů v rámci 10. platové třídy 2002 11 990 - 17 030 Kč
pracovník muzea
loni 9880 Kč letos 10 723 Kč
policista
loni 10 527 Kč letos 11 942 Kč
občanský zaměstnanec policie
loni 7913 Kč letos 8966 Kč
</TEXT>
</DOC>
<DOC>
<DOCID>LN-20020228017</DOCID>
<DOCNO>LN-20020228017</DOCNO>
<DATE>02/28/02</DATE>
<TITLE>
Přehled Lidových novin: výdělky ve čtyřiceti různých profesích
</TITLE>
<TEXT>
Navýšení platových tarifů téměř osmi set tisíc pracovníků rozpočtové sféry zvedne mzdy i státním úředníkům. Mzdové tarify i jim od zítřka stoupnou o 11 procent. "Ve veřejném sektoru máme ze zemí OECD rekordně nízké příjmy, ale zároveň rekordně vysoký počet zaměstnanců. Vyplácený balík peněz se rozmělní mezi velký počet lidí a jednotlivé platy jsou pak skutečně nízké," vysvětlil analytik PPF Pavel Kohout. Na projednávání v Senátu také čeká zákon o státní službě. Ten by měl kromě jiného státním zaměstnancům zajistit podobné výhody jako v zemích Evropské unie. "Evropská komise spatřuje v zákonu záruku, že česká státní správa bude ještě více nezávislá, že se sníží riziko korupce, že bude transparentnější a bude lépe sloužit občanům," řekl ČTK český velvyslanec v Bruselu Libor Sečka. V Německu obdobný zákon státním zaměstnancům zajišťuje ochranu před výpovědí a zaopatření jak během služby, tak v penzi. Stát jim významně přispívá i na sociální pojištění. Naopak jim zákon bere možnost prosazovat své požadavky stávkou. Ve Francii jsou tito, státní pracovníci rozděleni do tří kategorií podle dosaženého vzdělání. Více než 86 procent z nich má takzvanou definitivu. Státní úředníky ve Francii navíc tvoří také pracovníci teritoriální správy a státního zdravotnictví.
profese hrubá měsíční hodinová mzda /v Kč mzda /v Kč
</TEXT>
</DOC>
<DOC>
<DOCID>LN-20020228018</DOCID>
<DOCNO>LN-20020228018</DOCNO>
<DATE>02/28/02</DATE>
<TITLE>
Byl jsem doma, tvrdil včera u výslechu podnikatel Jan Gottvald, kterého policie viní z podvodu za 200 milionů korun. Policie po něm marně pátrala čtyři měsíce. Doma rozhodně nebyl, říká.
</TITLE>
<GEOGRAPHY>PRAHA/BRNO</GEOGRAPHY>
<TEXT>
Bývalý druhý muž českého fotbalu Jan Gottvald byl včera převezen do vazební věznice v Brně-Bohunicích. Pouhý den poté, co se v Praze sám přihlásil policii. Čtyři měsíce předtím jí úspěšně unikal. Brněnský soudce Josef Tatíček vyslýchal Gottvalda ráno v policejní cele, kde podnikatel přečkal noc. Při výslechu se soudce snažil zjistit, kde se stíhaný podnikatel ukrýval. Gottvald pouze řekl, že byl "doma". "Nepřiznal, kde se skrýval. Asi proto, že kdyby byl propuštěn z vazby, skrýval by se opět na stejném místě a opět by ho nikdo nemohl najít," řekl LN policejní rada Stanislav Vašek, který má "případ Gottvald" na starosti. Gottvald při výslechu žádal, aby ho policie stíhala na svobodě. Soudce mu nevyhověl. Ještě dopoledne vydal příkaz k jeho převozu do vazební cely. Důvodem byla obava z dalšího útěku. Ve vazební věznici bude Gottvald zadržen, dokud policejní rada Vašek neuzavře jeho případ. Policista to včera odhadl na "několik měsíců".
</TEXT>
<HEADING>
Policie: Platil škodu, ale podezřele
</HEADING>
<TEXT>
Gottvald byl ještě nedávno druhým nejvýznamnějším mužem českého fotbalu, hned po Františku Chvalovském, který je stíhán pro miliardové podvody. Gottvald také vlastnil prvoligový klub FK Drnovice. Už více než dva roky policie prověřuje jeho obchodní transakce. Především jde o dvě směnky, které jako předseda představenstva ústecké potravinářské firmy Setuza vystavil v letech 1998 a 1999. Směnky vystavil pro firmu Zempos (110 milionů) a pro Chvalovského společnost ČAS (84 milionů). Směnky oběma firmám proplatila Komerční banka. Zempos i ČAS měly podle dohody nakoupit za tyto peníze řepku pro Setuzu. To ale nikdy neudělaly, a policisté si proto myslí, že šlo o předem domluvený podvod, kdy firmy s Gottvaldovou pomocí vylákaly peníze z Komerční banky. "Pan Gottvald se k tomu ještě nevyjádřil, poprvé ho budu vyslýchat až příští týden," řekl včera policejní rada Vašek. Ten také včera uvedl, že existují další podezřelé směnky, které Gottvald vystavil jiným podnikatelům. Policie má navíc podezření, že Gottvald, který se dříve snažil škodu zaplatit, na to získal peníze opět nezákonným způsobem.
Gottvald byl ještě nedávno druhým nejvýznamnějším mužem českého fotbalu, hned po Františku Chvalovském, který je stíhán pro miliardové podvody. Gottvald také vlastnil prvoligový klub FK Drnovice. Už více než dva roky policie prověřuje jeho obchodní transakce. Především jde o dvě směnky, které jako předseda představenstva ústecké potravinářské firmy Setuza vystavil v letech 1998 a 1999. Směnky vystavil pro firmu Zempos (110 milionů) a pro Chvalovského společnost ČAS (84 milionů). Směnky oběma firmám proplatila Komerční banka. Zempos i ČAS měly podle dohody nakoupit za tyto peníze řepku pro Setuzu. To ale nikdy neudělaly, a policisté si proto myslí, že šlo o předem domluvený podvod, kdy firmy s Gottvaldovou pomocí vylákaly peníze z Komerční banky. "Pan Gottvald se k tomu ještě nevyjádřil, poprvé ho budu vyslýchat až příští týden," řekl včera policejní rada Vašek. Ten také včera uvedl, že existují další podezřelé směnky, které Gottvald vystavil jiným podnikatelům. Policie má navíc podezření, že Gottvald, který se dříve snažil škodu zaplatit, na to získal peníze opět nezákonným způsobem.
</TEXT>
</DOC>
<DOC>
<DOCID>LN-20020228019</DOCID>
<DOCNO>LN-20020228019</DOCNO>
<DATE>02/28/02</DATE>
<TEXT>
ÚSTÍ NAD LABEM - Hladina Labe v Ústí včera večer dosáhla 5,35 metru, platí zde tedy druhý stupeň povodňové aktivity: pohotovost. Prognóza na dnešní ráno byla šest metrů, což je limit pro vyhlášení třetího stupně, ohrožení. Při výšce hladiny 5,6 metru zaplavuje Labe část silnice u Benešova mostu, která je součástí hlavního tahu Praha-Ústí nad Labem-Děčín. V Děčíně, kde platí stejné hodnoty pro vyhlašování povodňové aktivity jako v Ústí, je od výšky labské hladiny zhruba šest metrů zaplavena silnice do místních částí Dolního Žlebu a Prostředního Žlebu.
</TEXT>
</DOC>
<DOC>
<DOCID>LN-20020228020</DOCID>
<DOCNO>LN-20020228020</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Obyvatele některých regionů České republiky včera sužovala silná vichřice. "Nejvíce vítr řádil zřejmě na Hradecku, kde jeho rychlost přesahovala 100 kilometrů za hodinu," informoval Český hydrometeorologický ústav v Hradci Králové. Dispečink Východočeské energetiky zaznamenal během dne krátkodobé výpadky v dodávkách elektřiny na Náchodsku a Trutnovsku. Prudký poryv větru, který se včera dopoledne přehnal částí západních Čech, strhl dvě střechy a pokácel několik stromů. Silný boční vítr převrátil včera odpoledne na dálnici D 2 ve směru Brno - Břeclav za jízdy přívěs za nákladním vozem. Nehoda se stala u Modřic na Brněnsku. Nikdo neutrpěl zranění.
</TEXT>
</DOC>
<DOC>
<DOCID>LN-20020228021</DOCID>
<DOCNO>LN-20020228021</DOCNO>
<DATE>02/28/02</DATE>
<TITLE>
Nešlo o provokaci, říká o svém vystoupení v Bruselu, které způsobilo středoevropskou roztržku, maďarský premiér Orbán. Vyzval vněm ke zrušení Benešových dekretů.
</TITLE>
<GEOGRAPHY>BUDAPEŠŤ/PRAHA</GEOGRAPHY>
<TEXT>
Maďarský premiér Viktor Orbán včera v rozhovoru pro stanici Kossuth Rádió vysvětloval, že výzva ke zrušení Benešových dekretů v Evropském parlamentu nebyla dohodnutá provokace. Jedinou možností však podle něj bylo upřímně odpovědět na otázku německého poslance, protože na starém kontinentě není místo pro kolektivní tresty. "Když se veřejně zeptají jakéhokoli maďarského premiéra na Benešovy dekrety v Evropském parlamentu, tak je jeho etickou a morální povinností dát jasně najevo, že maďarská vláda stojí na straně lidské důstojnosti, lidských práv, spravedlnosti a moderních evropských idejí," prohlásil podle slovenské zpravodajské stanice TA3 Orbán. Maďarský premiér minulý týden v Bruselu svými výroky o Benešových dekretech vyvolal diplomatickou roztržku. Na dotaz německého poslance Evropského parlamentu řekl, že by Benešovy dekrety měly být zrušeny. Krátce na to odmítli premiéři Česka, Slovenska a Polska přijet do Maďarska na plánovanou schůzku premiérů takzvané visegrádské skupiny. "V Evropě se vede o Benešovy dekrety vážná hádka mezi Německem a Českem, Německem a Slovenskem a Rakouskem a Slovenskem. Dekrety vyhostily stovky tisíc lidí, mezi nimi i desetitisíce Maďarů ze země, zbavily je majetku, půdy, vlastnictví, práv. Lidé byli jednoduše vykopnuti za hranice. A pak to bylo nazváno výměnou obyvatelstva mezi Maďarskem a Československem. To je ostudná příhoda dvacátého století," řekl Orbán s tím, že se v Evropském parlamentu záměrně vyjadřoval opatrně a co nejjemněji. Dodal, že je spokojený, že českomaďarské vztahy jsou velice dobré, a že nehodlá zařazovat téma dekretů do dvoustranných jednání. Za několik týdnů mají proběhnout v Maďarsku parlamentní volby a podle průzkumů Orbánovo uskupení výrazně zaostává za opozičními socialisty. Podle některých analytiků se Orbán rozvířením kauzy Benešových dekretů (ale například i zákonem o příslušnících maďarských menšin žijících v zahraničí) snaží nacionálněji laděnými vyjádřeními získat voliče.
</TEXT>
<HEADING>
Co řekl Viktor Orbán pro Kossuth Rádió
</HEADING>
<TEXT>
* Otázka Benešových dekretů je v Evropě mimořádně aktuální * Dekrety jsou ostudnou příhodou dvacátého století * Maďarská vláda stojí na straně občanských práv a lidských hodnot * Česko-maďarské vztahy jsou velice dobré
* Otázka Benešových dekretů je v Evropě mimořádně aktuální * Dekrety jsou ostudnou příhodou dvacátého století * Maďarská vláda stojí na straně občanských práv a lidských hodnot * Česko-maďarské vztahy jsou velice dobré
</TEXT>
</DOC>
<DOC>
<DOCID>LN-20020228022</DOCID>
<DOCNO>LN-20020228022</DOCNO>
<DATE>02/28/02</DATE>
<TITLE>
Hra o nový byt v Praze za milion
</TITLE>
<TEXT>
Hrajte s Lidovými novinami!
</TEXT>
<HEADING>
* Chcete nový byt v Praze za milion?
</HEADING>
<TEXT>
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo kapesní počítač Psion?
* Chcete být mezi stovkami čtenářů, kteří v nové soutěži LN mohou vyhrát?
Potřebujete další informace o čtenářské Hře LN? Volejte na soutěžní linku: 02/96 36 37 00 Linka je v provozu ve všední dny od 8 do 12 hodin
Nesehnali jste některý výtisk LN? Nevadí!
Znovu otiskujeme všechna výherní čísla Hry LN o byt v Praze za milion. Důkladně si zkontrolujte své hrací karty.
SMS hra o 2x 100 000 Kč a magické karty
Odpovědi posílejte ve formátu: HLA HP CISLOOTAZKY ODPOVED tedy například HLA HP 01 B
OTÁZKA PRO DENNÍ ŠANCI: Vyhrát můžeš základní balení a rozšiřující balíček magických hracích karet. POZOR! Denně vyhrává deset soutěžících. Odpovídej číslicí dnes od 7.00 do půlnoci ve zvláštní SMS ve tvaru: HLA HP SANCE odpověď
Kolik magických hracích karet váží stejně jako 10 originálně zabalených CD typu CD-R 24x (700 MB/ 80 min) od firmy Imation?
DNEŠNÍ OTÁZKY:
Otázka č. 34 (za 10 bodů) Když Hagrid oznámil Harrymu, že je čaroděj, bylo Potterovi právě
a) 9 let b) 11 let c) 10 let d) 12 let
Otázka č. 35 (za 20 bodů) Kdo ve filmu Harry Potter a Kámen mudrců ztělesnil Hermionu?
a) Warner Brossová b) Maggie Smithová c) Emma Watsonová d) Joan Adamsová
Otázka č. 36 (za 30 bodů) Jaký dárek dostal Harry od Hagrida k prvním Vánocům stráveným v Bradavicích?
a) knihu Dějiny Bradavic b) třaskavé karamely c) tygří dráp d) flétnu
</TEXT>
<HEADING>
Soutěžní kupon: (do políčka 12) K O 1
</HEADING>
<TEXT>
Výherci: úterý 26. února Lenka KODOŇOVÁ (Dolní Břežany), Hana VOCELKOVÁ (Roztoky u Prahy), Alena VOCELKOVÁ (Roztoky u Prahy), Helena BARTOŇOVÁ (Brno), Marie BARTOŇOVÁ (Brno), Aleš BERÁNEK (Česká Lípa) S dalšími výherci se nám zatím nepodařilo spojit, jejich jména zveřejníme v nejbližším možném termínu.
SMS hra o 2x 100 000 Kč a další ceny
Odpovědi posílejte ve formátu: HLA LN CISLOOTAZKY ODPOVED tedy například HLA LN 01 B OTÁZKA PRO DENNÍ ŠANCI: Vyhrát dnes můžete: video Sony za 9000 Kč Odpovídejte ve zvláštní SMS ve tvaru: HLA LN SANCE odpověď číslicí dnes od 7.00 do půlnoci.
Kolik magazínů LN vytvoří tři sloupce (u levé tyče, uprostřed a u pravé tyče) do výšky hokejové branky od ledu po spodní část břevna?
</TEXT>
<HEADING>
DNEŠNÍ OTÁZKY (KRASOBRUSLENÍ):
</HEADING>
<TEXT>
Otázka č. 52 (za 10 bodů) Jak se jmenuje krasobruslařka, která před OH v Lillehammeru 1994 pomohla zosnovat na svou soupeřku atentát?
a) Kerriganová b) Kwanová c) Hardingová d) Bajulová
Otázka č. 53 (za 20 bodů) Jak se jmenovala československá krasobruslařka, která na OH 1968 v Grenoblu vybojovala bronz?
</TEXT>
<HEADING>
a) Mašková b) Beránková c) Kovaříková d) Kulovaná
</HEADING>
<TEXT>
Otázka č. 54 (za 30 bodů) Britský taneční pár Torvillová - Dean nadchl na OH v Sarajevu 1984 rozhodčí idiváky. Na jakou hudbu tehdy tančil své slavné vystoupení?
a) The Beatles: Yesterday b) Antonín Dvořák: Z nového světa c) Maurice Ravel: Bolero d) Antonio Vivaldi: Čtvero ročních období
Soutěžní kupon: (do políčka 18) S T I
Výherce: úterý 26. února (televizor Grundig za 9000 Kč) Kateřina KUČEROVÁ z Třemošné
</TEXT>
</DOC>
<DOC>
<DOCID>LN-20020228023</DOCID>
<DOCNO>LN-20020228023</DOCNO>
<DATE>02/28/02</DATE>
<TITLE>
Příběh JAROSLAVA PREISSE, muže, který dal tvář ekonomické politice první republiky
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
Měl mimořádnou schopnost bystré analýzy, ať už v oblasti bankovnictví, či národohospodářství. Navíc Jaroslav Preiss dokázal také dohodnutá opatření organizačně zajistit.
Rozmach moderního českého bankovnictví od počátku 20. století je nerozlučně spojen s osobností Jaroslava Preisse. Narodil se v Přešticích na Plzeňsku v rodině advokátního koncipienta, otec mu ale záhy umřel. Dětství proto prožil v obtížných poměrech, sám o tom však nikdy nemluvil. Jako student práv v Praze se podílel na studentském pokrokovém hnutí, ale na rozdíl od životního směřování přítele Aloise Rašína se Preiss se svými zájmy záhy obrátil k hospodářské oblasti. Od roku 1900 převzal vedení národohospodářské rubriky Národních listů. Zde otiskl řadu svých vynikajících ekonomických rozborů a úvah. Brzy si získal respekt v podnikatelských kruzích. V roce 1907 se stal ředitelem průmyslového a hypotekárního oddělení největšího českého peněžního ústavu, Živnostenské banky. Tady se osvědčil jako velmi schopný bankovní manažer, který v českém prostředí jako jeden z prvních pochopil úzkou svázanost moderního bankovnictví s průmyslovým a obchodním podnikáním. Zároveň se již tehdy projevil jako národohospodář širokého záběru, když roku 1908 připravil pozoruhodný projekt Slovanské banky, která měla českým podnikatelům otevřít cestu na Balkán a do Ruska. Za první světové války byl v roce 1916 zatčen a před rakouským vojenským soudem obžalován z velezrady. Díky amnestii císaře Karla byl v létě 1917 propuštěn z vězení a vrátil se do Živnostenské banky, kde převzal funkci vrchního ředitele. Jako uznávaný bankéř a osobnost ověnčená gloriolou národního mučedníka se stal respektovaným představitelem českých podnikatelů. Těsně před koncem světové války vypracoval návrh tzv. hospodářského zákona, obsahujícího prakticky všechna opatření nezbytně nutná k vytvoření národní ekonomiky. Tento zákon pak také byl skutečně realizován v samostatném československém státě. V něm se Preiss stal nejvýznamnější osobností v hospodářské sféře a měl v prvních deseti letech rozhodující vliv na jeho hospodářskou politiku. Ministrem ale nikdy nebyl, jeho postavení se opíralo o vynikající ekonomický rozhled, mimořádné osobní schopnosti a ekonomickou sílu institucí, které představoval. Vedle pozice šéfa Živnostenské banky byl několik let předsedou Svazu československých bank, potom i předsedou nejmocnější podnikatelské organizace, Svazu československých průmyslníků. Mezi jeho zásluhy patřilo především vybudování mohutného domácího bankovního koncernu Živnostenské banky, který sehrál významnou úlohu v ekonomice ČSR a i v mezinárodním kontextu byl projevem její hospodářské síly. Vedle Živnostenské banky a řady dalších firem do něho patřily strojírenský koncern Českomoravská-Kolben-Daněk, Báňská a hutní společnost a chemický gigant Spolek pro chemickou a hutní výrobu, kde byl Preiss předsedou správních rad a osobně usměrňoval jejich úspěšný rozvoj. Druhé těžiště Preissových aktivit spočívalo v národohospodářské oblasti. Byl iniciátorem nostrifikace, za jejíž pomoci byla z Vídně do Československa přenesena sídla velkých společností často mezinárodního významu, jako např. Škodových závodů nebo Vítkovického horního a hutního těžířstva. Preiss podpořil Rašínovo úsilí o zhodnocení československé koruny v roce 1922 a zasloužil se o udržení stabilní vysoké hodnoty československé koruny.
</TEXT>
<HEADING>
Masarykův přítel
</HEADING>
<TEXT>
Úsilí o hospodářskou prosperitu republiky Preisse spojovalo s prezidentem Masarykem, se kterým se postupně spřátelil a stal se jeho poradcem v hospodářských otázkách. V třicátých letech se stárnoucí Preiss již ne vždy dokázal dobře orientovat v nové složité situaci. V roce 1934 nepochopil nezbytnost devalvace koruny pro obnovení vývozu po hospodářské krizi a později nesprávně ocenil možnost spolupráce českého průmyslu a bank s hitlerovským Německem. Když nacisté v březnu 1939 obsadili české země, uvědomil si svůj omyl, rezignoval ze všech funkcí a stáhl se zcela do soukromí. Po skončení války v roce 1945 ho komunisté neprávem obvinili z kolaborace a do dubna 1946 byl ve vyšetřovací vazbě. Dva dny po propuštění zemřel. V paměti českých ekonomů zůstává Preiss nejen významným bankéřem, ale i spolutvůrcem meziválečné československé ekonomiky, která i dnes může být cenným zdrojem inspirace.
Jaroslav Preiss
</TEXT>
</DOC>
<DOC>
<DOCID>LN-20020228024</DOCID>
<DOCNO>LN-20020228024</DOCNO>
<DATE>02/28/02</DATE>
<GEOGRAPHY>PARDUBICE</GEOGRAPHY>
<TEXT>
Pardubická policie se zabývá třemi případy agresivity dětí. Útočníky, kteří během jednoho týdne zranili tři spolužáky tak, že museli být ošetřeni v nemocnici, byli dva desetiletí chlapci. "Agresivita se podle našich poznatků projevuje u stále mladších dětí," řekla včera mluvčí pardubické policie Hana Fojtíková. V minulém týdnu napadl na pardubickém sídlišti desetiletý chlapec spolužáka. Zkopal jej a zlomil mu klíční kost. O den později, také mimo školu, napadl dalšího spolužáka, zřejmě proto, že zraněnému pomáhal. "I tento napadený skončil v péči lékařů," řekla mluvčí. Obětí brutálního útoku jiného chlapce se o pár dní později stala dívka. Malý agresor ji podle mluvčí také zkopal a těžce ji zranil.
</TEXT>
</DOC>
<DOC>
<DOCID>LN-20020228025</DOCID>
<DOCNO>LN-20020228025</DOCNO>
<DATE>02/28/02</DATE>
<GEOGRAPHY>ZNOJMO</GEOGRAPHY>
<TEXT>
V objektu kovovýroby v Olbramkostele na Znojemsku explodoval včera ráno kotel na tuhá paliva. Při neštěstí byli zraněni dva lidé, poškozeno pět osobních aut a narušena statika budovy. "Příčiny výbuchu zatím neznáme," řekl mluvčí hasičů Jaroslav Haid. Firma zabývající se kovovýrobou sídlí v bývalém kravíně. Škoda způsobená explozí se odhaduje na milion korun, podle hasičů však bude patrně vyšší. Po výbuchu se totiž v budově zřítily dvě zdi, poškozen je i strop. Při výbuchu byla lehce zraněna jedna z pracovnic. Jejího kolegu zasáhla část vrat, která se po výbuchu utrhla. Muž je v péči lékařů a podle dostupných zpráv je mimo ohrožení života.
</TEXT>
</DOC>
<DOC>
<DOCID>LN-20020228026</DOCID>
<DOCNO>LN-20020228026</DOCNO>
<DATE>02/28/02</DATE>
<GEOGRAPHY>OLOMOUC</GEOGRAPHY>
<TEXT>
Vrchní soud v Olomouci včera zamítl odvolání devětačtyřicetiletého Arnošta Bohatého, který loni o Velikonocích ve Vojtěchově na Žďársku zardousil svou stejně starou družku. Vrchní soud tak potvrdil verdikt brněnského krajského soudu, který Bohatého loni poslal za vraždu na 11 let do vězení. Bohatý podle obžaloby loni u svých známých oslavoval velikonoční svátky, a když se vrátil domů, s družkou se pohádal a uškrtil ji. U soudu ale tvrdil, že její smrt na svědomí nemá. Žena podle Bohatého trpěla nádorem na mozku a občas ji ovládly nekontrolovatelné křeče. Proto se ji pokaždé snažil fackami přivést k vědomí.
</TEXT>
</DOC>
<DOC>
<DOCID>LN-20020228027</DOCID>
<DOCNO>LN-20020228027</DOCNO>
<DATE>02/28/02</DATE>
<TITLE>
Na internetových stránkách čeští neonacisté radí svým kolegům například i jak korumpovat policisty
</TITLE>
<TEXT>
Rozvracení republiky či dokonce vlastizrada. Těchto trestných činů se možná dopouštějí autoři textů neonacistických internetových stránek.
BRNO/PRAHA - Jaké jsou v současnosti nejlepší možnosti boje proti demokratickému systému? Na nedávno zřízených internetových stránkách o tom diskutují a vzájemně si radí tuzemští neonacisté. Podle brněnského státního zástupce není vyloučeno, že autoři těchto textů se vedle obvyklých rasově motivovaných trestných činů dopouštějí zřejmě i pokusu o organizování vydírání a dokonce trestných činů proti republice. Za ně hrozí až patnáctileté tresty. Jak na stránkách radí autor podepsaný jako whitecop, neonacisté by se měli oprostit od podobnosti se skinheady. "Naším úkolem je co nejvíce lidí strhnout na naši stranu, a ne budit opovržení a strach," vysvětluje.
</TEXT>
<HEADING>
Kvůli útlocitným zatím mlčí o pracovních táborech
</HEADING>
<TEXT>
Jeho kolega, který publikuje pod jménem HeinrichH, jej doplňuje. Podle něj je potřeba lidem vysvětlovat, že nejde o rasismus, ale ochranu výdobytků civilizace před destruktivním vlivem cizích kultur. "Ten, kdo o to nemá zájem, musí jít 'z kola ven', ale bude prozatím nanejvýš taktické zdržet se, kvůli útlocitným spoluobčanům, hovorů o pracovních táborech," taktizuje autor. Whitecop ve svých radách přitvrzuje: "Další možností boje je boj násilný." Navrhuje, jak sehnat zbraně a výbušniny například od vojáků z povolání, střelmistrů či příslušníků mírových jednotek. Rozhodně nedoporučuje pokoušet se o kontakt s ruským podsvětím, jelikož je to příliš nebezpečné. Pomocnou ruku pro zájemce o ozbrojený boj vidí v ruských nacionálněsocialistických organizacích: "Doporučuji spojit se s nějakou organizací v bývalém SSSR, jsou tam odborníci na výcvik, jak bývalí vysloužilci z Afghánistánu, tak špioni z KGB, kteří vás zasvětí do tajů šifrování a diverze." Jako třetí důležitý způsob boje autor radí infiltraci a korupci policejních úředníků. "Náš zájem je infiltrovat se do složek policie a zde sondovat, co a kdy se připravuje," vysvětluje čtenářům. Následuje stručný návod, který jako by vyšel ze zpravodajské příručky. Autor radí, jak vytipovat problematické osoby mezi policisty, například gamblery či milovníky rozmařilého způsobu života.
</TEXT>
<HEADING>
Zavání to vlastizradou, říká státní zástupce
</HEADING>
<TEXT>
Brněnský státní zástupce Jaroslav Mádr byl obsahem internetových stránek zděšen. Věc prý okamžitě předá krajskému státnímu zastupitelství. "Jde tam zřejmě o závažné trestné činy, které jsou v kompetenci kraje," sdělil Mádr. Podle něj se v materiálech evidentně jedná o návod k organizované trestné činnosti. Kromě přípravy vydírání a podplácení je reálné podezření, že materiály naplňují podstatně závažnější trestné činy proti republice. "Návod ke spojování s ruskou stranou zavání i vlastizradou," sdělil státní zástupce. Podle něj by se věci měla chopit i Bezpečnostní informační služba, která by tyto aktivity měla monitorovat. Jeden z vysokých představitelů BIS uvedl, že neonacistické stránky monitorují, konkrétně však nechtěl cokoliv komentovat. Věc podle něj spadá hlavně do pravomoci policie.
Co píší neonacisté na internetových stránkách
WHITECOP
...Je hloupost vykládat lidem, jak zatočit s cigány, když s nimi problém nemají, ale tíží je například životní prostředí.
.. Náš zájem je infiltrovat se do složek policie a tzv. sondovat, co a kdy se připravuje za zátah na N.S. skupiny a jednotlivce.
...Další možnost je korupce policistů. Bylo by dobré sledovat policisty, kteří dělají na protiextremistických odděleních a hlavně sbírat poznatky o jejich slabostech /alkohol, prostitutky, automaty/.
..Nejdříve mu řeknete, že ty peníze potřebujete, datum splatnosti už dávno bylo. On samozřejmě bude říkat, aby jste počkali. Tak začnete hrozit, že vše oznámíte v rodině a v práci, to on samozřejmě nebude chtít a to je vaše příležitost. Vy mu sdělíte, že tedy počkáte, ale za to chcete informace.
...Vyzkoušejte ho na maličkostech, které si můžete ověřit, pokud udělá podraz, ihned ho zničte. Pokud se rozhodne spolupracovat, využijte toho a nadále ho sponzorujte. Vynaložené peníze jsou dobře zužitkované, nehledě na to, že se můžete dozvědět, kdo je práskač.
</TEXT>
<HEADING>
HEINRICHH
</HEADING>
<TEXT>
...Je potřeba neustále zdůrazňovat, že musíme bojovat za nové celospolečenské uspořádání a je tedy nutné, aby všichni přiložili ruku k dílu. Ten, kdo o to nemá zájem, musí jít "z kola ven", ale bude prozatím nanejvýš takticky rozumné zdržet se (kvůli útlocitným spoluobčanům) hovorů o pracovních táborech atd.
...Těžko budeme přesvědčovat běžnou populaci u nás i jinde slovy "Oni jsou špatní, protože jsou černí". To jsou slova, kterými se rázem zařadíme mezi několik málo lidí bez rozumného názoru.
...Je koneckonců hloupé odsuzovat lidi pro něco tak banálního jako je barva v momentě, jsou-li mezi nimi lidé s vyšším vzděláním, než celá skins základna dohromady.
...Pravdou, kterou nikdo nedokázal využít, je, že naše společnost je - jak by řekli pseudohumanisté - silně rasisticky založena.
...Nesmíme totiž zapomenout, že i takový vůdce a průkopník, jakým A. H. byl, se k uskutečnění této velkolepé vize uspořádání Evropy dostal demokratickou cestou. Na druhou stranu je třeba si uchovat jistou údernou sílu proti živlům škodícím hnutí.
policista slabost pro prostitutky a má přitom rodinu s dětmi. Zde je ta motivace býti neprozrazen ještě větší. Myslím, že na těchto "programech" je hloupost šetřit penězi.
...Přijde den, kdy zrádci objevující se denně v TV budou viset a jejich děti propadnou klatbě za zločiny svých rodičů.
Trestné činy proti republice
</TEXT>
<HEADING>
Vlastizrada
</HEADING>
<TEXT>
Občan České republiky, který ve spojení s cizí mocí nebo s cizím činitelem spáchá trestný čin rozvracení republiky, teroru, záškodnictví nebo sabotáže, bude potrestán odnětím svobody na dvanáct až patnáct let nebo výjimečným trestem.
</TEXT>
<HEADING>
Rozvracení republiky
</HEADING>
<TEXT>
(1) Kdo v úmyslu rozvrátit ústavní zřízení, územní celistvost nebo obranyschopnost republiky anebo zničit její samostatnost se účastní násilných akcí proti republice nebo jejím orgánům, bude potrestán odnětím svobody na osm až dvanáct let.
(2) Odnětím svobody na dvanáct až patnáct let nebo výjimečným trestem bude pachatel potrestán, a) spáchá-li čin uvedený v odstavci 1 jako člen organizované skupiny, b) způsobí-li takovým činem těžkou újmu na zdraví více osob nebo smrt, c) způsobí-li takovým činem škodu velkého rozsahu nebo jiný zvlášť závažný následek, nebo d) spáchá-li takový čin za stavu ohrožení státu nebo za válečného stavu.
</TEXT>
</DOC>
<DOC>
<DOCID>LN-20020228028</DOCID>
<DOCNO>LN-20020228028</DOCNO>
<DATE>02/28/02</DATE>
<GEOGRAPHY>BRNO</GEOGRAPHY>
<TEXT>
Na činnost jakéhokoliv hnutí, na případnou korupci, i třeba na nákup zbraní jsou potřeba peníze. Kde by je neonacisté mohli brát? Podle jednoho z tuzemských odborníků na problematiku extremismu zřejmě finanční nouze aktivisty hnutí netrápí. Miroslav Mareš z Fakulty sociálních studií brněnské Masarykovy univerzity se pravicovým extremismem zabývá již dlouho. Podle něj nejsou peníze problém, který by se neonacistům nedařilo řešit. Tvrdí, že mají hned několik zdrojů. "Na slušné peníze si přijdou pořádáním koncertů a třeba prodejem CD," říká odborník. Za reálný považuje odhad, že z jednoho koncertu, kde se sejde na pět set lidí, mají organizátoři přes tři sta tisíc korun čistého zisku. "Dalším zdrojem příjmů je obchod s doplňky," popisuje Mareš. Pod tím se nemusí rozumět jen například ideologické nášivky, ale hlavně obchod s naprosto nezávadnými věcmi. Jedná se hlavně o různé značkové oblečení, které je oblíbené mezi příslušníky hnutí. Třetím, nejméně průhledným zdrojem financí jsou podle Mareše peníze od sponzorů z řad podnikatelů. "Údajně nějaké peníze od podobně smýšlejících podnikatelů mají, ale o tom je velmi obtížné zjistit cokoliv konkrétního," sdělil odborník.
</TEXT>
</DOC>
<DOC>
<DOCID>LN-20020228029</DOCID>
<DOCNO>LN-20020228029</DOCNO>
<DATE>02/28/02</DATE>
<TITLE>
Podle ruského ministra zahraničí zhorší přítomnost amerických vojáků situaci na Kavkaze
</TITLE>
<TEXT>
Úkryt nalezli teroristé z organizace Al Kajda pocházející z Afghánistánu a Čečenska v odlehlé horské soutěsce Pankisi v Gruzii.
WASHINGTON/TBILISI - Spojené státy jsou znepokojeny informacemi o pronikání teroristů ze sítě Al Kajda do Gruzie a neschopností vlády v Tbilisi se s nimi vypořádat. Američané tak dávají částečně za pravdu Rusům, kteří si už dlouho stěžují na to, že z gruzínského území podnikají výpady čečenští bojovníci. Minulý rok v listopadu ruské letouny na horskou soutěsku Pankisi shodily i přes protesty Gruzie několik bomb. Vláda USA se proto rozhodla, že Gruzii při boji s terorismem vojensky pomůže. Do země bylo přivezeno 10 amerických helikoptér UH-1H Huey. Šest je funkčních a čtyři jsou na náhradní díly. Až 200 amerických vojáků by se mohlo přesunout do Gruzie. Mluvčí gruzínského ministerstva obrany prohlásila, že američtí specialisté mají pomáhat při vytvoření skupiny pro boj s terorismem. Popřela také, že by v zemi operovaly americké a německé speciální jednotky.
</TEXT>
<HEADING>
Američané budou cvičit Gruzínce
</HEADING>
<TEXT>
Podle nejmenovaných zdrojů v Pentagonu se nepředpokládá, že by Američané byli v Gruzii nasazeni do bojové akce. Důvodem je zejména to, že Zakavkazsko spadá do ruské sféry vlivu. Moskvu by proto rozladily jakékoli bojové akce vedené Američany. USA již mají vojáky ve středoasijském Kyrgyzstánu a Uzbekistánu. Ruská reakce na informace o americko-gruzínské spolupráci byla poměrně mírná. Nicméně ruský ministr zahraničí Igor Ivanov si neodpustil podotknout, že americká přítomnost by mohla ještě více zhoršit situaci v regionu. "To je naše stanovisko a Washington ho zná," uvedl Ivanov. Předseda horní komory ruského parlamentu Sergej Mironov soudí, že Rusko nemůže být nezúčastněným pozorovatelem toho, co se děje na jeho jižní hranici. "Problém soutěsky Pankisi existuje, ruská strana na to Gruzii již několikrát upozorňovala a předložila jí několik variant řešení," uvedl Mironov. Na otázku, zda by mohlo Rusko vyslat do Gruzie své jednotky, Mironov odpověděl, že "záležitost bude posouzena v případě, že gruzínská strana se za tímto účelem obrátí na ruskou vládu". Podobná akce, k jaké se Američané chystají v Gruzii, už probíhá na Filipínách. Sto šedesát amerických vojáků cvičí filipínské jednotky pro boj s teroristy, zejména z muslimské povstalecké skupiny Abu Sayyafa, která má napojení na Al Kajdu. Americko-filipínské cvičení, během kterého může dojít i ke střetům s teroristy, začalo před několika týdny. Vláda USA už několikrát řekla, že válka proti terorismu bude vedena různými způsoby v různých zemích. Výcvik místních jednotek pro boj s terorismem a dodávky materiálu jsou jedním ze způsobů, jak se vyhnout ohrožení většího množství amerických vojáků. USA zároveň nebudou muset být déle v té či oné zemi přítomny. Na druhou stranu to ale nahrává kritikům kampaně, kteří tvrdí, že Washington nechává za své zájmy bojovat a umírat někoho jiného.
Podle nejmenovaných zdrojů v Pentagonu se nepředpokládá, že by Američané byli v Gruzii nasazeni do bojové akce. Důvodem je zejména to, že Zakavkazsko spadá do ruské sféry vlivu. Moskvu by proto rozladily jakékoli bojové akce vedené Američany. USA již mají vojáky ve středoasijském Kyrgyzstánu a Uzbekistánu. Ruská reakce na informace o americko-gruzínské spolupráci byla poměrně mírná. Nicméně ruský ministr zahraničí Igor Ivanov si neodpustil podotknout, že americká přítomnost by mohla ještě více zhoršit situaci v regionu. "To je naše stanovisko a Washington ho zná," uvedl Ivanov. Předseda horní komory ruského parlamentu Sergej Mironov soudí, že Rusko nemůže být nezúčastněným pozorovatelem toho, co se děje na jeho jižní hranici. "Problém soutěsky Pankisi existuje, ruská strana na to Gruzii již několikrát upozorňovala a předložila jí několik variant řešení," uvedl Mironov. Na otázku, zda by mohlo Rusko vyslat do Gruzie své jednotky, Mironov odpověděl, že "záležitost bude posouzena v případě, že gruzínská strana se za tímto účelem obrátí na ruskou vládu". Podobná akce, k jaké se Američané chystají v Gruzii, už probíhá na Filipínách. Sto šedesát amerických vojáků cvičí filipínské jednotky pro boj s teroristy, zejména z muslimské povstalecké skupiny Abu Sayyafa, která má napojení na Al Kajdu. Americko-filipínské cvičení, během kterého může dojít i ke střetům s teroristy, začalo před několika týdny. Vláda USA už několikrát řekla, že válka proti terorismu bude vedena různými způsoby v různých zemích. Výcvik místních jednotek pro boj s terorismem a dodávky materiálu jsou jedním ze způsobů, jak se vyhnout ohrožení většího množství amerických vojáků. USA zároveň nebudou muset být déle v té či oné zemi přítomny. Na druhou stranu to ale nahrává kritikům kampaně, kteří tvrdí, že Washington nechává za své zájmy bojovat a umírat někoho jiného.
</TEXT>
</DOC>
<DOC>
<DOCID>LN-20020228030</DOCID>
<DOCNO>LN-20020228030</DOCNO>
<DATE>02/28/02</DATE>
<GEOGRAPHY>WASHINGTON</GEOGRAPHY>
<TEXT>
Zvláštní Úřad pro strategické ovlivňování na americkém ministerstvu obrany bude zrušen. Některé jeho činnosti převezmou jiná oddělení Pentagonu. V úterý to nařídil ministr obrany Donald Rumsfeld, který zároveň obvinil média, že o úřadu tajně založeném po loňském 11. září šířila "nepravdivé spekulace a tvrzení". Úkolem úřadu bylo zlepšovat obraz USA a jejich ozbrojených sil ve světě. V případě nouze měl v zahraničním tisku šířit i dezinformace. To se setkalo s vlnou kritiky. "I když většina kritiky, komentářů a komiksů nebyla pravdivá, úřad byl natolik poškozen, že je mi jasné, že už nemůže dále efektivně pracovat," řekl Rumsfeld.
</TEXT>
</DOC>
<DOC>
<DOCID>LN-20020228031</DOCID>
<DOCNO>LN-20020228031</DOCNO>
<DATE>02/28/02</DATE>
<GEOGRAPHY>GUANTÁNAMO</GEOGRAPHY>
<TEXT>
Pouze několik z téměř 500 členů teroristické organizace Al Kajda a afghánského hnutí Taliban zadržovaných na Guantánamu a v Afghánistánu stane před vojenskými tribunály. Uvedla to britská stanice BBC. Americké ministerstvo obrany sice stále připravuje směrnice, podle kterých by tribunály fungovaly, nemá ale zájem na tom, aby soudily mnoho podezřelých. "Ve většině případů chceme, aby se zadržení vrátili domů a byli souzeni tam," řekl ministr obrany Rumsfeld a dodal, že konečné rozhodnutí je na prezidentovi. Vězňové pocházejí z 24 zemí světa. Některé z nich - například Saúdská Arábie - už USA požádaly o vydání svých občanů. Ti, kteří nebudou souzeni vojenskými soudy, mohou ale podle Rumsfelda stanout před americkým civilním soudem, být převezeni k soudu do domovské země, propuštěni či drženi ve vězení neomezeně dlouho.
</TEXT>
</DOC>
<DOC>
<DOCID>LN-20020228032</DOCID>
<DOCNO>LN-20020228032</DOCNO>
<DATE>02/28/02</DATE>
<TITLE>
Dnes se v Bruselu poprvé sejde sto pět členů Konventu Evropské unie, kteří určí budoucí podobu unie
</TITLE>
<TEXT>
Ke vzniku USA přirovnává předseda Konventu Valéry Giscard d'Estaing fórum, kterému bude předsedat.
BRUSEL - Evropská unie se vydává na odvážnou plavbu neznámými vodami. Dnes se v Bruselu poprvé schází Konvent - tedy fórum, které by mělo během následujícího roku promyslet a projednat, jakým směrem by se dále měla unie ubírat. Celý podnik doprovází lehké vzrušení, protože zástupci členských i kandidátských zemí vstupují na tenký led. Všichni vědí, že Evropská unie potřebuje důkladnou "inventuru" a reorganizaci, má-li být smysluplná a funkční při 25 a více členech. Zároveň ale všichni vědí, že většina otázek je konfliktních a v žádné neexistuje předem shoda. "Cílem Konventu musí být učinit EU nezvratnou," řekl tento týden lucemburský premiér Jean-Claude Juncker. "Dříve jsem si myslel, že to zajistí hospodářská a měnová unie. Dnes musím přiznat, že tomu tak není." Spektrum návrhů je široké. Podle jedněch by unie byla sdružením zcela svrchovaných států s několika společnými orgány, podle druhých spolkem zemí sdílejících část svých úkolů, a jiní v ní vidí federaci národů či dokonce jakýsi evropský "superstát".
</TEXT>
<HEADING>
Nečitelná unie
</HEADING>
<TEXT>
Mezi účastníky Konventu převažují zastánci federalizace EU, k nimž patří i jeho předseda, bývalý francouzský prezident Giscard d'Estaing, spolu se svými dvěma zástupci: bývalým belgickým premiérem Jean-Lukem Dehaenem a někdejším předsedou italské vlády Giulianem Amatem. Jedním z hlavních důvodů, proč se EU pouští do tohoto složitého úkolu, je skutečnost, že postupně přestává být "čitelná" pro normální občany. Proto se na jednací stůl dostanou otázky, jak učinit EU více transparentní a demokratickou, jak zjednodušit rozhodování a zlepšit rozdělení pravomocí mezi jednotlivými institucemi. Dalším oříškem, který chce EU rozlousknout, je otázka, jak zefektivnit společnou zahraniční a bezpečnostní politiku či jakou roli by měly v unii hrát národní parlamenty. Uvažuje o vytvoření druhé komory Evropského parlamentu a o volbě předsedy Evropské komise parlamentem či ve všeobecných volbách.
</TEXT>
<HEADING>
Giscard: Nejsem tak starý
</HEADING>
<TEXT>
Pod taktovkou Giscarda bude rok zasedat 105 zástupců národních parlamentů a vlád, Evropského parlamentu a komise. Bývalý francouzský prezident bere svůj úkol jako velkou dějinnou událost a Konvent srovnává se stejnojmenným shromážděním, na kterém byly v roce 1787 ve Filadelfii vyhlášeny Spojené státy americké. Toto srovnání Giscard dělá i z čistě osobního důvodu. Benjaminu Franklinovi, jednomu z otců americké ústavy, bylo tehdy 81 let, když se konvent poprvé sešel. A tak poukazem na jeho věk Giscard bere vítr z plachet kritikům, kteří poukazují na to, že jemu je už 76. Nicméně na rozdíl od Spojených států se do diskuse pouštějí jednotlivé národní státy, a tak lze těžko očekávat, že by konvent stál u zrodu "Spojených států evropských". A to přesto, že v unii se najdou i zastánci této možnosti."Potřebujeme se vydat cestou směrem ke Spojeným státům evropským," řekl včera francouzský ministr pro evropské záležitosti Pierre Moscovici.
Kdo zasedne v Konventu Evropské unie celkem 105 členů
předseda ValéryGiscard d'Estaign (Francie) místopředseda Giuliano Amato (Itálie) místopředseda Jean-Luc Dehaene (Belgie)
předsednictvo zvolené ze členů Konventu
2 zástupci Evropské komise
2 zástupci Evropského parlamentu
5 zástupců členských států
členové Konventu
16 zástupců Evropského parlamentu
2 zástupci Evropské komise
84 zástupců členských a kandidátských zemí (vždy jeden zástupce nominován vládou a dva parlamentem)
zástupci České republiky
stínový ministr zahraničí
Jan Zahradil (ODS) je odpůrcem federalizace EU
ministr zahraničí
Jan Kavan (ČSSD) je zastáncem federalizace EU
bývalý ministr zahraničí
Josef Zieleniec (nestraník, za Koalici) je spíše pro federalizaci EU
</TEXT>
</DOC>
<DOC>
<DOCID>LN-20020228033</DOCID>
<DOCNO>LN-20020228033</DOCNO>
<DATE>02/28/02</DATE>
<TITLE>
BRUSEL - Konventu o budoucnosti Evropské unie se kromě členských států "patnáctky" budou účastnit i kandidátské země, a tedy i Česká republika. Za Českou republiku do Bruselu vyrazí ministr zahraničí Jan Kavan (ČSSD), kterého vyslala vláda, spolu se zástupci obou komor parlamentu: poslancem za Občanskou demokratickou stranu Janem Zahradilem a senátorem Josefem Zieleniecem, který coby nestraník reprezentuje Koalici. Češi, obdobně jako ostatní kandidátské země, mají v Konventu tři zástupce. To platí i pro stávající členy unie, ti ale mají zároveň své zástupce ve dvanáctičlenném předsednictvu. To se kandidátům nelíbí. Podle diplomatických zdrojů proto není vyloučeno, že v budoucnu v předsednictvu budou i zástupci kandidátských zemí. Kandidátské země také nemají právo veta, pokud se jejich názor liší od společného stanoviska stávajících členů unie.
</TITLE>
<HEADING>
Evropská unie hledá trvalé řešení
</HEADING>
<TEXT>
Češi nejedou do Bruselu jako jednotný tým se společnou představou, jakým směrem by se unie měla dále ubírat. To ostatně ani nebylo záměrem Evropské unie. Podle ní měly každou zemi reprezentovat zástupci celého politického spektra, aby závěry Konventu přečkaly i změny vlád členských zemí. Kavan je zastáncem užší integrace Evropské unie, Zieleniec je jí spíše nakloněn, Zahradil ale o federativní Evropě nechce ani slyšet. Jedním z výsledků zasedání Konventu by mohl být i nový základní dokument Evropské unie, jakási ústava. Ta by měla zahrnovat také Chartu základních lidských práv.
Češi nejedou do Bruselu jako jednotný tým se společnou představou, jakým směrem by se unie měla dále ubírat. To ostatně ani nebylo záměrem Evropské unie. Podle ní měly každou zemi reprezentovat zástupci celého politického spektra, aby závěry Konventu přečkaly i změny vlád členských zemí. Kavan je zastáncem užší integrace Evropské unie, Zieleniec je jí spíše nakloněn, Zahradil ale o federativní Evropě nechce ani slyšet. Jedním z výsledků zasedání Konventu by mohl být i nový základní dokument Evropské unie, jakási ústava. Ta by měla zahrnovat také Chartu základních lidských práv.
</TEXT>
</DOC>
<DOC>
<DOCID>LN-20020228034</DOCID>
<DOCNO>LN-20020228034</DOCNO>
<DATE>02/28/02</DATE>
<TITLE>
Pracovníci uprchlických táborů v západní Africe žádali výměnou za potraviny a léky sex
</TITLE>
<TEXT>
Za kilo sóji může mít humanitární pracovník pohlavní styk s nezletilými obyvateli guinejských utečeneckých táborů.
LONDÝN - Humanitární organizace, které zajišťují pomoc v uprchlických táborech v západní Africe, zasáhl skandál. Nejméně 67 jejich pracovníků z více než čtyřiceti agentur zneužilo svého postavení, když za jídlo a léky vyžadovali od dětských uprchlíků pohlavní styk. Toto zjištění je výsledkem rozhovorů s 1500 utečenci, které na konci minulého roku provedl v Libérii, Sieře Leone a Guineji Vysoký komisariát OSN pro uprchlíky (UNHCR) a britská charitativní organizace Zachraňte děti (Save the Children). UNHCR již vyslal do těchto oblastí své vyšetřovatele. To, že k pohlavnímu zneužívání dětí v afrických uprchlických táborech dochází, se tušilo již dříve. "Je ale překvapující, v jaké míře se to děje," řekla Jane Gibrilová z organizace Zachraňte děti. Její spolupracovník Paul Nolan tvrdí, že sexuální služby od nezletilých uprchlíků vyžadovali i lidé, kteří měli ve svých organizacích značnou "pravomoc".
</TEXT>
<HEADING>
Děti používají tělo jako "platidlo"
</HEADING>
<TEXT>
Převážnou část těch, kteří děti "sexuálně vykořisťovali", tvoří místní personál. Do skandálu jsou ale zapleteni i dobrovolníci a zaměstnanci zahraničních nevládních organizací a členové mezinárodních mírových sborů OSN v Sieře Leone. V úděsných podmínkách uprchlických táborů dětem mnohdy nezbývá nic jiného než si jídlem, které za sexuální služby dostanou, zachránit holý život. "K tomu, aby přežily, musí udělat rozhodnutí, jestli budou hladovět, anebo prodají své tělo - to je totiž jediné platidlo, které mají," řekl Nolan o situaci dětských uprchlíků. Většinu obětí tvoří dívky mezi třinácti a osmnácti lety. Jsou ale zaznamenány i případy, kdy humanitární pracovnice pohlavně zneužívaly chlapecké uprchlíky.
</TEXT>
<HEADING>
Sex za deset centů
</HEADING>
<TEXT>
Sexuální zneužívání má však i jiné nepříjemné následky: usnadňuje například přenos pohlavních chorob. Mnoho afrických dívek navíc otěhotní ve velmi nízkém věku, kdy ještě nejsou na plození a výchovu potomků připravené. Se sexuálními službami dětí jsou mnohdy nuceni souhlasit i jejich rodiče, protože si tímto způsobem mohou finančně přilepšit. "Chtějí, abychom s nimi spali - tak nám můžou dát peníze," řekl jeden uprchlík britské rozhlasové stanici BBC. Mnoho si tím ale stejně vydělat nelze. Pohlavní styk s liberijskou dívkou z utečeneckého tábora lze mít za pouhých deset amerických centů. To je cena přibližně hrsti burských oříšků. Nezletilým africkým dívkám se ale většinou neplatí vůbec - často se spokojí s trochou oleje, potravinovým lístkem nebo pouhou sušenkou.
Výpovědi zneužívaných dívek
"Spím s různými muži - většinou z nevládních organizací, protože musím nakrmit své dítě." * nezletilá liberijská matka
"Těmto lidem je těžké utéci - používají jídlo jako návnadu, abych s nimi spala." * nejmenovaná liberijská dívka
"Když vám řeknu jméno pracovníka nevládní organizace, s kterých jsem spala, bude se zlobit. Jak potom nakrmím sebe a své dítě? * nezletilá guinejská matka
"Otěhotněla jsem s pracovníkem nevládní organizace. Ten mě ale opustil a teď má jinou mladou holku." * nezletila guinejská matka
</TEXT>
</DOC>
<DOC>
<DOCID>LN-20020228035</DOCID>
<DOCNO>LN-20020228035</DOCNO>
<DATE>02/28/02</DATE>
<GEOGRAPHY>WASHINGTON</GEOGRAPHY>
<TEXT>
Většina muslimů odsuzuje teroristické útoky, provedené 11. září proti Spojeným státům, ještě víc jich ale kritizuje následnou americkou odvetu v Afghánistánu. Vyplývá to z průzkumu, který Gallupův institut uskutečnil mezi téměř deseti tisíci obyvateli muslimských zemí. Vyplynulo z něj také, že jen málo lidí v islámském světě věří tvrzení, že unesená letadla navedli na New York a Washington Arabové. Podle dostupných zpráv přitom 15 z 19 únosců pocházelo ze Saúdské Arábie. Průzkum, údajně nejrozsáhlejší svého druhu, byl proveden během prosince a ledna v Saúdské Arábii, Íránu, Pákistánu, Indonésii, Turecku, Libanonu, Kuvajtu, Jordánsku a Maroku. Zde žije asi polovina všech muslimů. Dotazovaní podle Franka Newporta z Gallupova institutu označovali USA za "bezcitné, agresivní, nafoukané, arogantní a zaujaté". Příznivé mínění má podle průzkumu o Spojených státech pouze 22 dotazovaných.
</TEXT>
</DOC>
<DOC>
<DOCID>LN-20020228036</DOCID>
<DOCNO>LN-20020228036</DOCNO>
<DATE>02/28/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy se pokoušejí zjistit, zda při jednom z raketových útoků na Afghánistán nezahynul i vůdce teroristické organizace Al Kajda Usáma bin Ládin. Před pár dny se proto obrátili na členy bin Ládinovy rodiny, aby jim poskytli vzorky DNA, která je nositelkou genetických informací. Podle CNN ale Američané zatím nedostali odpověď. Spojené státy si od prozkoumání vzorků slibují, že se tak vyvrátí či potvrdí spekulace, že bin Ládin zahynul. Jedním z lidí usmrcených při útoku v afghánském Zavár Kílí měl totiž být vysoký muž v arabském bílém hávu, což odpovídá popisu bin Ládina.
</TEXT>
</DOC>
<DOC>
<DOCID>LN-20020228037</DOCID>
<DOCNO>LN-20020228037</DOCNO>
<DATE>02/28/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy nabídly finanční odměnu za poskytnutí informací, které by vedly k dopadení či usvědčení únosců novináře Daniela Pearla. Podle amerického ministerstva zahraničí by odměna činila až pět milionů dolarů, přičemž Pearlovi únosci mohou být chyceni a odsouzeni v kterékoliv zemi. Novinář pracující pro deník Wall Street Journal byl unesen v lednu v Pákistánu. Pearlovo tělo nebylo nalezeno, jeho smrt potvrdil pouze videozáznam. O detailech záznamu mezitím včera informovala televizní stanice CNN, jejíž reportér kopii pásku zhlédl. Podle něj záznam začíná Pearlovými slovy o jeho židovském původu. Pak se novinář na chvíli odmlčí, jako by si nemohl vzpomenout na slova, která byl nejspíš přinucen říkat. Následně srovnává svoji situaci s postavením vězňů z Afghánistánu, které Američané drží na Guantánamu. Mezi nimi jsou i Pákistánci, jejichž propuštění únosci žádali. Pearl se pak zadívá mimo kameru a tlumočí varování radikálů: "Nemůžeme žít v bezpečí. Nemůžeme se volně procházet, dokud naše vláda pokračuje ve své politice a my jí to dovolujeme." V této pasáži nejsou na Pearlovi vidět známky násilí. V další části záznamu jsou brutální záběry zacházení s novinářovým tělem, včetně uříznutí jeho hlavy. Není ale jasné, zda v té chvíli ještě Pearl žil.
</TEXT>
</DOC>
<DOC>
<DOCID>LN-20020228038</DOCID>
<DOCNO>LN-20020228038</DOCNO>
<DATE>02/28/02</DATE>
<GEOGRAPHY>JERUZALÉM</GEOGRAPHY>
<TEXT>
Do seznamu palestinských sebevražedných atentátníků se za poslední měsíc zapsala už druhá žena. Útočnice odpálila včera večer nálož, kterou měla připevněnou na těle, u kontrolního silničního stanoviště před vjezdem na Západní břeh. Žena při explozi zahynula, dva její palestinští spolujezdci a nejméně tři izraelští policisté byli zraněni. Bombu měl údajně na těle připevněnou i jeden z Palestinců. Sebevražedné pumové útoky jsou v Izraeli častým jevem, jen málokdy je ale provádí žena. První atentátnicí, která na sobě během 17měsíčního palestinského povstání odpálila nálož, se přesně měsíc před včerejším útokem stala Palestinka, která se vyhodila do povětří v Jeruzalémě. Dodnes ale není jasné, zda nálož odpálila úmyslně. Atentát u Západního břehu nebyl včera jediným incidentem. Při několika útocích zahynul jeden Izraelec a čtyři Palestinci.
</TEXT>
</DOC>
<DOC>
<DOCID>LN-20020228039</DOCID>
<DOCNO>LN-20020228039</DOCNO>
<DATE>02/28/02</DATE>
<GEOGRAPHY>DILLÍ</GEOGRAPHY>
<TEXT>
Desítky hinduistických radikálů včera v západní Indii uhořely ve vlaku, který podle místních úřadů podpálili muslimové. Do včerejšího večera se podařilo vyprostit 57 mrtvých těl. Záchranáři ale nevylučují, že konečný počet obětí může být ještě vyšší. Podle agentur se hinduističtí aktivisté vraceli ze severoindického města Ajódhja, kde radikální hinduisté chtějí vybudovat svůj chrám na troskách mešity, která byla zbořena před deseti lety. Rozjíždějící se soupravu ve městě Gódhra obklopil rozhořčený dav asi 2000 lidí - údajně muslimů - kteří hinduistům nadávali a na vlak házeli kameny. Pak někdo nejméně jeden vagon, v němž jelo 75 lidí, zapálil. Následně začaly hořet i další vozy. Indická policie ve strachu z odvetných útoků zpřísnila bezpečnostní opatření v oblastech, kde žijí muslimové a hunduisté vedle sebe. Přesto byly první incidenty ze západní Indie ještě včera hlášeny: dva lidé byli pobodáni a dav se pokusil podpálit dva autobusy.
</TEXT>
</DOC>
<DOC>
<DOCID>LN-20020228040</DOCID>
<DOCNO>LN-20020228040</DOCNO>
<DATE>02/28/02</DATE>
<TITLE>
Střední Evropa se opět jednou ocitla ve slepé uličce nacionalismu
</TITLE>
<TEXT>
V mytologii starých Řeků byla Pandora krásná žena, kterou bůh Hefaistos uhnětl z hlíny. Ze zvědavosti otevřela skříňku, do které šéf Olympu Zeus zavřel zlo, nemoci a bídu. Z otevřené skříňky (v původním podání hliněného džbánu) se všechna slota vyřítila do světa. A bylo rázem po zlatém věku lidstva. Vidíme tu motiv podobný příběhu o neposlušnosti Evině, o prvotním hříchu a následném vyhnání z ráje. V obou případech malér zavinila ženská zvědavost. Za průšvih bujícího nového nacionalismu, který momentálně kazí ovzduší v zemích střední Evropy, výjimečně žádná žena nemůže. Vidíme následky - Pandořinu skříňku otevřenou dokořán a zlo vypuštěné do světa, ale pachatele neboli prvního hybatele není snadné odhalit. Asi jich bylo víc a neblahou skříňku otevřeli rukou společnou. Hledat původce kdesi kolem Temelína se nabízí, ale zajisté to nebude faktor jediný. Stačí zalistovat zažloutlými stránkami novin z poloviny devadesátých let, abychom viděli, že tu už tenkrát docházelo k lecjakým verbálním úletům; rozdíl je snad hlavně v tom, že tehdy ještě okolní svět takové výšplechty ignoroval, kdežto dnes je pečlivě zaznamenává a dílem odplácí stejnou mincí. Například teze o sudetských Němcích jako kolektivních velezrádcích, pro které odsun byl vlastně projevem milosti, protože coby Hitlerova pátá kolona patřili před popravčí četu, vůbec není původním výplodem Miloše Zemana. Použil ji už před lety Sládkův kamarád-republikán Vik na půdě českého parlamentu. Zajisté si tento autor nepomyslil, že by si jeho humánní argument mohl jednou přisvojit sociálnědemokratický politik.
</TEXT>
<HEADING>
"On si začal!"
</HEADING>
<TEXT>
Obvyklý pokřik uličníků-žalobníčků nám v současné situaci příliš nepomůže. Eskalace vzájemných nepřívětivostí pokračuje. Rakušané se cítí uraženi českým tvrzením, že byli prvními spojenci Adolfa Hitlera, zatímco jejich vžitou státní doktrínou je naopak přesvědčení, že byli první obětí nacistické expanze. Vídeňský bulvár se na oplátku snaží svérázně interpretovat české dějiny. Velvyslanec Jiří Gruša, donedávna na poklidném postu, má najednou plné ruce práce s protestováním proti historickým pomluvám. Bude-li kampaň ještě chvíli pokračovat, dočkáme se kromě údajné české účasti na vyvraždění Lidic určitě dalších překvapení. Dosti dlouho šlo o tahanici pohříchu regionální, Evropu nepříliš zajímající, o spor toliko rakousko-český, motivovaný pozdním veledílem budování socialismu u obce Temelín. Postupně ale přibývaly vzájemné resentimenty, spor se rozšiřoval. A jako by samotná jaderná elektrárna Temelín na pranici nepostačovala, ještě do toho muselo být zamotáno další jablko sváru, reziduum Benešových dekretů. Najednou už nejde jenom o spor mezi Prahou a Vídní. Fronta se rozšiřuje. Stoiber, kandidát CDU/CSU na úřad německého spolkového kancléře, je zastáncem jaderné energetiky. Z toho hlediska by mohl být ideálním spojencem naší vlivné atomové lobby. Ale nejde to, máme smůlu, brání tomu Benešovy dekrety a Stoiberovy závazky vůči sudetským Němcům, kteří jeho Bavorsko - kdysi zaostalou agrární oblast - přivedli k netušenému průmyslovému a technickému rozkvětu. K Vídni se tudíž přiřazuje (zatím) Mnichov. Nelze vyloučit, že zanedlouho přibude i Berlín.
</TEXT>
<HEADING>
Sapér Vodička: Každý Maďar za to může...
</HEADING>
<TEXT>
A jako by to nestačilo, vstupuje do hry ještě i Budapešť - s Bruselem v pozadí. Každý Maďar za to může, že je Maďar, vybavujeme si poučku z klasika Švejka. Jenže se nabízí otázka, jestli dávné Benešovy dekrety opravdu stojí za rozbití Visegrádu - a veškerého dosud nevyužitého potenciálu středoevropské spolupráce. Nové česko-maďarské antipatie už nebude možno řešit po způsobu sapéra Vodičky. A provokovat Brusel stylem profesora Klause je ještě riskantnější: těch pár procent hlasů v českých volbách za napáchané škody nestojí. Pandořina skříňka je dokořán. Nepřejme si, aby se z ní nakonec ještě vyvalily takové hrůzy jako statisíce svědeckých výpovědí o poválečných dějích v ČSR, uložené v německém Spolkovém archivu. To by naši vnuci začali dědům klást velice nepříjemné otázky... Je nejvyšší čas, aby se navrátil rozum do hlav a středoevropská politika do 21. století.
A jako by to nestačilo, vstupuje do hry ještě i Budapešť - s Bruselem v pozadí. Každý Maďar za to může, že je Maďar, vybavujeme si poučku z klasika Švejka. Jenže se nabízí otázka, jestli dávné Benešovy dekrety opravdu stojí za rozbití Visegrádu - a veškerého dosud nevyužitého potenciálu středoevropské spolupráce. Nové česko-maďarské antipatie už nebude možno řešit po způsobu sapéra Vodičky. A provokovat Brusel stylem profesora Klause je ještě riskantnější: těch pár procent hlasů v českých volbách za napáchané škody nestojí. Pandořina skříňka je dokořán. Nepřejme si, aby se z ní nakonec ještě vyvalily takové hrůzy jako statisíce svědeckých výpovědí o poválečných dějích v ČSR, uložené v německém Spolkovém archivu. To by naši vnuci začali dědům klást velice nepříjemné otázky... Je nejvyšší čas, aby se navrátil rozum do hlav a středoevropská politika do 21. století.
</TEXT>
</DOC>
<DOC>
<DOCID>LN-20020228041</DOCID>
<DOCNO>LN-20020228041</DOCNO>
<DATE>02/28/02</DATE>
<TEXT>
Ruské lyžařky Larisa Lazutinová a Olga Danilovová na zimní olympiádě nejméně jednou prokazatelně dopovaly. První z nich kvůli tomu přišla o jednu zlatou medaili. Kanadskému olympijskému výboru se však nechce věřit, že šlo o jediný případ, a tak žádá nové prozkoumání krevních vzorků obou lyžařek. Poté, co se do věci oficiálně vložili Kanaďané, přidali se i Češi. Ve hře je totiž pár medailí: jedna zlatá pro Kanaďanku Scottovou a jedna stříbrná pro Kateřinu Neumannovou. Je dobře, že celá dopingová aféra nevyšuměla s koncem olympiády. Vše teď záleží na Mezinárodním olympijském výboru a Světové antidopingové agentuře. První musí opětovnou kontrolu povolit, druhá provést a pak sdělit výsledek. Z českého pohledu to má však jeden háček. Prvním, kdo přímo obviňoval ruské běžkyně z dopingu, byl český trenér. Jeho podezření se potvrdilo. Čeští funkcionáři tedy mohli být aktivnější. Nechtěli se však někam bezhlavě hnát, aby z nich "nakonec neudělali blbečky". Existuje-li oprávněné podezření z nekalého soupeření a poškozenou by mohla být česká závodnice, razantní a rychlý postup českých funkcionářů by měl být samozřejmostí.
</TEXT>
</DOC>
<DOC>
<DOCID>LN-20020228042</DOCID>
<DOCNO>LN-20020228042</DOCNO>
<DATE>02/28/02</DATE>
<TEXT>
Ad LN 27. 2.: Komu by TGM ruku nepodal. Milý pane Pavláte, vám a všem ostatním, kteří se cítili dotčeni mým výrokem o "bankrotářských židech", se za ono nešťastné spojení upřímně omlouvám. Nebylo tak míněno. Opravdu nesmýšlím rasisticky. Prosím, abyste mi odpustili a nepovažovali mne za antisemitu kvůli jedinému slovu, které mi v živém rozhovoru ujelo.
</TEXT>
</DOC>
<DOC>
<DOCID>LN-20020228043</DOCID>
<DOCNO>LN-20020228043</DOCNO>
<DATE>02/28/02</DATE>
<TEXT>
AD LN 12. 2: O porodech známých osobností nikomu neříkám. S radostí jsem uvítala informaci, že porodnice v Podolí funguje stále lépe a efektivněji a že bude rozšířena o další oddělení, operační sálky, bazének atd., neboť mi tamní péče donosila dvě děti. Jen mě trochu překvapilo, jak pan docent Feyereisl v době svého příchodu do Ústavu pro péči o matku a dítě v polovině roku 1998 vnímal a hodnotil své spolupracovníky, cituji: "spálené, vyčerpané" zaměstnance ústavu, kteří procházeli "bojem o Podolí". Mediálně nejvýraznější fáze tohoto boje proběhla od října 1997 do února 1998 a tehdy, mám dojem, pan docent v Podolí ještě nepracoval. A to nejpodstatnější. Právě díky těm "spáleným, vyčerpaným" podolským zaměstnancům a samozřejmě i díky celému nádhernému areálu Ústavu pro péči o matku a dítě se tenkrát, pokud si dobře vzpomínám, zvedla velká vlna protestů a zmobilizovalo se většinou dost ospalé veřejné mínění. Hnacím motorem těchto akcí byly vděčnost a láska. Nejsem si jistá, zda to pan docent Feyereisl ví.
</TEXT>
</DOC>
<DOC>
<DOCID>LN-20020228044</DOCID>
<DOCNO>LN-20020228044</DOCNO>
<DATE>02/28/02</DATE>
<TEXT>
Zaměstnanci veřejné sféry by si měli od zítřka přilepšit o bezmála jedenáct stovek. Státní rozpočet sice se zvýšením platů počítal až od dubna, ale Zemanovi hoši, tlačeni předvolebním nutkáním, jim přidali o rovný měsíc dřív. Vždyť to tak dobře zní! A osm set tisíc státních zaměstnanců pevnou rukou a bez zaváhání vhodí svůj hlas do urny sociálním demokratům. Vladimír Špidla může jen doufat, že si předtím důkladně neprohlédnou výplatní pásku. Se zvýšením mzdových tarifů jde totiž ruku v ruce také nutnost přidané peníze někde sehnat. Mnoho zaměstnavatelů proto přelije z jednoho kyblíčku do druhého. Co navýší na tarifní složce, ubere na osobním či jiném ohodnocení. Nula od nuly pojde. Zřejmě nejhlasitěji svou obavu vyjádřili učitelé. Takový křik pár měsíců před volbami! Z rezerv ministerstva školství už proto putují po trase kraje - okresy - obce - školy bezmála tři miliardy korun. Kolik kdo dostane, ovšem určují malí čeští nezkorumpovatelní úředníčci. Jenže i učitelé se poučili z předchozích nezdarů a hra "tomu dáme, tomu míň a na toho nic nezbylo" se jim vůbec nelíbí. Spousta z nich totiž tuší, že ze sladkých slibů nic moc nekápne.
</TEXT>
</DOC>
<DOC>
<DOCID>LN-20020228045</DOCID>
<DOCNO>LN-20020228045</DOCNO>
<DATE>02/28/02</DATE>
<TITLE>
Odpovědi na včerejší otázku: Co si myslíte o výrocích Milana Knížáka na adresu Romů?
</TITLE>
<TEXT>
Knizak ma pravdu. Proti osobnostem jeho typu obycejne krici ti, kteri jim mesahaji ani po kotniky Kurka
Podepsané SMS zprávy (max. 160 znaků) posílejte na číslo 0603 88 33 30. Můžete využít i SMS bránu na adrese www.lidovky.cz/smsnazory.
Dnešní otázka: Co si myslíte o zvýšení platů státních zaměstnanců těsně před volbami?
</TEXT>
</DOC>
<DOC>
<DOCID>LN-20020228046</DOCID>
<DOCNO>LN-20020228046</DOCNO>
<DATE>02/28/02</DATE>
<TITLE>
Co vlastně navrhuje ODS, když mluví o rovné patnáctiprocentní dani?
</TITLE>
<TEXT>
Není mnoho dobrých předvolebních témat, daně jsou však v každém případě jedním z nich. Týkají se každého a jako téma si uchovávají ideologický rozměr, což je v dnešním popleteném světě spíše výjimka. Obecně se má za to, že pravice má tendenci daně snižovat a levice zvyšovat. Co se týče konkrétních návrhů, omezuje se většina stran na to, že by se daně měly vybírat lépe. To je však jen populistická floskule. I proto je tak překvapivý návrh ODS na rovnou daň se sazbou pouhých 15 procent. Co to znamená?
</TEXT>
<HEADING>
Ztraceni v bludišti
</HEADING>
<TEXT>
Protože daně platí všichni, vzniká mezi lidmi dojem, že daním každý rozumí. Ale to je omyl. Málokterá lidská činnost je tak neprůhledná a zašmodrchaná jako vybírání daní. Milovníci temných teorií tvrdí, že to tak výběrčí daní zamotali úmyslně, protože za těchto okolností je těžké se o daních nejen smysluplně bavit, ale hlavně se s jejich výší snažit něco dělat. Daní je mnoho druhů (přičemž ne všem se tak říká) a jejich vybírání je svázáno takovým množstvím pravidel a výjimek, že nikdo přesně neví, jak vysoké daně vlastně platí. Vytratila se možnost srovnání, a tím i vlastního úsudku. Většina lidí má intuitivní pocit, že platí daně příliš vysoké, ale exaktně to neumějí nijak doložit. Výše daní je u každého jiná - a to nejen absolutně, ale také relativně. Zcela odlišné daně mohou platit dokonce i lidé, kteří mají srovnatelné příjmy i výdaje a žijí v podobných poměrech. Paušálně lze o daních říci, že jsou z principu nespravedlivé.
</TEXT>
<HEADING>
Mýtus o nutném zlu
</HEADING>
<TEXT>
Nejblíž lidskému chápaní je daň z příjmu. Zároveň je to daň nejbolestnější, protože viditelně ukrajuje z našich výdělků. Většině lidí strhává daň z příjmu ze mzdy jejich zaměstnavatel, a když k této dani připočteme povinné zdravotní a sociální pojištění, dostaneme sumu, kterou si od nás stát každý měsíc bere. A při pohledu na výplatní pásku můžeme docela dobře rozumět bonmotu, že daň je legalizovanou krádeží. Často proti tomu brbláme, ale málokdo proti dani z příjmu protestuje seriózně, protože panuje představa, že jde o nutné zlo a že by stát bez této daně nemohl fungovat. To je ovšem mýtus. Existují teoretické modely, z kterých plyne, že nulová daň z příjmu by za jistých okolností celkové státní příjmy z daní nesnížila, protože jednak je její vybírání velmi nákladné, jednak daň z příjmu brzdí spotřebu, která je zatížena daněmi jinými (vyššími a státem snáze vymahatelnými). Jakkoliv zní tato úvaha logicky a jakkoliv existují pokusy uvést ji do praxe, patří nulová daň z příjmu spíše k ekonomickému folkloru a lze si těžko představit, že by k takovému razantnímu kroku našel nějaký politik odvahu. Je však dobré vědět, že tato alternativa existuje a není úplně nesmyslná. Ve většině zemí je daň z příjmu "progresivní", což znamená, že se její sazba mění podle výše příjmů. Tento model vychází z úvahy, že od určité výše příjmů lidé používají peníze pouze k hromadění přepychu, takže by z nich měli odvádět větší část do společných statků než ti, kteří vydělané peníze potřebují k dosažení určitého životního standardu. Druhá úvaha naopak říká, že progresivní zdanění je trestem za úspěch a aktivitu, takže je v důsledku demotivující a škodlivé. Oba názory mají svou logiku a je věcí individuálního pohledu na svět, který z těchto modelů člověk přijme. Reálné daňové soustavy jsou vždy kompromisem mezi oběma přístupy a obvykle procházejí mírnými změnami podle toho, jací politici jsou zrovna u vlády.
</TEXT>
<HEADING>
Americký model v českých podmínkách
</HEADING>
<TEXT>
Komplikovanost daně z příjmu snižuje její předvolební potenciál. Skoro každý politik tvrdí, že chce daň z příjmu snížit, ale protože neumí jasně vysvětlit jak, většinou tím voliče nezaujme. Rovná daň má coby předvolební téma důležitou výhodu: je jasná a srozumitelná. Její advokáti říkají: Všechny příjmy nad stanovené nezdanitelné minimum budou daněny stejnou sazbou, v případě návrhu ODS patnácti procenty. Existence nezdanitelného minima zaručí, že lidé s nízkými příjmy budou platit reálnou daň nižší, případně nulovou, a že i rovná daň bude tím pádem mírně progresivní. Současný koncept pochází z USA, kde jako první prosazoval zavedení rovné daně v této podobě neúspěšný prezidentský kandidát z roku 1996 Steve Forbes. V další prezidentské kampani o čtyři roky později již rovnou daň coby téma přinesla i řada republikánských politiků včetně Bushova stranického protikandidáta Johna McCaina. A návrh zákona o rovné dani vypracovali společně někteří republikáni a demokrati, širší podpory se mu však nedostalo. Návrh ODS je opřen o práci českých ekonomů, kteří přebírají (někdy i doslova) studie rovné daně z Ameriky. Problém může být v tom, že příjmová struktura české společnosti je velmi odlišná od americké (hlavně neexistencí střední třídy), takže i důsledky pro ekonomiku mohou být výrazně jiné.
</TEXT>
<HEADING>
Přednosti a úskalí
</HEADING>
<TEXT>
Co se týče okamžitého dopadu na daňové poplatníky, jsou jasné tři věci. Za prvé: rovná daň přinese úlevu lidem s nadprůměrnými příjmy. Za druhé: naprostá většina lidí si nepolepší ani nepohorší. A za třetí: výběr daně se zjednoduší (vize Johna McCaina o "daňovém přiznání na korespondenčním lístku"), ale většiny lidí se to opět nedotkne, protože jejich daňové přiznání podává zaměstnavatel. Jestli je rovná daň také "spravedlivější", už není jisté, a záleží na tom, jak budeme spravedlnost definovat. Ani rovná daň neodstraní jednu z největších nespravedlností současného systému: mnoho lidí ukrývá část své "spotřeby" do firemních či živnostenských nákladů ("žijí na firmu"), takže jejich skutečná daň je navzdory vysokému životnímu standardu mnohem nižší než daň, kterou zaplatí zaměstnanec s nižšími skutečnými příjmy. Koho návrh ODS osloví? Kromě bohatých lidí také ty, kteří věří, že člověk je pánem svého úspěchu a že za něj nebude po zásluze potrestán, nýbrž odměněn. Volební potenciál takto vymezené skupiny není velký, takže návrh ODS není v žádném případě populistický. Přesto je v této kampani spíše plácnutím do vody. Největším úskalím rovné daně je její uvedení do praxe, kterým se však politici ODS nemusejí zneklidňovat. Pravděpodobnost zavedení paušální daně v příštím volebním období se vzhledem k rozložení politických sil blíží nule. Proč s ním tedy ODS přišla? Nejspíš proto, aby měla argument do oblíbených debat o své "pravicovosti". Pro začátek to není špatné. Ale žádejme další důkazy.
Co se týče okamžitého dopadu na daňové poplatníky, jsou jasné tři věci. Za prvé: rovná daň přinese úlevu lidem s nadprůměrnými příjmy. Za druhé: naprostá většina lidí si nepolepší ani nepohorší. A za třetí: výběr daně se zjednoduší (vize Johna McCaina o "daňovém přiznání na korespondenčním lístku"), ale většiny lidí se to opět nedotkne, protože jejich daňové přiznání podává zaměstnavatel. Jestli je rovná daň také "spravedlivější", už není jisté, a záleží na tom, jak budeme spravedlnost definovat. Ani rovná daň neodstraní jednu z největších nespravedlností současného systému: mnoho lidí ukrývá část své "spotřeby" do firemních či živnostenských nákladů ("žijí na firmu"), takže jejich skutečná daň je navzdory vysokému životnímu standardu mnohem nižší než daň, kterou zaplatí zaměstnanec s nižšími skutečnými příjmy. Koho návrh ODS osloví? Kromě bohatých lidí také ty, kteří věří, že člověk je pánem svého úspěchu a že za něj nebude po zásluze potrestán, nýbrž odměněn. Volební potenciál takto vymezené skupiny není velký, takže návrh ODS není v žádném případě populistický. Přesto je v této kampani spíše plácnutím do vody. Největším úskalím rovné daně je její uvedení do praxe, kterým se však politici ODS nemusejí zneklidňovat. Pravděpodobnost zavedení paušální daně v příštím volebním období se vzhledem k rozložení politických sil blíží nule. Proč s ním tedy ODS přišla? Nejspíš proto, aby měla argument do oblíbených debat o své "pravicovosti". Pro začátek to není špatné. Ale žádejme další důkazy.
</TEXT>
</DOC>
<DOC>
<DOCID>LN-20020228047</DOCID>
<DOCNO>LN-20020228047</DOCNO>
<DATE>02/28/02</DATE>
<TEXT>
Daňový poradce Miloslav Hnátek spustil ve svém článku Rovná daň výhodná pro všechny? Pro mnohé vůbec ne (LN 25. 2. 2002) poplach kvůli daňové reformě ODS, reprezentované 15% rovnou daní. Argumenty pro jeho tvrzení jsou povrchní a nepřesné. U příkladu daňového poplatníka Hnátek neuvedl (záměrně?) výši jeho příjmu a hodnotí jej pouze podle odečitatelných položek. Přitom námi navrhovaná odečitatelná položka bude mnohonásobně vyšší než současná a obdrží ji každý, tedy nejen ti, kteří pracují, jak je tomu dnes. Navíc systém rovné daně lze technicky nastavit tak, že si daňově nikdo nepohorší. To je ale debata o parametrech rovné daně. ODS ji chce ale nejdříve nastolit o konceptu rovné daně a teprve potom o jejích parametrech. Tedy diskusi o tom, zda chceme daně jednoduché, předem spočitatelné, se stejným 15% zdaněním pro občany, živnostníky i podniky, se stejným 15% zdaněním jak příjmu, tak spotřeby (DPH). Zda chceme zavést princip, podle něhož má být příjem zdaněn pouze jednou, a podle něhož tak od daně osvobodíme úroky v bankách, dividendy z akcií a kupony z dluhopisů. K Hnátkovu argumentu, že daně nebudou působit jako pobídka v oblastech, kde to společnost potřebuje, lze pouze dodat, že kdo někdy zažil projednávání daňového zákona, ví, že prosazování daňových úlev a výjimek spočívají pouze v soubojích zájmových skupin: o větší daňové výjimky bojují např. výrobci kávy proti výrobcům čaje, důchodové fondy proti životním pojišťovnám či hypotéky proti bankovním úvěrům. Úvaha, že daňové zákony vytvářejí nějaké pobídky v oblastech, které chce stát podpořit, je iluze. Výjimky a daňové úlevy na daních ukazují na "nerovnou" sílu jednotlivých daňových zájmových skupin. I s těmito lobbistickými tlaky si rovná daň spravedlivě a bez výjimky poradí. Obavy ze zdaňování zisku u "neziskových organizací" je půvabný protimluv. Jednak je v současné době zisk u neziskových organizací zdaňován 31 %, a nově by měl být zdaňován dokonce 15 %, což je pro "ziskové neziskové organizace" zlepšení, jednak by neziskové organizace zisk tvořit asi ani neměly. Podle názoru Miloslava Hnátka rovná daň přispěje ke zvýšení konečné daňové zátěže a způsobí pokles životní úrovně nižších a středních vrstev. Naopak: lidé a podniky budou mít více peněz, protože nebudou trestáni vyšší sazbou za to, že si vydělají více. Zároveň si občané a podniky nebudou muset najímat daňové poradce, kteří jim poradí, jak složité daňové formuláře vůbec vyplnit a jakou výjimku či úlevu použít na snížení daně. Lidé a podniky si budou moci svobodně vybrat, co se svými více penězi udělají, tj. zda je investují, spotřebují či někomu dají. V rámci rovné daně však nebudeme nuceni své peníze kvůli umělému snižování daní dávat tam nebo tomu, kam a na koho zrovna daňoví lobbisté v parlamentu ukáží.
</TEXT>
</DOC>
<DOC>
<DOCID>LN-20020228048</DOCID>
<DOCNO>LN-20020228048</DOCNO>
<DATE>02/28/02</DATE>
<TITLE>
Příspěvek reaguje na názor, že udělením ceny kritiky Svěrákovu filmu Tmavomodrý svět se čeští filmoví kritici zařadili do kategorie marketingových i magemakerů (LN 23. 2.).
</TITLE>
<TEXT>
Podivení Petra Fischera nad tím, že česká filmová kritika se pomalu, ale jistě mění v jedno velké "píárko", docela sdílím (čtenáři mých sloupků v Literárkách to ostatně vědí). Horší je to s důkazem - tím je pro Fischera Cena kritiků pro Tmavomodrý svět, tedy dílo na pomezí melodramatu a kýče. Byla by to (smutná) pravda, kdyby o tom opravdu rozhodli kritici: to se však rozhodně nestalo. V převážné většině byli ČFA osloveni publicisté a celebrity z obrázkových magazínů, kritici pouze výjimečně (počítám se mezi ty šťastné výjimky - a můj typ byl Divoké včely a Otesánek). Nebo si myslíte, že lze nazvat reprezentativním hlasem české kritiky sbor, v němž schází (namátkou, abecedně): Tomáš Baldýnský, Tereza Brdečková, Stanislav Buzek, Jan Bernard, Jan Foll (!), Jiří Cieslar (!), Briana Čechová, Radovan Holub, Josef Chuchma (!), Jan Jaroš (!), A. J. Liehm, Jiří Peňás (!), Stanislava Přádná, Petr Slabý, Barbora Šťastná, Karel Thein, Eva Zaoralová (!)? Zato tu je např. "kritik" Otakar Svoboda, Petr Bílek, Jiří Borovička či Jan Stehlík (nic proti nim, vážím si jich, ale s filmovou kritikou má jejich činnost opravdu máloco společného). Termín "cena kritiků" je tedy malým etiketním podvodem, pět šest kritiků "pro ozdobu" bylo přehlasováno masou rautových rutinérů, spřízněných redaktorů a dramaturgů.
</TEXT>
</DOC>
<DOC>
<DOCID>LN-20020228049</DOCID>
<DOCNO>LN-20020228049</DOCNO>
<DATE>02/28/02</DATE>
<TITLE>
(50) Nový poklad na obzoru
</TITLE>
<TEXT>
On-line román
</TEXT>
<HEADING>
Kniha, o jejímž pokračování rozhodujete sami
</HEADING>
<TEXT>
Učitelka Ptáčková s Alžbětou navštíví pana Rakušana. Ten se domnívá, že učitelka si přišla pro věci, které si u něho ukryli Židé za války před odchodem do koncentráku. Ukáže se však, že věci někdo ukradl.
Učitelka poklekla k bezvládnému muži. Alžběta nebyla schopná se pohnout. "Já vás... nevidím..." sípěl. "Jste tady? Je tu někdo? Nevidím!" Vzhlédla k Alžbětě. "Neslyšela jsi? Utíkej pro pomoc! Rychle... nebo umře." Pomoc nepřišla dosti rychle... Čas plynul dál. Jaro dozrávalo. Žižkovské ženy už nacvičovaly své tradiční masové vystoupení v průvodu na Prvního máje - vždycky tvořily čelo průvodu a měly tu čest jako první pozdravit na Václavském náměstí soudruha prezidenta a vysoké stranické představitele. Schylovalo se k jiné slavnostní chvíli - k pálení čarodějnic na Vrchu svatého Kříže. Toho roku ale k atrakcím tradičním přibyla ještě jedna, neočekávaná: V sobotu sedmadvacátého se odstřeloval zchátralý dům nedaleko Kapslovny. "Jako připomínka ošklivých starých časů trčel v místech, která jsou plánována k proměně a rozkvětu," psala o chystané události v pátek Večerní Praha. Noviny přinesl domů pan Deml a četl si je v záři velikého křišťálového lustru, který koupil, jak vyprávěl, za padesát korun ve sběrně. "Mámo, budou odstřelovat dům starýho Rakušana," hlásil své ženě. "Jakýho Rakušana?" ptala se. "No přece toho gaunera šmelinářskýho, co měl v Ondříčkový obchod s nádobím." "Jo, toho," řekla lhostejně. Umývala nádobí od večeře a matně se rozpomněla, že kdysi, zamlada, dostala talíře od strýce jako svatební dar. Nakoupené u firmy Rakušan. Synek, když to slyšel, nemyslel na nic, než jak se vytratit - a po chvilce se mu to podařilo. Jandu a Sekeru našel, jak se dalo čekat, na Plíně ve skrýši. Balili si cigarety plněné uschlým listím, bánili a kašlali a tvářili se blaženě. "Vodstřelovat? A kdy?" užasli, když jim sdělil tu novinu. "Zejtra v devět!" U takové události nemohli chybět. Nebyli sami. Od Olšanského náměstí i zdola z Lupáčovy ulice sem táhly davy. Zčernalý dům, teď už zcela zničený, protože po smrti starého Rakušana (otrava metylalkoholem, jak se vyprávělo) lidé rychle odnesli, co se odnést dalo, vysadili okna, rozebrali část střechy a když nebylo co odnést, zbytek zapálili, byl z rána obkroužen hustým davem. Hezký výhled měli ti, co si včas vylezli na zbytky zdí někdejší Kapslovny. O pořádek se staraly osádky tří modrých aut Veřejné bezpečnosti. "Von se fakt uchlastal," vykládal Deml. "A víte, co jsem slyšel? Ptáčková prej u toho byla. Proto ji vyhodili ze školy." "Voni ji nevyhodili," namítal Sekera. "Byla přeložená na Kubelíkárnu." "Na vlastní žádost," přisadil Janda. "Říkala to Jirková a ta ví všechno vod matky." "Tak se tam sešli všichni. Sráč Salač, tlustoprdka Fikajda a baba Ptáčková," shrnul Janda. To už zazněla siréna, první signál, že se velká chvíle blíží. Třikrát zaznělo varování a pak zaduněla několikanásobná detonace a ostuda Žižkova se propadla do oblaku prachu. Jak se oblak šířil, trosky nad ním na chvilenku vyčnívaly a vypadaly jako ostrov. "Bylo to tam dobrý," poznamenal Sekera. "Dobrej poklad." "Třeba tam nějakej poklad ještě je," řekl Janda. "Nejsi vadnej? Jakej poklad?" "Mně to leží v hlavě. Vždyť to byl starej hnusnej barák. Proč v něm dědek Rakušan zůstal?" "Aby mohl pálit kořalku a nikdo mu do toho nekecal," mínil Sekera. "Kořalka se dá pálit všude." "Nedá. Je to zakázaný a když tě někdo udá, přijdou pro tebe esenbáci." "Já myslím, že on něco hlídal," přemýšlel Deml nahlas. "Poklad," podotkl Sekera ironicky. "A proč ne, ty vole? Všude je plno pokladů." "Jeden jsme už měli," poznamenal Janda, "a vyměnili jsme ho za žvejkačky." Pravda to byla částečná, protože za žvejkačky vyměnil poklad jen Janda. I když, dlužno dodat, pár táfliček kamarádům přece jen dal. Deml mu strčil pěst pod nos. "Tak tohle už nikdy neříkej, hajzle, nebo ti rozmašíruju ksicht. Tam je poklad, rozumíš?" Sekeru napadlo, že si Deml přeje, aby tam dole byl další poklad, nový, který už nevymění za žvejkačky. Nahlas to ale neřekl.
Chcete ovlivnit děj románu? Na adrese WWW.LIDOVKY.CZ/NEFF o něm můžete diskutovat s jeho autorem Ondřejem Neffem. Na téže adrese najdete i všechny předchozí díly. Pokračování zítra
</TEXT>
</DOC>
<DOC>
<DOCID>LN-20020228050</DOCID>
<DOCNO>LN-20020228050</DOCNO>
<DATE>02/28/02</DATE>
<TITLE>
Miniaturní zařízení si budou moci nechat implantovat do těla pacienti, děti i členové záchranných týmů
</TITLE>
<TEXT>
Verichip usnadní život nemocným lidem i pracovníkům bezpečnostních složek. Nebezpečí jeho zneužití však zvažovali i jeho tvůrci.
WASHINGTON - V budoucnosti budou mít pravděpodobně kriminalisté, záchranáři, ale i starostliví rodiče usnadněnou práci. Padělané průkazy, uprchlí vězni nebo zatoulané ratolesti to vše se stane díky identifikačnímu čipu implantovanému pod kůži minulostí. Floridská technologická společnost Applied Digital Solutions vyvíjela tento miniaturní přístroj velikosti zrnka rýže několik let. Nyní čeká na povolení Úřadu pro kontrolu potravin a léčiv, aby mohla vypustit tuto pomůcku na trh. Čip, který by obsahoval zakódované informace o svém nositeli, by jistě našel uplatnění ve věznicích, v jaderných elektrárnách, nemocnicích, na letištích i na mnoha jiných místech.
</TEXT>
<HEADING>
Svoboda versus bezpečí?
</HEADING>
<TEXT>
Na obzoru se ukazují ale také další možnosti využití nové technologie: čip by mohl umožnit například policii sledovat každý pohyb uprchlého vězně nebo "informovat" lékaře o zdravotním stavu jeho pacientů. Nepochybně by ho tedy přivítala i armáda, záchranáři, hasiči a nemocnice. Nová technologie má i své odpůrce. Ti argumentují tím, že čip omezí svobodu člověka. "Je nutné přemýšlet o tom, k čemu může být nový vynález použitý zítra," řekl Lee Tien ze soukromé advokátní společnosti, která se zabývá možným zneužitím elektroniky. "V první fázi se vždy zařízení používá pro věci, s nimiž všichni souhlasí. Potom se ho ale začne stále více využívat i pro účely, ke kterým nebylo původně vynalezeno," uvedl dále Tien. Vedoucí představitel Applied Digital Keith Bolton tvrdí, že společnost bude dbát na to, aby byl čip implantován pouze dobrovolníkům. "Nikdy neposkytneme náš výrobek firmě, která by chtěla své zaměstnance nutit čip používat," vyslovil se Bolton. Jak člověk implantát získá? Za 200 dolarů (asi 7300 korun) dostane u Applied Digital miniaturní čip, do něhož jsou zaneseny potřebné informace. S ním potom navštíví svého lékaře, který pomocí speciální jehly vpraví zařízení pod kůži zákazníka. Následujících několik týdnů lékař zařízení kontroluje, aby se ujistil, že nedošlo k infekci. Čip nemá zdroj energie, obsahuje pouze milimetr dlouhou magnetickou cívku, která se aktivuje, když snímací zařízení přejíždí nad kůží. Malinký vysílač v čipu předá tomuto zařízení informace. Bez scanneru není možné čip "přečíst". Více než před deseti lety koupila Applied Digital konkurenční firmu Destron Fearing, která již několik let vyráběla čipy určené zvířatům. Zájem měli o tyto výrobky zejména majitelé psů, koček a jiných domácích mazlíčků. Chtěli si tak zajistit rychlé nalezení a identifikaci ztraceného zvířete. Čipy určené lidem se od těch "zvířecích" příliš neliší. Firma dlouho váhala, zda tento výrobek vůbec uvést na trh. Události z 11. září minulého roku však pochybnosti rozptýlily. Applied Digital má dokonce již prvního vážného zájemce - Jeffa Jacobse. Ten trpí celou řadou alergií a chce si být jist, že o nich nemocniční personál bude vědět.
Na obzoru se ukazují ale také další možnosti využití nové technologie: čip by mohl umožnit například policii sledovat každý pohyb uprchlého vězně nebo "informovat" lékaře o zdravotním stavu jeho pacientů. Nepochybně by ho tedy přivítala i armáda, záchranáři, hasiči a nemocnice. Nová technologie má i své odpůrce. Ti argumentují tím, že čip omezí svobodu člověka. "Je nutné přemýšlet o tom, k čemu může být nový vynález použitý zítra," řekl Lee Tien ze soukromé advokátní společnosti, která se zabývá možným zneužitím elektroniky. "V první fázi se vždy zařízení používá pro věci, s nimiž všichni souhlasí. Potom se ho ale začne stále více využívat i pro účely, ke kterým nebylo původně vynalezeno," uvedl dále Tien. Vedoucí představitel Applied Digital Keith Bolton tvrdí, že společnost bude dbát na to, aby byl čip implantován pouze dobrovolníkům. "Nikdy neposkytneme náš výrobek firmě, která by chtěla své zaměstnance nutit čip používat," vyslovil se Bolton. Jak člověk implantát získá? Za 200 dolarů (asi 7300 korun) dostane u Applied Digital miniaturní čip, do něhož jsou zaneseny potřebné informace. S ním potom navštíví svého lékaře, který pomocí speciální jehly vpraví zařízení pod kůži zákazníka. Následujících několik týdnů lékař zařízení kontroluje, aby se ujistil, že nedošlo k infekci. Čip nemá zdroj energie, obsahuje pouze milimetr dlouhou magnetickou cívku, která se aktivuje, když snímací zařízení přejíždí nad kůží. Malinký vysílač v čipu předá tomuto zařízení informace. Bez scanneru není možné čip "přečíst". Více než před deseti lety koupila Applied Digital konkurenční firmu Destron Fearing, která již několik let vyráběla čipy určené zvířatům. Zájem měli o tyto výrobky zejména majitelé psů, koček a jiných domácích mazlíčků. Chtěli si tak zajistit rychlé nalezení a identifikaci ztraceného zvířete. Čipy určené lidem se od těch "zvířecích" příliš neliší. Firma dlouho váhala, zda tento výrobek vůbec uvést na trh. Události z 11. září minulého roku však pochybnosti rozptýlily. Applied Digital má dokonce již prvního vážného zájemce - Jeffa Jacobse. Ten trpí celou řadou alergií a chce si být jist, že o nich nemocniční personál bude vědět.
</TEXT>
</DOC>
<DOC>
<DOCID>LN-20020228051</DOCID>
<DOCNO>LN-20020228051</DOCNO>
<DATE>02/28/02</DATE>
<TEXT>
MONTEREY, USA - Malé kalifornské město Monterey, kterým se nechal ve svých dílech inspirovat americký spisovatel John Steinbeck, včera oslavilo nedožité sté narozeniny tohoto autora držitele Pulitzerovy ceny a Nobelovy ceny za literaturu. Podle BBC potrvají vystoupení a festivaly v Monterey a přilehlém Salinas, kde se roku 1902 tento literární velikán narodil, po celý rok. Monterey dokonce na včerejší den uspořádalo narozeninovou party. Také další města USA v těchto dnech vzpomínají na autora proslulých knih Hrozny hněvu nebo O myších a lidech. New York vzdá Steinbeckovi poctu 19. března, kdy se v Lincolnově centru setká celá řada významných osobností. Steinbeck zemřel v New Yorku 22. prosince 1968.
</TEXT>
</DOC>
<DOC>
<DOCID>LN-20020228052</DOCID>
<DOCNO>LN-20020228052</DOCNO>
<DATE>02/28/02</DATE>
<TEXT>
Zaplaťbůh, je za námi. Já ji skoro celou proležel v horečkách, takže příští řádky budou poněkud upocené. Rozhodně nemíním vyčítat, že naše snad největší zimní výprava přivezla tak málo. Bylo by to nespravedlivé, jelikož zima tu nemá své sídlo tak komfortní jako třeba v Norsku. Všichni se jistě snažili ze všech sil a mnozí předvedli své výkony za hranicí svých možností, ale ne vždy se všechno povede jako Valentovi. Hokejisté nám asi nechtěně ponocování značně zkrátili, ale nejeden e-mail jim zbytečně vylál, ba až ukřivdil. Nehráli vysloveně špatně, jen těch gólů mohlo být víc, zvláště v rozhodujících zápasech. Je až s podivem, že z devíti tisíc puků vyrobených pro olympiádu ve valašských Kateřinicích na úbočí Paleniska jsme pouhopouhých dvanáct dostali do klecí soupeřů a v postupovém utkání dokonce ani jeden. Nejen hokejem je však živen svět. Olympijský oheň zhasl a vše spěje do normálu. Afghánistán dál hladoví, bin Ládin pořád není k nalezení, arabsko-izraelské bojůvky pokračují a novinářům řežou hlavy teroristé. Je to cynické, ale normál už je takový. Zeměkoule se otáčí, jako by se nic zvláštního nedělo. Včerejší americký večer už sice pro nás není zítřejší ráno, zato korejské a japonské včera bude už pro nás pozdní odpoledne dnes. Vím, že přeháním, ale na obrazovkách zas na čas převládne sport nad násilím. Více ušlechtilosti se však sotva dočkáte. Kopaná bývá někdy ještě záludnější. Ukončená zimní olympiáda ale nastolila několik otázek. Roli tzv. štěstíčka, problém rozhodování a zákeřnost dopingu. Když se k tomu přidají nacionální emoce, je na fiasko zaděláno. Štěstíčko do puků na Valašsku nedávají, a jestli někomu vadí zámořští rozhodčí, evropští pořadatelé to jistě splatí is úroky. Sport už dávno není věcí cti a měření nejlepších výkonů, nýbrž počítání rázu finančního. A pokud jde o dopování, pro tyhle "borce" bych uspořádal zvláštní soutěže, kde by mohli mezi sebou závodit do roztrhání vlastního těla. Jsem docela rád, že se Katka nepošpiní převzatými medailemi, byť by na ně měla nárok, ale tyhle "seknhendové" jsou už stejně uslintány ruskými rukovodčiky, ať si je tedy hříšnice lyžařské stopy klidně nechají a zařadí mezi trofeje bývalého impéria; nebudou tam první ani poslední toho druhu. Těm politikům šlo především o to, aby co nejčastěji zazněla stará melodie sovětské hymny. Vůbec mám stále častěji pocit, že se v různých koutech světa opět vracejí do života bývalé moresy, které na sportovních hřištích dostávají zvlášť nepříjemnou příchuť národní, rasové či náboženské nesnášenlivosti. Nikoli mezi závodníky, spíše u činovníků a rovněž v hledišti. I v zemích spolu sousedících a doposud spřátelených. Nadcházející volby probouzejí v politicích prapodivné choutky oživovat někdejší nevraživost i tam, kde byla zdárně překonána. Musím zjistit, na čí startovní listině je zapsán jakýsi Orbán a jakou disciplinu ovládá. Asi vícebojař.
</TEXT>
</DOC>
<DOC>
<DOCID>LN-20020228053</DOCID>
<DOCNO>LN-20020228053</DOCNO>
<DATE>02/28/02</DATE>
<TITLE>
Zdeněk Hoffmann, domažlický podnikatel, včera před Krajským soudem v Prešově označil za falzifikát kopii darovací smlouvy k právům na Karlovarskou Becherovku. Tu předložila advokátní kancelář Ernesta Valka, aby usvědčila slovenského výrobce Becherovky, firmu Dajk, z nekalé soutěže.
</TITLE>
<TEXT>
Prodejci budou mít povinnost označit nabízené zboží nejen prodejní cenou za kus, ale i cenou za kilogram, litr či metr. Tuto povinnost obsahuje návrh novely zákona o cenách, který včera schválila vláda. Povinnost značit zboží i cenou za jednotku množství má sloužit k lepší orientaci spotřebitele. Opatření nemá být plošné, ale bude se týkat pouze zboží, kde má jednotková cena smysl, tedy například v případě potravin, prášků na praní či stavebnin.
IPS Skanska, skupina stavebních firem, zvýšila loni zisk po zdanění meziročně o 35 procent na 633 milionů Kč a tržby o 17 procent na 27,5 miliardy Kč. Podíl firmy na českém stavebním trhu tak vzrostl z 8,6 na devět procent. Za posledních deset let vzrostly tržby firmy desetinásobně a za období 1998 až 2001 dvojnásobně.
ČSOB se stala 100procentním vlastníkem IPB Pojišťovny. Dosud měla ve firmě podíl 65 procent, o jeho vlastnictví však vedla spor se společností Domeana. "Zároveň byla ukončena všechna soudní řízení zpochybňující akcionářskou strukturu pojišťovny," sdělil mluvčí ČSOB Milan Tománek.
Rodinné domy se v USA příliš neprodávají. Prodej nových domů zaznamenal v prvním měsíci nového roku podle vládních statistik snížení o 14,8 procenta, což je nejvyšší pokles za posledních osm let. Ministerstvo obchodu USA oznámilo, že počet prodaných jednogeneračních domků se proti předchozímu měsíci snížil na celoročně přepočtených 823 000 z prosincových revidovaných 966 000.
Schneider Electric, francouzský výrobce elektrického zařízení, prohloubil v uplynulém roce čistou ztrátu na 986 milionů eur z 625 milionů v roce 2000. Jinak však společnost vykázala provozní zisk 1,116 miliardy eur, který byl ovšem nižší než v předchozím roce, kdy činil 1,298 miliardy eur. Čistá ztráta vznikla kvůli nákladům souvisejícím s neúspěšným pokusem o převzetí konkurenční firmy Legrand. Schneider je jeden z největších světových výrobců v oboru elektrického strojírenství.
Heineken, třetí největší pivovarnická skupina na světě, zvýšila čistý zisk v uplynulém roce na 715 milionů eur ze 621 milionů v roce 2000. Provozní zisk společnosti vzrostl o 22 procent na 1,125 miliardy eur. Tržby dosáhly 9,163 miliardy eur a byly tak o 13 procent vyšší než předloni. Společnost očekává, že dobrý výkon se jí podaří udržet také v letošním roce.
Volkswagen, největší německý výrobce automobilů, našel zastání u kancléře Gerharda Schrödera. Manažeři VW se obávají snah Evropské unie, která chce uvolnit pravidla pro nákupy podniků. V Německu stále platí zákon známý jako "Lex VW", který znemožňuje tzv. nepřátelské převzetí firmy. Evropská komise teď připravuje nový liberalizační zákon, obává se však, že ho Němci budou vetovat, stejně jako se jim to podařilo loni. Kancléř Schröder dal v úterý najevo, že se mu nový plán Bruselu nelíbí. "Federální vláda ochrání podnikovou kulturu VW," vzkázal evropským úředníkům.
České radiokom. 444,51 -3,58
Český Telecom 322,48 -0,87
Česká spořitelna 381,02 6,40
</TEXT>
</DOC>
<DOC>
<DOCID>LN-20020228054</DOCID>
<DOCNO>LN-20020228054</DOCNO>
<DATE>02/28/02</DATE>
<TITLE>
WASHINGTON/NEW YORK - Předpokládané oživení americké ekonomiky se v letošním roce sice dostaví, nelze však čekat, že bude jasně zřetelné. V ostře sledovaném slyšení před členy výboru finančních služeb Sněmovny reprezentantů USA to včera prohlásil předseda Rady guvernérů Federálního rezervního systému Alan Greenspan.
</TITLE>
<HEADING>
Klesla úroveň zásob
</HEADING>
<TEXT>
"I přes pohromu, kterou zplodil teroristický útok z 11. září, je znát typická dynamika hospodářského cyklu. Ta s sebou přináší také oživení ekonomické aktivity," podotkl Greenspan. Podle něj je ale důležité, že výrazně klesla úroveň zásob, což řadu podniků přinutí zvýšit výrobu už v nadcházejících měsících. Greenspanova slova ale podle pozorovatelů tentokrát zněla mnohem přesvědčivěji a pozitivněji než v komentářích, které na adresu americké ekonomiky šéf Fedu pronesl v lednu. Greenspan dal tentokrát jasně najevo, že v žádném případě letos nepočítá s vysokým růstem. Jeho slova však pomohla k růstu americkým vládním dluhopisům, zatímco dolar začal klesat. Ekonomové zároveň podotýkají, že důraz, který Greenspan kladl na pouze mírné oživení ekonomiky, dává tušit, že úrokové sazby ve Spojených státech zůstanou v dohledné době beze změn. Fed totiž zahájil kampaň za snižování základních úrokových sazeb už na začátku loňského roku, takže v současné době je základní úrok na pouhých 1,75 procenta.
"I přes pohromu, kterou zplodil teroristický útok z 11. září, je znát typická dynamika hospodářského cyklu. Ta s sebou přináší také oživení ekonomické aktivity," podotkl Greenspan. Podle něj je ale důležité, že výrazně klesla úroveň zásob, což řadu podniků přinutí zvýšit výrobu už v nadcházejících měsících. Greenspanova slova ale podle pozorovatelů tentokrát zněla mnohem přesvědčivěji a pozitivněji než v komentářích, které na adresu americké ekonomiky šéf Fedu pronesl v lednu. Greenspan dal tentokrát jasně najevo, že v žádném případě letos nepočítá s vysokým růstem. Jeho slova však pomohla k růstu americkým vládním dluhopisům, zatímco dolar začal klesat. Ekonomové zároveň podotýkají, že důraz, který Greenspan kladl na pouze mírné oživení ekonomiky, dává tušit, že úrokové sazby ve Spojených státech zůstanou v dohledné době beze změn. Fed totiž zahájil kampaň za snižování základních úrokových sazeb už na začátku loňského roku, takže v současné době je základní úrok na pouhých 1,75 procenta.
</TEXT>
</DOC>
<DOC>
<DOCID>LN-20020228055</DOCID>
<DOCNO>LN-20020228055</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Koncem dubna začne na českém trhu vycházet nový týdeník s názvem Instinkt. Vydávat ho bude společnost Mediacop, již vlastní podnikatel Sebastian Pawlowski. Mediacop už na českém trhu vydává časopis Týden. Projekt bude zpočátku zaštiťovat současný šéfredaktor Týdne Dalibor Balšínek. Instinkt má být reportážním magazínem podle vzoru německého časopisu Stern. V křesle šéfreportéra týdeníku od zítřka usedne bývalý moderátor pořadu Fakta České televize Marek Vítek. Ten od svého odchodu z ČT loni v listopadu působil v deníku MF Dnes. Časopis bude řídit novinář Radek Adamec. Pawlowski dlouho usiloval o koupi týdeníku Reflex, vydavatelství Ringier ho však odmítá prodat. Přesto nemá Instinkt Reflexu konkurovat. Podle informací LN je cílová skupina ohraničena časopisy 100+1 a Vlasta. Vydavatel počítá s nákladem 150 tisíc výtisků týdně.
</TEXT>
</DOC>
<DOC>
<DOCID>LN-20020228056</DOCID>
<DOCNO>LN-20020228056</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Obchodník s akciemi KTP Quantum, který musel pro nedostatek hotovosti zmrazit 28 tisícům klientů prostředky ve výši asi 2,2 miliardy korun, možná ztratil kontrolu nad významnou částí majetku. Společnost Penta Investments včera uplatnila opci a stala se majitelem 71,5 procenta akcií Lázní Jáchymov, řekl člen představenstva Penta Group Martin Kúšik. KTP Quantum ovšem tento závěr popřel. Majitel lázní, který dluží Penta Investments 126 milionů korun zajištěných akciemi Lázní Jáchymov, opakovaně porušoval smlouvu tím, že postupně odvedl z Jáchymova 90 milionů korun firmám kolem KTP Quantum. "Považujeme opci za krajní řešení, ale nemůžeme dopustit, aby se naše investice znehodnotila," řekl Kúšik. Na vysvětlení porušení smluv poskytla Penta dlužníkovi dvoutýdenní limit. "Médeia Bohemia je schopna ve stanovené lhůtě dokázat, že smluvní vztahy neporušila," reagoval mediální zástupce KTP Quantum Jan Charvát s tím, že firma již navíc minulý týden podala u soudu předběžné opatření, aby zamezila nakládání s akciemi Lázní Jáchymov. KTP Quantum je majitelem holdingu Médeia Bohemia sdružujícím vedle Lázní Jáchymov i Lázně Bohdaneč a Teplice nad Bečvou. Médeia Bohemia tvoří zhruba polovinu majetku KTP Quantum. Penta Investments uplatnila opci i s vědomím toho, že je až druhá v pořadí, protože zástavní právo na Lázně Jáchymov náleží i Československé obchodní bance. "Je to velké riziko pro nás," přiznal Kúšik. Podle tisku dluží Médeia Bohemia ČSOB 160 milionů korun, které má banka kryté vedle Jáchymova i dalšími lázněmi holdingu.
</TEXT>
</DOC>
<DOC>
<DOCID>LN-20020228057</DOCID>
<DOCNO>LN-20020228057</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
V Československé obchodní bance (ČSOB) probíhá od včerejšího odpoledne daňová kontrola. Zahájení daňové kontroly potvrdil redakci LN tiskový mluvčí ČSOB Milan Tománek. "O konkrétním subjektu nemůžeme podávat informace," uvedl ředitel Finančního ředitelství pro Prahu Karel Mančal. K daňové kontrole dochází ihned poté, co ČT v úterý uvedla, že banka založila několik firem na Kajmanských ostrovech, které neodváděly daně, čímž došlo k porušení českých daňových zákonů. Podle Mančala může finanční úřad obecně reagovat i na podnět z médií. "Jsou okolnosti, o nichž finanční úřad neví," dodává. Podle Tománka ale informace, že ČSOB porušila daňovou povinnost není pravdivá. "K pochybení ČSOB nemohlo dojít," uvedl. Podezření z porušování daňových zákonů může souviset s prodejem zkrachovalé Investiční a Poštovní banky do rukou Československé obchodní banky. Ta získala s převzetím IPB i fondy na kajmanských ostrovech, které ČSOB následně ovládla. "Místo nepřátelských zahraničních ředitelů dostaly společnosti české ředitele," uvedl Tománek. Po změně daňové legislativy platné od 1. ledna 2001 mají však společnosti s vedením v České republice povinnost odvádět daně v ČR. Pokud by fondy na Kajmanských ostrovech řídilo vedení z České republiky, byly by považovány podle tuzemské legislativy za tuzemské daňové rezidenty a musely by danit své příjmy v ČR. Právě to je pravděpodobně příčinou daňové kontroly. Podle vysokého představitele ČSOB ale není rozhodně stát krácen. Navíc podle něj budou převedeny společnosti v daňových rájích i se všemi příjmy do státní ČKA a tedy na stát. Veškeré příjmy spojené se strukturami v daňových rájích tak připadnou státu. Daně by tak nakonec platil stát sám sobě.
</TEXT>
</DOC>
<DOC>
<DOCID>LN-20020228058</DOCID>
<DOCNO>LN-20020228058</DOCNO>
<DATE>02/28/02</DATE>
<TITLE>
Distributoři elektřiny se prý nebojí, že lidé kvůli poklesu cen plynu přestanou elektřinu odebírat.
</TITLE>
<GEOGRAPHY>PRAHA</GEOGRAPHY>
<TEXT>
Snížení cen plynu pro tuzemské domácnosti v průměru o 8,2 procenta, k němuž dojde od počátku dubna, znamená pro typický rodinný domek měsíční úsporu asi 140 až 200 korun. Vyplývá to ze včerejšího sdělení zástupců plynárenských distribučních společností. "Ve Středočeském kraji pro rodinný domek o pěti místnostech obývaných čtyřmi osobami a se spotřebou asi 2500 metrů kubických bude mít snížení ceny za následek úsporu asi 140 korun měsíčně," tvrdí generální ředitel Středočeské plynárenské (STP) Miloš Kebrdle. Cena se u STP v průměru sníží o 8,47 procenta, uvedený rodinný domek, který používá plyn převážně k vytápění a vaření, tak zaplatí ročně přes 16 000 korun. Podle údajů Severočeské plynárenské by průměrná domácnost na severu Čech mohla měsíčně ušetřit asi 175 korun, ročně pak zaplatí asi 22 tisíc korun. Výdaje domácnosti, která používá plyn, by ve srovnání s elektrifikovanými měly být ročně přibližně o několik tisíc korun nižší. Domácnost s přímotopem, která navíc elektřinu používá k ohřevu vody a vaření, totiž podle údajů Pražské energetiky v roce 2002 zaplatí přes 19 000 Kč, v závislosti na spotřebě ale mohou výdaje dosáhnout až 26 000 korun. Distributor elektřiny Pražská energetika se však podle mluvčího Petra Holubce odlivu zákazníků v důsledku zlevnění plynu neobává. Srovnání jsou podle něj totiž do značné míry zavádějící, protože nezohledňují různé faktory, včetně vytápěné plochy a vyšších nákladů na plynofikaci domácností. "Oproti tomu je elektřina dostupná všude," říká Holubec. Ceny plynu pro tuzemské domácnosti k 1. dubnu klesnou nejvíce v případě Jihomoravské plynárenské, a to o 8,50 procenta.
Kolik platí domácnosti za plyn
spotřeba v kWh za rok cena za kWh paušální poplatek
</TEXT>
</DOC>
<DOC>
<DOCID>LN-20020228059</DOCID>
<DOCNO>LN-20020228059</DOCNO>
<DATE>02/28/02</DATE>
<TITLE>
I přes výhrady Českého Telecomu se provozovatel sítě Paegas rozhodl, že reklamu nestáhne
</TITLE>
<TEXT>
Zavádějící a klamavá je podle Českého Telecomu reklamní kampaň RadioMobilu proti používání pevných linek. Žádá proto její stažení.
PRAHA - Mobilní operátoři zahájili frontální útok proti provozovatelům pevných linek. Poté co Český Telecom zdražil od 1. února své služby, snaží se především RadioMobil a Eurotel přesvědčit své zákazníky, aby propříště telefonovali jen ze svých mobilů a své pevné linky zrušili. Nejostřejší kampaň vede RadioMobil. Ve svých reklamách se ptá, zda je třeba platit dva telefonní účty, dva měsíční paušály za využívání dvou telefonů mobilního a pevného. "Mít pevnou linku i mobil je jako koupit dva lístky do kina a jít sám," zní slogan reklamní kampaně. RadioMobil navrhuje zbavit se pevné linky a ušetřené peníze investovat do přechodu na některý z vyšších tarifů. Zákazník tak prý získá větší počet volných minut a levnější hovorné a SMS.
</TEXT>
<HEADING>
Podle ředitelky komunikace
</HEADING>
<TEXT>
Českého Telecomu Dany Dvořákové však reklama RadioMobilu odporuje pravidlům hospodářské soutěže. Podle ní jsou některé inzerované údaje zavádějící. "RadioMobil uvádí klamavé informace. Například k inzerované bezkonkurenční ceně dvě koruny za minutu je třeba přičíst DPH a paušál od 470 do 1680 korun," prohlásila. Z těchto důvodů se Český Telecom rozhodl "požádat" RadioMobil, aby svou reklamu stáhl. "Teď čekáme na jejich odpověď a podle toho budeme podnikat další kroky," řekla Dvořáková. Podle mluvčího RadioMobilu Jana Hájka však reklama jeho společnosti zavádějící rozhodně není. "Našim zákazníkům jen radíme, aby se podívali na účty za své telefony a sami se rozhodli, zda by pro ně nebylo výhodnější vlastnit pouze jeden telefon," vysvětlil. Na stranu RadioMobilu se částečně přidal i ředitel Asociace komunikačních agentur Jiří Mikeš. "Reklamní kampaň RadioMobilu není protizákonná," uvedl pro ČTK. "Otázkou, kterou si musí obě společnosti vyřešit mezi sebou nebo prostřednictvím Rady pro reklamu, je, zda se kampaň pohybuje v rámci etických pravidel," dodal.
</TEXT>
<HEADING>
Utržené sluchátko
</HEADING>
<TEXT>
Podobnou reklamu jako RadioMobil představil na přelomu ledna a února i jeho konkurent Eurotel. Zobrazil na ní sluchátko pevné linky a doporučoval, aby od něj byla odstřižena telefonní šňůra. "Vaše pevná linka teď může vypadat takto. Je mobilní," zněl doprovodný slogan. Jan Hájek se diví, že Český Telecom neprotestoval i proti reklamě Eurotelu. "Nebylo proč," namítla Dana Dvořáková. "Eurotel na rozdíl od RadioMobilu neuváděl zavádějící a klamavé informace." Přesto se tato reklama už v tisku nevyskytuje. "Naše inzertní kampaň přešla do další fáze. V současné době prostě používáme jiné reklamy," vyvrátil mluvčí Eurotelu Jan Kučmáš podezření, že by se Český Telecom, který vlastní většinový podíl v Eurotelu, snažil původní podobu inzerce zakázat. Český Mobil se do přímého boje s provozovateli pevných linek zatím nepustil. "Myslím, že o obecných výhodách mobilních telefonů ví každý," řekl mluvčí provozovatele sítě Oskar Igor Přerovský. "Zaměřujeme se proto na konkrétní nabídky, jejichž součástí je i přesvědčování začínajících uživatelů, aby si pořídili právě náš telefon," dodal.
Kolik stojí telefonování
OPERÁTOR TARIF MĚSÍČNÍ VOLNÝ VOLÁNÍ VOLÁNÍ
PAUŠÁL KREDIT DO VLASTNÍ
SÍTĚ DO CIZÍ
SÍTĚ
</TEXT>
</DOC>
<DOC>
<DOCID>LN-20020228060</DOCID>
<DOCNO>LN-20020228060</DOCNO>
<DATE>02/28/02</DATE>
<TEXT>
Čistý zisk švýcarské farmaceutické společnosti Roche Holding AG se v uplynulém roce snížil na 4,8 miliardy švýcarských franků ( 2,8 miliardy dolarů) z 5,01 miliardy CHF v roce 2000, tedy o 4,3 procenta. Tržby společnosti v domácí měně dosáhly 29,16 miliardy CHF a proti roku 2000, kdy činily 27,54 miliardy švýcarských franků, se zvýšily o osm procent. Na snímku šéf Roche Franz Humer.
</TEXT>
</DOC>
<DOC>
<DOCID>LN-20020228061</DOCID>
<DOCNO>LN-20020228061</DOCNO>
<DATE>02/28/02</DATE>
<TITLE>
Za jednu hodinu loni vydělal Český Telecom téměř sedm set tisíc korun. Trh očekával zisk zhruba o miliardu nižší.
</TITLE>
<GEOGRAPHY>PRAHA</GEOGRAPHY>
<TEXT>
Český Telecom loni podle předběžných výsledků vykázal zisk 6,1 miliardy korun, což v porovnání s 6,4 miliardami předloni je pokles o čtyři procenta. Výsledky podle mezinárodních účetních standardů poskytl mluvčí Vladan Crha. Zisk Telecomu za jednu hodinu tak loni činil téměř 700 tisíc korun. Firma přesto od letošního února zvýšila ceny nejpoužívanějšího paušálu ze 175 na 299 korun měsíčně a v průměru zdražila o 3,7 procenta. Kvůli zdražení zrušilo telefonní linku na 50 000 zákazníků Telecomu, dalších 320 000 klientů se přehlásilo na jiný cenový program. Výsledek hospodaření Telecomu předčil očekávání analytiků, kteří předpokládali pokles zisku na asi 4,9 miliardy korun. Celkové výnosy společnosti loni mírně klesly na 55,9 miliardy Kč z předloňských 57,2 miliardy Kč. Auditované výsledky firma zveřejní 27. března. Telecom patří mezi nejziskovější firmy v zemi. Jeho dceřiná firma Eurotel loni zaznamenala růst zisku o čtvrtinu na 6,07 miliardy Kč, Česká pojišťovna měla loni podle předběžných výsledků zisk 4,2 miliardy Kč a Česká spořitelna kolem tří miliard korun. Podle očekávání klesly Telecomu především výnosy z pevných linek, nižší byly rovněž výnosy z propojení. Pokles výnosů z tradičního hovorného společnost kompenzuje výnosy z datových služeb a ze služeb s přidanou hodnotou, posílila rovněž kontrolu nákladů. Výsledky podle Crhy pozitivně ovlivnila také silná koruna. Firma provozuje téměř čtyři miliony telefonních linek. Hlavním akcionářem je stát, který prostřednictvím FNM vlastní 51 procent akcií. Konsorciu TelSource patří dalších 27 procent. Sedm zájemců o majoritu by tento týden mělo dokončit hloubkovou kontrolu firmy, do konce března by vláda měla obdržet vyhodnocení tendru.
PRAHA - Český Telecom loni podle předběžných výsledků vykázal zisk 6,1 miliardy korun, což v porovnání s 6,4 miliardami předloni je pokles o čtyři procenta. Výsledky podle mezinárodních účetních standardů poskytl mluvčí Vladan Crha. Zisk Telecomu za jednu hodinu tak loni činil téměř 700 tisíc korun. Firma přesto od letošního února zvýšila ceny nejpoužívanějšího paušálu ze 175 na 299 korun měsíčně a v průměru zdražila o 3,7 procenta. Kvůli zdražení zrušilo telefonní linku na 50 000 zákazníků Telecomu, dalších 320 000 klientů se přehlásilo na jiný cenový program. Výsledek hospodaření Telecomu předčil očekávání analytiků, kteří předpokládali pokles zisku na asi 4,9 miliardy korun. Celkové výnosy společnosti loni mírně klesly na 55,9 miliardy Kč z předloňských 57,2 miliardy Kč. Auditované výsledky firma zveřejní 27. března. Telecom patří mezi nejziskovější firmy v zemi. Jeho dceřiná firma Eurotel loni zaznamenala růst zisku o čtvrtinu na 6,07 miliardy Kč, Česká pojišťovna měla loni podle předběžných výsledků zisk 4,2 miliardy Kč a Česká spořitelna kolem tří miliard korun. Podle očekávání klesly Telecomu především výnosy z pevných linek, nižší byly rovněž výnosy z propojení. Pokles výnosů z tradičního hovorného společnost kompenzuje výnosy z datových služeb a ze služeb s přidanou hodnotou, posílila rovněž kontrolu nákladů. Výsledky podle Crhy pozitivně ovlivnila také silná koruna. Firma provozuje téměř čtyři miliony telefonních linek. Hlavním akcionářem je stát, který prostřednictvím FNM vlastní 51 procent akcií. Konsorciu TelSource patří dalších 27 procent. Sedm zájemců o majoritu by tento týden mělo dokončit hloubkovou kontrolu firmy, do konce března by vláda měla obdržet vyhodnocení tendru.
</TEXT>
</DOC>
<DOC>
<DOCID>LN-20020228062</DOCID>
<DOCNO>LN-20020228062</DOCNO>
<DATE>02/28/02</DATE>
<TITLE>
Špatné úvěry z bank způsobily státní konsolidační agentuře hlubokou ztrátu.
</TITLE>
<GEOGRAPHY>PRAHA</GEOGRAPHY>
<TEXT>
Česká konsolidační agentura (ČKA), která od loňského září nahradila státní Konsolidační banku, odhaduje loňskou ztrátu na 39,8 miliardy korun. V roce 2000 hospodařila se ztrátou 12,7 miliardy korun. Na loňské ztrátě agentury se podílela především tvorba opravných položek a rezerv k úvěrům bývalé IPB, které ČKA během roku převzala z ČSOB. Uvedl to mluvčí ČKA Jiří Pekárek. Podle předběžných neauditovaných výsledků zatím ČKA skončila loňské hospodaření se ztrátou 38,5 miliardy korun. "Vzhledem k očekávaným nákladům na tvorbu rezerv k portfoliu aktiv z České spořitelny v rámci tzv. ringfencingové smlouvy ve výši 1,3 miliardy ČKA předpokládá, že její konečná loňská ztráta bude 39,8 miliardy," dodal mluvčí. Nejvýznamnější dceřiné společnosti, konsolidační agentury Konpo a Česká finanční, loni vykázaly předběžnou ztrátu 5,5 a 4,2 miliardy korun. Část ztráty ČKA ve výši 3,3 miliardy agentura uhradí ze svého rezervního fondu, 3,8 miliardy po tvorbě rezerv na aktiva z ČS obdrží od Fondu národního majetku a 34 miliard uhradí podle zákona letošní státní rozpočet. ČKA jako nebankovní nástupkyně státní Konsolidační banky zahájila činnost loni 1. září a převzala veškerá její práva a závazky. Zdědila tak i celou bilanční sumu finanční skupiny ve výši 250 miliard korun, která se po převzetí špatných úvěrů IPB z ČSOB během dvou let vyšplhá na 400 miliard korun.
PRAHA - Česká konsolidační agentura (ČKA), která od loňského září nahradila státní Konsolidační banku, odhaduje loňskou ztrátu na 39,8 miliardy korun. V roce 2000 hospodařila se ztrátou 12,7 miliardy korun. Na loňské ztrátě agentury se podílela především tvorba opravných položek a rezerv k úvěrům bývalé IPB, které ČKA během roku převzala z ČSOB. Uvedl to mluvčí ČKA Jiří Pekárek. Podle předběžných neauditovaných výsledků zatím ČKA skončila loňské hospodaření se ztrátou 38,5 miliardy korun. "Vzhledem k očekávaným nákladům na tvorbu rezerv k portfoliu aktiv z České spořitelny v rámci tzv. ringfencingové smlouvy ve výši 1,3 miliardy ČKA předpokládá, že její konečná loňská ztráta bude 39,8 miliardy," dodal mluvčí. Nejvýznamnější dceřiné společnosti, konsolidační agentury Konpo a Česká finanční, loni vykázaly předběžnou ztrátu 5,5 a 4,2 miliardy korun. Část ztráty ČKA ve výši 3,3 miliardy agentura uhradí ze svého rezervního fondu, 3,8 miliardy po tvorbě rezerv na aktiva z ČS obdrží od Fondu národního majetku a 34 miliard uhradí podle zákona letošní státní rozpočet. ČKA jako nebankovní nástupkyně státní Konsolidační banky zahájila činnost loni 1. září a převzala veškerá její práva a závazky. Zdědila tak i celou bilanční sumu finanční skupiny ve výši 250 miliard korun, která se po převzetí špatných úvěrů IPB z ČSOB během dvou let vyšplhá na 400 miliard korun.
</TEXT>
</DOC>
<DOC>
<DOCID>LN-20020228063</DOCID>
<DOCNO>LN-20020228063</DOCNO>
<DATE>02/28/02</DATE>
<TITLE>
PRAHA - Dnešek je posledním dnem, kdy existují národní měny Belgie, Itálie, Lucemburska, Portugalska, Rakouska, Řecka a Španělska. Od zítřka je totiž nahradí jednotná evropská měna euro, která se stane jediným platidlem ve 12 evropských zemích. Euro od zítřka navíc definitivně nahradí i německou marku. Ta sice oficiálně zanikla k poslednímu dni loňského roku, ale maloobchodní prodejci se zavázali, že ji budou přijímat ještě do konce února. Odborníci ale již dříve upozorňovali, že v průběhu času může klesat ochota obchodníků přijímat marky. Většina obchodů ostatně nepřijímá německou měnu už od poloviny ledna. Marka je přitom symbolem celé německé ekonomiky. Není proto divu, že se s ní Němci jen neradi loučí. Téměř polovina německé populace není spokojena s novou měnou euro a chtěla by, aby se do jejich peněženek opět vrátila marka. Podle ankety německého časopisu Focus Money by 47,7 procenta dotazovaných rádo opět používalo marky, pokud by to bylo možné, zatímco 47,5 procenta je spokojeno s novými bankovkami a mincemi euro. Nová evropská měna přitom přináší pro obyvatele řadu výhod. Při cestování do zemí eurozóny jim odpadnou starosti s výměnou peněz ve směnárnách. O starost méně mají samozřejmě i firmy působící v těchto zemích, kterým odpadne nutnost zajišťovat se proti kursovým pohybům zanikajících měn. S největší akcí v historii může být spokojena i Evropská centrální banka (ECB). Výměna národních měn proběhla nad očekávání hladce, což ocenila i ECB, která hodnotí přechod jako dokonale připravenou a zvládnutou akci. Centrální banky v jednotlivých zemích eurozóny hlásí, že staré měny se sice už skoro nepoužívají, v oběhu je však stále velké množství franků, marek či kupříkladu guldenů. Část prostředků leží ještě ve skladech bank, ale část z nich je stále uložena ve "slamníku". V Belgii je například ještě "venku" skoro 48 milionů bankovek v hodnotě 55 miliard belgických franků (50 miliard korun). Předpokládá se, že nejméně 10 miliard franků nebude nikdy vyměněno - což těší belgickou národní banku, protože přibližně tolik ji celá legrace s přechodem na euro stála.
</TITLE>
<TEXT>
Kolik stojí výměna měn na euro
banka poplatek (% z celkové sumy)
ČSOB 10 % eBanka 20 % GE Capital 33 % HVB 20 % Komerční banka 20 %
</TEXT>
</DOC>
<DOC>
<DOCID>LN-20020228064</DOCID>
<DOCNO>LN-20020228064</DOCNO>
<DATE>02/28/02</DATE>
<TITLE>
Vyšší cenu očekávali investoři za značku známého alkoholického nápoje. Prodej rumu Malibu si vynutily antimonopolní úřady ve Spojených státech amerických.
</TITLE>
<GEOGRAPHY>LONDÝN</GEOGRAPHY>
<TEXT>
Britské nápojové impérium Diageo Plc prodá výrobu známého kokosového rumu Malibu svému rivalovi Allied Domecq za 560 milionů liber, v přepočtu 798 milionů dolarů. Vedení Diagea včera prodej vynucený protimonopolními úřady odsouhlasilo, investoři však očekávali cenu vyšší, napsala agentura Reuters. Očekávaná cena byla 600 až 650 milionů liber. S nižší cenou za prodej se však rivalové také dohodli, že ukončí spor ohledně rumu Captain Morgan. Včerejší dohoda potvrdila, že tato známá značka rumu patří firmě Diageo. Ta byla nucena prodat malibu sohledem na dohodnutou koupi výroby alkoholických nápojů od francouzské skupiny Vivendi Universal.
</TEXT>
<HEADING>
Americké ženy ho milují
</HEADING>
<TEXT>
Diageo a Pernod Ricard z francouzské skupiny se na prodeji za 8,15 miliardy dolarů dohodli před rokem, jeho uskutečnění však zabránila americká federální obchodní komise (FTC). Malibu je oblíbený alkoholický nápoj mezi ženami zejména ve Spojených státech amerických. Federální obchodní komise se obávala porušení pravidel hospodářské soutěže na americkém trhu s rumem. Společnost Allied Domecq taktéž odsouhlasila, že od společnosti Diageo koupí kalifornskou výrobu vína Mumm Cuvée Napa za 27,5 milionu liber.
Diageo a Pernod Ricard z francouzské skupiny se na prodeji za 8,15 miliardy dolarů dohodli před rokem, jeho uskutečnění však zabránila americká federální obchodní komise (FTC). Malibu je oblíbený alkoholický nápoj mezi ženami zejména ve Spojených státech amerických. Federální obchodní komise se obávala porušení pravidel hospodářské soutěže na americkém trhu s rumem. Společnost Allied Domecq taktéž odsouhlasila, že od společnosti Diageo koupí kalifornskou výrobu vína Mumm Cuvée Napa za 27,5 milionu liber.
</TEXT>
</DOC>
<DOC>
<DOCID>LN-20020228065</DOCID>
<DOCNO>LN-20020228065</DOCNO>
<DATE>02/28/02</DATE>
<TITLE>
Německé domácnosti loni méně utrácely a zpomalil se příliv kapitálových investic do země
</TITLE>
<TEXT>
První meziroční pokles po čtyřech letech zaznamenal loni hrubý domácí produkt Německa. Ukazatel výkonnosti ekonomiky říká, že naše západní sousedy postihla recese.
FRANKFURT - Nejsilnější evropská ekonomika si hojí rány z loňské recese. Ještě v prvním čtvrtletí letošního roku by německé hospodářství podle odborníků mělo zůstat slabé. V dalších měsících se však konečně postaví na nohy. Přes sedm tisíc německých podniků dalo v únoru najevo mnohem větší ochotu investovat než koncem minulého roku. Dokazuje to známý index podnikatelské aktivity, který každý měsíc sleduje vlivný ekonomický institut Ifo. V druhém letošním měsíci vzrostl zmiňovaný index na 88,7 bodu, zatímco v lednu jeho hodnota pro západní Německo činila jen 86,2 bodu. Jde už o čtvrtý růst v řadě, který ukazuje, že největší ekonomika v Evropě se skutečně zotavuje z recese. Index ale stále zaostává za hodnotou z loňského srpna, kdy činil 89,3 bodu. To znamená, že nálada mezi německými podnikateli se stále nevrátila na úroveň před zářijovými útoky na Spojené státy americké.
</TEXT>
<HEADING>
Analytici se diví, Bundesbank nikoli
</HEADING>
<TEXT>
Skutečnost, že se německá ekonomika potýkala v loňském roce s problémy, dokazují včera zveřejněná statistická čísla. Klesající investice a spotřebitelské výdaje se projevily ve snížení hrubého domácího produktu, který se ve čtvrtém čtvrtletí proti předchozímu ztenčil o 0,3 procenta po poklesu o 0,2 procenta ve třetím čtvrtletí. Německá ekonomika tak prohloubila pokles a zůstala v mírné recesi. Negativního rekordu dosáhla ekonomika v meziročním srovnání. HDP ve sledovaném čtvrtletí klesl o 0,1 procenta, což je první meziroční pokles od prvního čtvrtletí roku 1996. Ve třetím čtvrtletí přitom HDP meziročně vzrostl o 0,4 procenta. Údaje byly dokonce horší, než očekávali analytici. Ti podle agentury Reuters odhadovali pokles HDP v posledním čtvrtletí na 0,2 procenta. V meziročním srovnání pak nečekali žádný pohyb. Včerejší čísla byla naopak téměř v souladu s očekáváním německé centrální banky. Ta ve svých odhadech z minulého týdne počítala s tím, že hrubý domácí produkt klesne ve čtvrtletním srovnání o 0,25 procenta. Německé domácnosti snížily spotřebu o 0,5 procenta a prohloubily tak pokles z předchozích tří měsíců, kdy klesla o 0,3 procenta. Naopak zlepšení nastalo u veřejné spotřeby, která během tří měsíců stoupla o 0,9 procenta po poklesu o 0,3 procenta ve třetím čtvrtletí. Kapitálové investice se snížily o 0,9 procenta, zatímco ve třetím čtvrtletí byl jejich pokles hlubší a činil 1,5 procenta. Vývoz se snížil o 1,1 procenta, a změnil tak trend z předchozích tří měsíců, kdy stoupl o 0,6 procenta. Dovoz zůstal beze změny, přičemž ve třetím čtvrtletí klesl o 1,7 procenta. Odborníci nepředpokládají, že by zveřejněné údaje měly větší vliv na politiku úrokových sazeb Evropské centrální banky. Její další zasedání zaměřené právě na revizi sazeb se bude konat příští týden.
Skutečnost, že se německá ekonomika potýkala v loňském roce s problémy, dokazují včera zveřejněná statistická čísla. Klesající investice a spotřebitelské výdaje se projevily ve snížení hrubého domácího produktu, který se ve čtvrtém čtvrtletí proti předchozímu ztenčil o 0,3 procenta po poklesu o 0,2 procenta ve třetím čtvrtletí. Německá ekonomika tak prohloubila pokles a zůstala v mírné recesi. Negativního rekordu dosáhla ekonomika v meziročním srovnání. HDP ve sledovaném čtvrtletí klesl o 0,1 procenta, což je první meziroční pokles od prvního čtvrtletí roku 1996. Ve třetím čtvrtletí přitom HDP meziročně vzrostl o 0,4 procenta. Údaje byly dokonce horší, než očekávali analytici. Ti podle agentury Reuters odhadovali pokles HDP v posledním čtvrtletí na 0,2 procenta. V meziročním srovnání pak nečekali žádný pohyb. Včerejší čísla byla naopak téměř v souladu s očekáváním německé centrální banky. Ta ve svých odhadech z minulého týdne počítala s tím, že hrubý domácí produkt klesne ve čtvrtletním srovnání o 0,25 procenta. Německé domácnosti snížily spotřebu o 0,5 procenta a prohloubily tak pokles z předchozích tří měsíců, kdy klesla o 0,3 procenta. Naopak zlepšení nastalo u veřejné spotřeby, která během tří měsíců stoupla o 0,9 procenta po poklesu o 0,3 procenta ve třetím čtvrtletí. Kapitálové investice se snížily o 0,9 procenta, zatímco ve třetím čtvrtletí byl jejich pokles hlubší a činil 1,5 procenta. Vývoz se snížil o 1,1 procenta, a změnil tak trend z předchozích tří měsíců, kdy stoupl o 0,6 procenta. Dovoz zůstal beze změny, přičemž ve třetím čtvrtletí klesl o 1,7 procenta. Odborníci nepředpokládají, že by zveřejněné údaje měly větší vliv na politiku úrokových sazeb Evropské centrální banky. Její další zasedání zaměřené právě na revizi sazeb se bude konat příští týden.
</TEXT>
</DOC>
<DOC>
<DOCID>LN-20020228066</DOCID>
<DOCNO>LN-20020228066</DOCNO>
<DATE>02/28/02</DATE>
<TITLE>
16. díl Kurs praktického práva
</TITLE>
<TEXT>
Kurs praktického práva pro čtenáře LN připravil JUDr. Merkéta Jančarová
Kdo je odpovědný za škodu na věcech, kterou jsme utrpěli v hotelu či v penzionu? Jak velkou náhradu můžeme dostat? Na tyto otázky odpovídá další díl kursu praktického práva.
Jela jsem s kamarádkou na týdenní dovolenou do krásného hotýlku v jižních Čechách a těšily jsme se, jak si to tam užijeme. Každá jsme s sebou měly kufr plný věcí, kamarádka navíc hodně dobrý fotoaparát, protože miluje lovy beze zbraní. První tři dny bylo všechno báječné. Chodily jsme se koupat, jezdily na kole a radovaly se z pohody. Ve středu to přišlo - vrátily jsme se z výletu a kamarádka zjistila, že polovina věcí je pryč. Kdyby jen pár kousků oblečení, ale ono šlo o její fotoaparát a moje šilinky, protože jsme se chystaly na den vyrazit do blízkého Rakouska. Celou lapálii jsme oznámily paní recepční, jaké však bylo naše překvapení, když nám suše sdělila, že ji to nezajímá. Že jsme při ubytování podepsaly prohlášení, že hotel za škodu na našich věcech v pokoji nenese žádnou odpovědnost, a že máme možnost si všechny cennosti uložit za patřičně vysoký poplatek v hotelovém trezoru. Jsme obě právničky, snažily jsme se tedy paní recepční spoustu právních okolností vysvětlit, ale byla neoblomná, a tak jsme šly výše. Nakonec jsme se propracovaly až k panu majiteli, ale i ten se s námi odmítl bavit. Všechno se vyřešilo, až když jsme po návratu z dovolené použily hlavičkového papíru advokátní kanceláře zaměstnavatele mé kamarádky a na něm lehce výhružně napsaly, že se budeme náhrady škody domáhat prostřednictvím soudu. A protože věci, které nám byly odcizeny (a to bez fotoaparátu), měly hodnotu dohromady skoro dvacet tisíc a soud by znamenal také vydání, pan majitel nám šilinky, oblečení a ostatní věci obratem zaplatil. O fotoaparátu jsme se sice ze začátku chtěly taky dohadovat, ale protože stál bratru 50 000, musela se kamarádka nakonec spokojit jen s mnohem menší úhradou. Proč, ještě vysvětlím.
</TEXT>
<HEADING>
Z odpovědnosti se nelze vyvléct
</HEADING>
<TEXT>
Podle občanského zákoníku odpovídá provozovatel ubytovacích služeb za škodu na věcech, které byly ubytovanými fyzickými osobami nebo pro ně vneseny, ledaže by ke škodě došlo i jinak. Za vnesené se považují takové věci, které byly přineseny do prostor vyhrazených k ubytování nebo k uložení věcí, anebo které byly za tím účelem odevzdány provozovateli nebo některému z pracovníků provozovatele. Tolik ustanovení § 433 odst. 1 občanského zákoníku. Pokusme si toto krkolomné ustanovení vysvětlit. Ubytovací služby zpravidla poskytují hotely a penziony, různé turistické chaty a ubytovny, noclehárny a podobná zařízení. Provozovateli ubytovacích služeb jsou majitelé či nájemci prostor, ve kterých je ubytování poskytováno. Mohou to být jak fyzické osoby, tak právnické osoby a zpravidla musejí k tomu mít příslušné živnostenské oprávnění. Ubytování se poskytuje na základě smlouvy o ubytování, která může být uzavřena písemně i ústně. Aby se jednalo o smlouvu o ubytování, musí být oběma stranám zřejmé, že se jedná o přechodné ubytování, i když je to třeba na delší dobu. Přechodnost ubytování znamená ve své podstatě to, že máme zajištěné své trvalé nebo dlouhodobé bydlení jinak. Doba, na kterou si přechodné ubytování sjednáváme, má být předem určena, ať již výslovným datem nebo stanovíme, že budu ubytován do té doby, než nastane určitá skutečnost - než opraví moje auto, než skončím školu a podobně. Smlouva musí kromě doby, na kterou se ubytování poskytuje, obsahovat i určení místa, kde se ubytování poskytuje (hotel Rumcajs v lese Řáholci), a cenu za ně. Pokud mám tedy uzavřenou tuto smlouvu, vznikají mi práva na případnou náhradu škody, která mi bude způsobena na mých věcech v místě mého ubytování - zpravidla tedy v mém pokoji, ale může to být i jinde v lyžárně, tam, kde se odkládají kola a podobně, pokud je toto místo k uložení věcí vyhrazeno. Vnesenou věcí může být i ta, kterou mi někdo nechá třeba v recepci. Podmínkou ovšem je, že byla odevzdána provozovateli nebo některému z jeho zaměstnanců, tedy recepční nebo vrátnému. Ale může to být i věc, kterou mi někdo nechal u kuchaře, u pokojské a podobně. Provozovatel ubytovacího zařízení se nemůže zprostit odpovědnosti tím, že řekne, že za uložené věci neodpovídá. Všechny ty nápisy, které vídáme na recepcích, ale i v restauracích, na sportovištích a v kinech či divadlech, ale i případné dohody o tom, že provozovatel za škodu na uložených či odložených věcech neodpovídá, nejsou platné. Občanský zákoník výslovně stanoví, že odpovědnosti za škodu na vnesených nebo odložených věcech se nelze ani jednostranným prohlášením, ani dohodou zprostit. Proto jsme s kamarádkou nakonec při jednání s majitelem hotýlku uspěly.
</TEXT>
<HEADING>
Za kolik
</HEADING>
<TEXT>
Provozovatel u běžných věcí odpovídá bez omezení jejich hodnoty - pokud mám značkové oblečení, dražší kosmetiku a mám toho hodně, může se náhrada škody vyšplhat k pěkným částkám. Jiná situace ale je v případě, kdy mám s sebou i věci, které samy o sobě mají vyšší cenu, a lze je označit za cennosti. Což jsou jak klenoty, tedy šperky, tak i peníze, ať české nebo cizí, ale třeba i šeky, dražší přístroje, akcie a podobně. My jsme s sebou měly velice drahý fotoaparát a 500 šilinků. Protože fotoaparát je třeba v tomto případě posoudit jako cennost, odpovídal provozovatel mé kamarádce za škodu způsobenou jeho odcizením jen do výše 5000 Kč, ačkoli stál desetinásobek. Občanský zákoník totiž výslovně stanoví, že za cennosti odpovídá provozovatel jen do výše 5000 Kč. Což neplatí, pokud by škodu způsobil někdo z těch, kteří pro provozovatele pracují, nebo pokud byla věc předána do úschovy provozovatele. Kdyby tedy moje kamarádka fotoaparát uložila do hotelového trezoru, musel by jí ho provozovatel nahradit v plné výši. Částka 5000 Kč je horním limitem pro náhradu škody za všechny cennosti jednoho poškozeného - pokud budu mít dva prstýnky po 2000 Kč a jeden náhrdelník za 3000 kč, je celková cena mých klenotů 7000 Kč, ale provozovatel mi nahradí jen 5000 Kč. Právo na náhradu škody se musí uplatnit bez zbytečného odkladu poté, co ji zjistíme, nejpozději do patnáctého dne poté, kdy se o škodě dozvíme. Pokud to v této lhůtě neučiníme, náš nárok zaniká. Uplatněním škody je oznámení vzniklé škody spolu s požadavkem na její náhradu, a to buď přímo u provozovatele, nebo u jeho zaměstnanců, pokud lze předpokládat, že mají oprávnění k přijímání takových oznámení. Například recepční. Pokud provozovatel škodu dobrovolně nenahradí, musíme se obrátit k soudu.
</TEXT>
<HEADING>
Internetovou verzi kursu najdete na adrese www.lidovky.cz/pravo
</HEADING>
<TEXT>
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Poskytneme Vám i základní právnické poznatky.
Předpoklady odpovědnosti provozovatele za škodu na vnesených či odložených věcech
1. Já nebo někdo jiný pro mě vnesl věc
2. Věc byla uložena na místě obvyklém pro ukládání nebo odkládání nebo na místě určeném pro ukládání nebo odkládání věcí (v pokoji hotelu, pensionu, na věšáku v restauraci, kině, v divadelní šatně), případně byla u ubytovacích služeb odevzdána provozovateli nebo některému z jeho pracovníků.
3. Vznikla na věcech škoda (nejen jejich odcizením, ale i politím či jiným zničením apod.).
</TEXT>
<HEADING>
Provozovatel za škodu neodpovídá, resp. odpovídá částečně:
</HEADING>
<TEXT>
1. neodpovídá v případě, že by škoda vznikla i tehdy, kdyby věc byla na úplně jiném místě (v úvahu připadá snad jen živelní katastrofa, která by postihla celou ČR), nebo
2. odpovídá částečně u klenotů, peněz a jiných cenností, a to do výše 5000 Kč.
</TEXT>
</DOC>
<DOC>
<DOCID>LN-20020228067</DOCID>
<DOCNO>LN-20020228067</DOCNO>
<DATE>02/28/02</DATE>
<TITLE>
50. lekce: Přehled internetové literatury
</TITLE>
<TEXT>
Internetový kurs LN pro začátečníky
</TEXT>
<HEADING>
Chcete proniknout do dalších internetových tajemství?
</HEADING>
<TEXT>
Připravili jsme pro vás ukázku z internetové literatury. Současně přidáme i několik varování. Mnoho odborných titulů obsahuje nepřesnosti. Pokud jsou v částech, které popisují příkazy jazyků a technické formulace, korektorky, (které nemívají technické vzdělání) je před tiskem ani nemohly objevit. Čtenář je zmaten. Syntaxe příkazu, který použil podle učebnice, je ve skutečnosti jiná. Druhým častým neduhem internetových učebnic je jejich jednostrannost. K jednomu výsledku lze dospět několika různými kombinacemi příkazů. Na první pohled jsou ekvivalentní, ale ve skutečnosti mívají různé výhody a nevýhody. Pokud si budete číst ve třech různých příručkách HTML, v každé najdete jeden z nich, ale v žádné nebudou všechny (natožpak s vysvětlením rozdílů). Přes všechny neduhy se při nákupu připravte na to, že sáhnete hlouběji do peněženky. Odborné tituly jsou i několikrát dražší než beletrie stejného rozsahu.
Zítra: Pár slov na závěr
Knihy zapůjčily firmy Computer Press a BEN
Internetovou verzi kursu najdete na adrese www.lidovky.cz/ikurs
Internetový kurs pro Vás připravuje Martin Michek, vedoucí výroby LN
</TEXT>
<HEADING>
Internetový tip pro dnešní den
</HEADING>
<TEXT>
Celý svět jako by toužil po krásných, dokonalých tvářích. A oškliví lidé jako by nikoho nezajímali. Není tomu tak. Autoři serveru www.uglypeople.com již shromáždili rozsáhlou databázi ošklivých tváří. Hned na úvod se dozvíte, že ošklivcem roku je Usáma bin Ládin a pak už si může prohlížet jednotlivé kategorie (muži, ženy, páry, celebrity)
Kde nakoupit odborné internetové publikace
Několik tipů na webové prodejny knih, kde kromě jiného můžete koupit i internetovou literaturu z našeho přehledu:
www.vltava.cz softpress.cz www.vsechnyknihy.cz www.pcknihy.cz www.123shop.cz www.bonum.cz jzm.prodejce.cz marecek.kup.to a samozřejmě mnoho dalších
Vytváříme WWW stránky
Autoři: Jiří Hlavenka, Radek Sedlář, Tomáš Holčík, Miroslav Kučera, Zdeněk Schneider, Jakub Mach
Páté vydání uceleného kompendia. Představuje souhrn moderních a současných nástrojů pro tvorbu webu, včetně průkopnických novinek, jakými jsou Flash 5.0 nebo WAP. Začíná popisem správných zásad při tvorbě webových stránek, kde se dotýká i méně běžných pravidel. Věnuje se HTML od samých základů přes tabulky, rámce a styly až k popisu dnešního standardu upravujícího kód HTML s ohledem na kompatibilitu s XML-aplikacemi, tzv. XHTML. Následují stále populární styly (Cascading Style Sheets), dnes neodmyslitelné DHTML a nastupující XML.
Doporučená cena: 390 Kč
Výuka jazyků na internetu
Naleznete tu odkazy a hodnocení výukových programů, jazykových testů, překladačů a on-line slovníků, které jsou dostupné na internetu.
Doporučená cena: 99 Kč
Jak najít na internetu
Doporučené vyhledávače u nás i v zahraničí, seznamy, portály, katalogy, služby. Rychlé způsoby vyhledávání.
Doporučená cena: 129 Kč
Internet pro učitele
Obsahuje odkazy na odborné texty, učební pomůcky, výukové programy, testy, náměty do výuky, magazíny pro pedagogy.
Doporučená cena: 99 Kč
Internet pro studenty
Odkazy na přehledy všech typů škol, vzory přijímacích zkoušek, testy, čtenářské deníky, maturitní otázky či seminární práce.
Doporučená cena: 99 Kč
Internet a cestování
Popisuje nejlepší zdroje informací o cíli vaší cesty, zavedené internetové CK a další služby, archivy cestopisů a reportáží.
Doporučená cena: 99 Kč
</TEXT>
<HEADING>
Internet pro ženy
</HEADING>
<TEXT>
Kniha pro ženy, které mají velmi málo zkušeností s prací u počítače, ale které se pevně rozhodly spojit se se světem.
Doporučená cena: 97 Kč
Staň se milionářem...
Jak uplatnit tajné postupy a triky úspěšných. Rady co a jak se nejlépe prodává na internetu.
Doporučená cena: 248 Kč
Internet a medicína
Důležité zdroje informací jsou členěné podle jednotlivých oborů. Rady, jak hodnotit informace z internetu zhlediska jejich kvality.
Doporučená cena: 295 Kč
</TEXT>
<HEADING>
Internet a §§§
</HEADING>
<TEXT>
Jak je (či není) na internetu ošetřeno autorské právo, jak zde jsou chráněna osobní data, věnuje se problematice registrace domén.
Doporučená cena: 199 Kč
Internet v rodině
Zvláštní kapitoly jsou věnovány adresám, které jsou atraktivní pro děti, pro ženy i pro muže. Nechybí kapitola o kuriozitách.
Doporučená cena: 99 Kč
HTML
Velmi podrobný průvodce jazykem HTML. Úvod do dynamického HTML.Vkládání multimediálních objektů do www stránek.
Doporučená cena: 295 Kč
Programování www stránek
Popis základních příkazů nutných pro tvorbu dynamických www stránek. Součástí knihy jsou obrázkové přílohy a užitečné příklady.
Doporučená cena: 149 Kč
Internetový obchod...
Internetový obchod krok za krokem. Kompletní sada skriptů nutných pro vytvoření vlastního jednoduchého internetového obchodu.
Doporučená cena: 328 Kč
Internet pro úplné začátečníky
Od připojení přes orientaci ve webovém prohlížeči, email a jiné formy komunikace, vyhledávání a stahování různých informací.
Doporučená cena: 157 Kč
Jak využívat internet
Jak upravovat prohlížeče pro vlastní potřebu, chránit svá data, stahovat soubory a komunikovat pomocí internetu s celým světem.
Doporučená cena: 295 Kč
Internet Explorer 5.5
Průvodce programem Internet Explorer 5.5 pro začínajícího uživatele. Počítá jen s tou nejzákladnější znalostí prostředí Windows
Doporučená cena: 79 Kč
Outlook 2000
Podrobný a vyčerpávající popis programu Outlook 2000. Kniha umožňuje orientační seznámení s programem i získání hlubších znalostí.
Doporučená cena: 490 Kč
Internet pro začátečníky
Knížka, která si zakládá na přátelském přístupu. Průvodce od prvních kroků na internetu až po tvorbu vlastních www stránek.
Doporučená cena: 157 Kč
Jak na internet
Třetí vydání uceleného kompendia určeného začátečníkům. Popisuje všechno o tvorbě www stránek
Doporučená cena: 293 Kč
</TEXT>
<HEADING>
1001 tipů a triků
</HEADING>
<TEXT>
Jak se k internetu vůbec připojit a jak jej dále využívat. Elektronická pošta, ochrana soukromí a různé triky a tipy pro internet.
Doporučená cena: 99 Kč
</TEXT>
</DOC>
<DOC>
<DOCID>LN-20020228068</DOCID>
<DOCNO>LN-20020228068</DOCNO>
<DATE>02/28/02</DATE>
<TITLE>
V pražské Galerii v Lazarské je otevřena výstava k nedožitým devadesátinám významného výtvarníka
</TITLE>
<TEXT>
Více než třicet let visely návrhy na zamýšlený film podle Tolkiena v jedné pražské filmařské rodině jako vzácná památka na Jiřího Trnku. Nyní je deset ilustrací poprvé zveřejněno na výstavě v Galerii v Lazarské v Praze.
PRAHA - Kdyby Trnka v roce 1969 nezemřel, mohl být prvním, kdo vytvořil film na hobitovské téma. Moc k jeho realizaci nescházelo: "Dělali jsme s mužem pro amerického producenta Williama L. Snydera, který získal na Hobita práva a chtěl ho realizovat pro firmu Rembrandt. Oslovili jsme Jiřího Trnku jako skvělého výtvarníka," vzpomíná Zdenka Deitchová, ředitelka Studia animovaného filmu. Spolupráci s Trnkou začínala jako elévka hned po výtvarné škole, postupně se stala jeho stálou spolupracovnicí ve studiu Bratři v triku. "Snyder si koupil Císařova slavíka a pak všechny Trnkovy filmy, miloval je, a proto s naší volbou výtvarníka nadšeně souhlasil," říká Zdenka Deitchová. Režisérem filmu Hobit měl být Američan Gene Deitch, který v Praze už od konce 50. let natáčel v zakázce animované filmy pro americký trh, za jeden z nich - Munro z roku 1960 dokonce získal Oscara. O tom, že by měl Jiří Trnka možnost Tolkiena sám číst, lze pochybovat, v češtině v té době pochopitelně nevyšel. "Seděli s Deitchem mnoho večerů a on Trnkovi vyprávěl obsah knížky a svůj záměr, jak příběh zhustit," vzpomíná paní Deitchová. Jiří Trnka se do práce pustil s vervou sobě vlastní, navrhl deset základních figur, jež nezapřou pohádkovost a fantazii, jimiž Trnka obdařil všechny své práce. Byl to jen začátek, chyběly však peníze, a než se mohlo pokračovat, Jiří Trnka - teprve sedmapadesátiletý zemřel. Producent Snyder si práva na Hobita podržel ještě několik let. Aby to mohl udělat, natočil s pomocí Adolfa Borna, který dodal pozadí, alespoň krátký, jen několikaminutový ikonografický film. "Zvládli to během měsíce," vzpomíná Zdenka Deitchová, "on s tím pak odjel do New Yorku, tam sehnal pár lidí, posadil je do projekční síně a nechal si potvrdit, že zhlédli Hobita. Práva měl ještě několik let, ale nesehnal na velký film peníze a nakonec práva prodal. Osobně si myslím, že současný Pán prstenů je skvěle udělaný film. Ale ten Trnka, to mohla být taková krásná předehra." Na výstavě se podařilo soustředit překvapivý výběr prací, které reprezentují vývoj Trnkovy tvorby. Některé z nich zatím nebyly vystaveny. "Vidím tu věci, které v podstatě zůstaly v rodině," ukazuje architekt Jiří Trnka, jenž jako by otci z oka vypadl. "Některé byly tátovy čistě privátní, nikomu je moc neukazoval ani o nich nemluvil. Například tyhle loutky, ty otec dělal úplně zamlada, ještě před školou nebo maximálně při studiu. Říkali jsme jim dekorativní, ale byly to vlastně ilustrace k jeho četbě - Romeo a Julie, ty jsou snad opravdu nejstarší, které se zachovaly, Don Quijote, Macbeth, Samuraj, Jan Křtitel... Trnka syn vzpomíná, jak "snadno" a bleskurychle otec loutky vyřezával: "My byli taková obyčejná česká rodina, děti se učily od tatínka a od maminky to, co oni uměli. Pak jsme to měli do života zadarmo. Pamatuji se, jak jsem, to mi bylo asi dvanáct, pozoroval tátu při práci na loutkách pro Sen noci svatojanské. Tvar hlavičky měl předsoustružený, pak ji vzal do ruky, uchopil dláta a jel... A hned se začala vynořovat podoba. Jevilo se mi to jako úplná rozkoš, nesmírně jednoduché. Táta mě vybídl, ať to tedy zkusím - a hned jsem se bodl do ruky. Teprve tak jsem pochopil, jakou obrovskou sílu měl v těch svých vytrénovaných zápasnických rukách. Řezbařina se dělá většinou na ponku, otec ale všechno řezal rovnou z ruky a jak jemnou, miniaturní kresbičku dokázal."
</TEXT>
</DOC>
<DOC>
<DOCID>LN-20020228069</DOCID>
<DOCNO>LN-20020228069</DOCNO>
<DATE>02/28/02</DATE>
<TEXT>
Galerista Petr Lukeš vybral pro komorní, ale obsažnou jubilejní výstavu ukázky, jež jsou průřezem Trnkova života a tvorby. S výjimkou proslulých ilustrací - vyšlo už více než 130 knih po celém světě - tu najdeme rané loutky, udivující malby, cyklus kreseb pro Sen noci svatojanské, už zmíněné návrhy na Hobita a oblouk se uzavírá posledním temným Trnkovým autoportrétem. Výstava trvá do 29. března. Jiří Trnka (24. 2. 1912 - 30. 12. 1969) se kreslit učil u Josefa Skupy, s ním také začínal jako elév v divadle. Po studiích na uměleckoprůmyslové škole působil jako mnohostranný výtvarník - kreslíř, ilustrátor, scénograf - například pro Osvobozené i Národní divadlo. S dalšími výtvarníky založil v roce 1945 studio kresleného filmu Bratři v triku. Vesměs všechny filmy, jež vytvořil, přinesly autorovi i československé animované tvorbě věhlas. Od prvních kreslených filmů Zasadil dědek řepu (1945), Zvířátka a Petrovští (1946), s nimiž zvítězil nad světovou špičkou včetně Disneyho v Cannes a Benátkách, přes Péráka a SS, Český Betlém, Špalíček, Císařova slavíka, Bajaju, Staré pověsti české, trojdílného Švejka, Sen noci svatojanské a mnohé další tituly sbíral Trnka ve světě množství cen. Zajímavým "zkušebním balonkem" byl počátkem 50. let proslulý kreslený film Dva mrazíci, v němž se zaskvěli svými hlasy Jan Werich a Vlasta Burian. Poté co Burian "směl" být slyšen, mohl se vedle Wericha ocitnout i ve filmu Byl jednou jeden král. Velký ohlas mělo Trnkovo podobenství o údělu člověka v totalitě Ruka z roku 1965. Film získal ceny na významných festivalech v Annecy, Bergamu i Melbourne a v roce 1984 byl americkou akademií vyhlášen jako pátý nejlepší animovaný film všech dob. "Když se začaly ozývat hlasy proti otci, neboť Ruka zabrala na Východě i na Západě jedni viděli, že kritizuje ovlivňování umění penězi, druzí postřehli, že ztrhal socialistický režim - , sešly se kritiky až u prezidenta Novotného," vzpomíná malířův syn arch. Trnka. "On si nechal udělat expertizu a zjistil, že Trnka tím filmem přinesl 135 tisíc dolarů čistého, bez koruny nákladů, což tehdy bylo víc než výtěžek plzeňské Škodovky. Na otce nějak nikdo neměl - i když podepsal 2000 slov."
</TEXT>
</DOC>
<DOC>
<DOCID>LN-20020228070</DOCID>
<DOCNO>LN-20020228070</DOCNO>
<DATE>02/28/02</DATE>
<TITLE>
Alanis Morissetteová vydala nové album s názvem Under Rug Swept
</TITLE>
<TEXT>
Kanadská zpěvačka Alanis Morissetteová patří ke generaci "písničkářek jednoho alba" podobně jako její stejně slavné kolegyně Sheryl Crow, Melissa Etheridgeová nebo Jewel.
Na první desce, která jim vyšla, si vylily svá srdce a na těch následujících se víceméně jen opakují. Nejde přitom pouze o témata, ale i o styl a způsob projevu. Snad je to tím, že jako autorky dozrávají ještě před vydáním debutu u velké gramofonové firmy. I Alanis začala zpívat v časném dětství, a než se stala slavnou rockově orientovanou písničkářkou, kterou v USA hrají alternativní rádia, bojovala o svou pozici na slunci několik let všemi způsoby - i jako diskotéková zpěvačka. Dnes skoro osmadvacetiletá skladatelka vydala své zásadní album Jagged Little Pill v roce 1995. Její současná třetí písničkářská studiová deska s výstižným názvem Under Rug Swept (Zameteno pod koberec) obsahuje motivy, jež se objevily už na jejím debutu, hlavně různá citová zklamání. Nově se objevuje téma zobecňujícího generačního pohledu v písni Utopia a náznak meditace nad deseti roky v hudebním byznysu Flinch, ale tyto skladby působí jako namontované do alba až nakonec. V situaci, kdy je i hudební rukopis autorky tak jasně definovaný, jako je tomu u Alanis Morissetteové, potom velmi záleží na producentovi, který by měl dát nahrávkám nový kabát, jenž je jiný než dřív, ale zároveň ne příliš vzdálený minulým snímkům. Přesně to se zpěvačce v roli producentky podařilo.
</TEXT>
<HEADING>
Dominující kytara
</HEADING>
<TEXT>
Pro její hudbu byla vždycky důležitá basa, ale tentokrát je jí ještě víc. Velkou řadu skladeb přímo postavila na basových figurách, připomínajících těžkotonážní druhy funky music. Doprovod tím dostává módní nádech černé taneční hudby. Také nejvíc hvězdných host jako například Flea z Red Hot Chili Peppers nebo černá interpretka Meshell Ndegeocellová, hostuje u basové kytary. V padesáti minutách alba je proto víc energie než ve všech jejích předchozích nahrávkách. Tlačí-li rytmická složka celkový sound k nejsoučasnější hudbě, dominující kytara připomíná sedmdesátá léta. Velkou zásluhu na tom má kytarista Nick Lashley, jehož sólové motivky (riffy) vzdáleně připomínají zeppelinovskou éru. Jsou ostré a zvukově vynalézavé, jako kdyby je hrál sám Jimmy Page. Protože Alanis Morissetteová zároveň svým hlasem připomíná další nezapomenutelnou hvězdu sedmdesátých let, anglickou písničkářku Kate Bushovou, vzniká tím provokující spojení starobylého rocku s nejsoučasnějším tanečním soundem. V logice tohoto spojení je největší síla nové desky Alanis Morissetteové. Je to působivý a chytrý model, ale čiší z něj příliš mnoho kalkulace. Víc hlava než srdce. Pamětníci jejího stejně studeného vystoupení před lety na festivalu na Džbánu v Šárce si určitě řeknou, že jiná už asi nebude.
Alanis Morissette: Under Rug Swept
Warner Music
</TEXT>
</DOC>
<DOC>
<DOCID>LN-20020228071</DOCID>
<DOCNO>LN-20020228071</DOCNO>
<DATE>02/28/02</DATE>
<TEXT>
Zdá se, že Gounodův Romeo a Julie, lyrické drama z roku 1867, dnešní inscenátory neláká, aby zhudebněnou tragédii veronských milenců situovali do 14. století, jak předepisuje originál. Ani Vídeňská státní opera, která tento poslední skladatelův úspěšný titul uvedla jako druhou premiéru sezony, nenabízí výlet do středověku. Podle barevných fotografií by se mohlo soudit, že jde nejspíše o muzikál ą la West Side Story. Režisér Jürgen Flimm se totiž rozhodl úplně rezignovat na výpravu v pravém slova smyslu a scénu oděl pouze do světelných kouzel Patricka Woodroffa. Ten sice své "světelné architektury" na operním jevišti staví vůbec poprvé, nicméně v oblasti tzv. vážné hudby spolupracoval např. se sirem Georgem Soltim či Zubinem Mehtou, přičemž ale své renomé vytvářel především na stadionových projektech např. s Rolling Stones, Bobem Dylanem, Eltonem Johnem, Tinou Turnerovou, Steviem Wonderem a dalšími velikány pop-music. Woodroffe umístil světelný park pro svého Romea a Julii především na pěti masivních železných konstrukcích, jimiž lze po scéně bez problémů posunovat. Pravda, nabízí se zásadní otázka, nejsou-li nakonec veškeré světelné čáry v rozporu s Gounodovým příjemně nasládlým romantickým lyrismem. Ostatně je známo, že se skladatel snažil zhudebňované shakespearovské tragédii vtisknout spíše komorní kontury. Právě v tomto ohledu vychází Woodroffe s Flimmem autorovi vstříc - světelný "štych" je totiž schopen z potemnělé scény ideálně "vykousnout" třeba jedinou postavu, čímž i na velkém jevišti vzniká dojem, že tu občas jde o komorní drama. Švýcarský dirigent Marcello Viotti, který je podepsán pod současným vídeňským hudebním nastudováním, je přesvědčen, že osou díla jsou čtyři rozsáhlé duety obou protagonistů, svým laděním přesně vystihující vývoj tragického příběhu. Současností dýchající kolorit dodávají Flimmově-Woodroffově inscenaci výraznou měrou též kostýmy Birgit Hutterové: Julie svou vstupní árii zpívá s mikrofonem v ruce (samozřejmě bez zesilování) v přiléhavých černých kalhotách a černé blýskavé halence. Merkucio svým celkovým vzezřením nezapře "drsňáka" z mladistvého pouličního gangu, černá je určena i Romeovi - tu ale z důvodů mnohem prozaičtějších: aby se opticky potlačil pěvcův věk. Vídeňský Romeo a Julie se všemi škrty a s jedinou pauzou trvá plné tři hodiny. Velké nároky klade především na oba představitele titulních rolí. Stefania Bonfadelliová, atraktivní Italka, nemá s Juliiným partem pražádné potíže, byť její témbr pro případný studiový záznam není ideální. Celkový příznivý dojem z jejího výkonu umocňuje její osobní šarm a atraktivní mladistvá vizáž. Jako Romea si rakouská metropole zajistila Neila Shicoffa, prominentního současného světového tenoristu (narozen 1949). Jistě nebylo pro něj nejsnadnější vtěsnat se do role zamilovaného, podle předlohy ani ne dvacetiletého mladíčka, leč vhodné, naprosto civilní střízlivé kostýmování a uvolněně přirozená gesta přinesla nakonec výhru. Z ostatních pěvců připomeňme skvělou Angeliku Kirchschlagerovou, která part panoše Stefana brilantně odezpívá z velké části na jízdním kole. Jako Merkucio si velké uznání vysloužil barytonista Adrian Eröd, který v této roli na scéně Vídeňské státní opery debutuje. Hlasité premiérové bravo! nakonec výrazně přehlušilo veškerá nesouhlasná bušení adresovaná především "avantgardním" inscenátorům.
</TEXT>
</DOC>
<DOC>
<DOCID>LN-20020228072</DOCID>
<DOCNO>LN-20020228072</DOCNO>
<DATE>02/28/02</DATE>
<TITLE>
Svazek veršů z pozůstalosti Petra Kopty dokresluje obraz osobnosti významného překladatele
</TITLE>
<TEXT>
Životní osudy básníka a překladatele Petra Kopty (1927 - 1983) se promítají do jeho literární tvorby velmi zřetelně. Výbor Levný nájem - řetězy zdarma je natolik výmluvný, že skoro už nemusíme znát pisatelovu biografii.
Pro informace o Petru Koptovi můžeme jít do novějších slovníků, ale také do díla Václava Černého. Ten si svého poválečného univerzitního posluchače (po politických prověrkách v roce 1949 ze studia vyloučeného), "talentovaného, ale (...) pracovně těkavého tlumočitele francouzské poezie", rád připomněl na osmi místech svých Pamětí, jeho samizdatovému překladu Apollinairovy poezie pak vzdal hold, jenž neměl naději na oficiální zveřejnění. Tato kritika z roku 1979, léta kolující ve strojopisných kopiích, se dočkala řádného rozšíření až po kolapsu komunistického režimu, tedy v době, kdy Kopta i Černý byli už mrtvi. "K úkolu přetlumočit Apollinairovy Alkoholy," psal někdejší romanistův profesor, "je Petr Kopta dobře vybaven, jeho dosavadní překlady o tom mluví přesvědčivě." V porovnání s průkopnickým překladem Pásma, publikovaným Karlem Čapkem roku 1919, dopadl Koptův pokus velmi dobře. Místa, která se mu u Kopty zdála zdařilejší, neváhal Černý označit, například: "Jsi v Amsterdamu s děvčetem jež krásné se ti zdá a jež je ošklivé/ Studenta z Leydenu si musí vzít co nejdříve" (zatímco podle Čapka: "Hle jsi v Amsterodamu s dívkou jež je ošklivá a tobě hezká se zdá/ Říká že se brzo se svým studentem v Leydech sezdá"). Proč ten úvod? Pro připomenutí Koptova překladatelského umění, jež, uplatněno nakonec na Apollinairovi a rigorózně posouzeno Černým, prošlo zkouškou ohněm. Mimochodem, knižní vydání Alkoholů nese vročení až 1996. Petr Kopta, syn spisovatele Josefa Kopty (1884 - 1962), bratr textaře a překladatele Pavla Kopty (1930 - 1988), prošel se ctí tvrdými životními zkouškami. Po vyloučení z filozofické fakulty pracoval manuálně na stavbě silnic, v první polovině 50. let byl odsouzen na šest let za pokus o ilegální překročení státních hranic, po 14 měsících žaláře byl omilostněn. Pak následoval život v ústraní, práce překladatelská, ale i nutnost obživy (hlídač, čerpač, vrátný). Svůj podpis pod Chartu 77 připojil Kopta mezi prvními. Editor Vratislav Färber nám představuje lyrika, jenž psal verše "ve vlnách (...) po celý život", vždy však "na okraji (...) díla překladatelského".
</TEXT>
<HEADING>
Jak vám to tam na Dobříši sluší!
</HEADING>
<TEXT>
Byly to většinou vnější impulsy, jež vedly Koptovu ruku. Báseň Únor 1948 psal mladý muž ("Výhrůžný prst se klade na ústa/ Mlčíme Vše je krásné/ I němým kamením lež prorůstá/ kořání cizopasné..."), stejně tak Soudný den (Za Františkem Halasem) je dílem básníka teprve hledajícího jistotu ve verši, strofě, rýmových dvojicích: "Do noci kvílí hlas/ Ledy jdou lidé ledy jdou/ Kdo opustili vás/ už nepřijdou..." U Dobříšské kolamajky je letopočet 1956 - satiru napsal člověk, jenž prošel infernem a ví, s jakými typy si nikdy nezadá: "Jářku, páni inženýři duší,/ jak vám to tam na Dobříši sluší!/ Zahleděni do sebe,/ pod ochranou Es Té Bé,/ rostete,/ estété,/ rovnou do nebe.// Přes ty vaše ovčí plky/ mezi vámi tuším vlky,/ vlky v rouše beránčím./ Rozezvučte balalajky,/ ať si v rytmu kolamajky/ s vámi, braši, zatančím!// Před válkou fáborovali - / HOLA, BRATŘÍ, DO SOKOLA!// Po válce náborovali - / HOLA, ROZTÁČEJTE KOLA!// Jenže mezi tím/ dvojím vyžitím/ kola-kola-kola-kola kolaborovali.// Kolamajka mik, mik, mik,/ včera Áda, dneska Pieck,/ jeden nesmí holt bejt fík." Palachův čin na konci pátého měsíce sovětské okupace vedl Koptu k patosu: "Zvoní hrana zvoní hrana/ Hrana hran z ran rozehraná/ Hroznou žertvou bratra Jana/ Mistra Jana bez hranice/ Chlapce Jana bez hranic/ Jehož tělo nechráníc/ Kromě duše zhola nic/ Vzplálo jako létavice/ Rozmyslně významně/ Komu zvoní hrana Mně."
</TEXT>
<HEADING>
Říjnem se řinem slavíce
</HEADING>
<TEXT>
A pak už je jen zábranovská hořkost a skepse ("Je mi padesát let... Žiji v kleci a patrně v ní i zemřu."), děs z minulosti, přítomnosti i budoucnosti: "Říjnem se řinem slavíce/ Génia placaté čepice/ Učit se Učit se Učit se/ Lhát krást a bát se i v putyce." Koptova statečnost se projevovala i viditelněji než jen v epigramech psaných pro přátele. Pobavil se sice Předvolební agitkou ("Už se nám zase vtlouká do lbí/ Že zanedlouho budou volby/ Je volba těžší olova/ Tam kde se rovná výběr nule/ Co nezmůže však svorná vůle/ Lokajova a volova?"), ale také poslal dopis volební komisi svého okrsku v Praze-Dejvicích. Možná že tato konfese je nad všechny roztomilosti typu "Vokovická Sorbonna/ pařížskou prý překoná..." Píše se 26. květen 1981, Václav Havel je vězněn v Heřmanicích, "kandidáti Národní fronty" se těší na svých 99,99 % hlasů ve volbách - a Petr Kopta říká: "Vážení, vracím Vám svůj legitimační lístek pro volby konané ve dnech 5. a 6. června 1981, protože se těchto voleb nehodlám účastnit. Prosím Vás, abyste se necítili dotčeni ani Vy, ani pan (paní) kandidát (-ka) na poslance obvodu, do něhož patřím i já, kterého (kterou), jak věřím, s obsahem dopisu po zvolení laskavě seznámíte. - Příčinou mé neúčasti je potřeba alespoň touto formou protestovat proti tomu, že jsem byl (...) bezdůvodně i nezdůvodněně zbaven možnosti vykonávat svou původní profesi překladatele zahraniční poezie, zejména francouzské, ale občas i německé, angloamerické, ruské a italské; profese, která byla mým skutečným povoláním, k jehož provozování jsem byl vzděláním, praxí, láskou a patrně i špetkou toho talentu poprávu povolán. (...) Vzal jsem konec svého povolání na vědomí, aniž jsem se odvolal - ostatně kam se proti tomuto kafkovsky imaginárnímu verdiktu odvolat, nebyl-li nikým ani vyřčen, ani napsán, natož pak podepsán? (...) ...člověk ohmatává utržené rány, fyzické, morální i citové, a shledává, co mu vlastně zbývá. A já při takové bilanci zčistajasna zjistil, že v oblasti morální to jediné, oč mě nikdo nemůže připravit - leda já sám - je sebeúcta. A protože se o ni připravit nechci, nepůjdu volit. (...)" V básni Prosinec čteme: "Ty ve kterého věřívám/ jen když mi bývá nejbídněji/ Odpusť že s rybí si svou polívčičku ohřívám/ Neprosím o naději/ Prosím o jedno jediné/ Abych až můj čas uplyne/ A odtud půjdu/ Mohl jít beze studu." Stalo se.
Petr Kopta: Levný nájem - řetězy zdarma
Uspořádal, k vydání připravil a ediční poznámku napsal Vratislav Färber Torst, Praha 2001, 91 str.
</TEXT>
</DOC>
<DOC>
<DOCID>LN-20020228073</DOCID>
<DOCNO>LN-20020228073</DOCNO>
<DATE>02/28/02</DATE>
<TITLE>
Mnoho tváří Gudberga Bergssona * Historie dávná i blízká stále oslovuje
</TITLE>
<TEXT>
Islandští literární kritici v poslední době poukazují na probíhající expanzi hranic románové formy, na její přesahy směrem k ostatním literárním žánrům a na splývání s jinými oblastmi kultury, ba někteří hovoří dokonce o smrti románu. Příkladem takového žánrového prolínání jsou románové autobiografie významného islandského autora Gudberga Bergssona (nar. 1932). V Bergssonově čtyřicetileté tvorbě je patrný důraz na dětství jako na dobu rozhodující pro život, což je explicitně vyjádřeno v názvu první z dvojice autobiografií, (Otec a matka a čarovná síla dětství, 1997). Tu o rok později následoval druhý díl Jako kámen ohlazený mořem. Oba díly přinesly Bergssonovi kromě řady dalších ocenění již čtvrtou nominaci na velmi prestižní Literární cenu Severské rady, a spisovatel tak znovu potvrdil své klíčové místo na současné islandské literární scéně. Jinak je Bergsson v literárních kruzích znám především tím, že v 60. letech uvedl do národní prózy modernismus. V 80. letech se vrátil k tradičnímu realismu, jenž ovšem v jeho pojetí obsahuje i nereálné až magické prvky. Čeští čtenáři ho znají jako autora románu Labuť (1993, v orig. 1991), přeloženého do více než desítky jazyků. Bergsson v něm s mimořádnou empatií popisuje pocity dívky v období mezi dětstvím a pubertou. I jako zralý spisovatel si dává pozor, aby neustrnul v jedné poloze. Své čtenáře překvapil například loni v listopadu, kdy vyšla po pětadvacetileté básnické odmlce jeho třetí sbírka poezie Pěšiny.
</TEXT>
<HEADING>
Realistická tradice a Laxness
</HEADING>
<TEXT>
Pro všechny moderní islandské prozaiky, ty současné nevyjímaje, bylo vždy nezbytné vymezit vlastní tvorbu vůči neobyčejně dlouhé, silné a plodné realistické vypravěčské tradici, která má kořeny ve stále oblíbených a čtených středověkých ságách (česky výběr Staroislandské ságy, 1963). Tato tradice byla ve 20. století upevněna realistickými romány velikána islandské literatury Halldóra Laxnesse (1902 - 1998), nositele Nobelovy ceny za literaturu. Díky němu lze hovořit o kontinuitě ve vypravěčském umění od středověku až k moderní literatuře. Z Laxnessovy tvorby si můžeme česky přečíst například díla Islandský zvon (česky 1955) či Gerpla (česky 1962). Autoři, kteří vstoupili na literární pole po Laxnessovi, se těžko vyrovnávali se stínem literárního obra, jenž v malé ostrovní zemi knižní scénu zcela ovládl. Realistická tradice se však očividně dále rozvíjí i bez Laxnesse. Jaký postoj k ní tedy mladí autoři zaujímají dnes?
</TEXT>
<HEADING>
Dva Einarové a jejich románové cykly
</HEADING>
<TEXT>
Einar Már Gudmundsson (nar. 1954), přední postava současné islandské literární scény, je příkladem autora, který tradici přitakává a dále ji umělecky rozvíjí. Činí tak svým vlastním, osobitým způsobem - obohacuje ji totiž o prvky fantazie, takže o něm někteří dokonce hovoří jako severském představiteli magického realismu, přitom však tradici rozhodně nezavrhuje. V souvislosti s debatou o Laxnessově stínu dokonce prohlásil, že si nikdy žádného stínu nevšiml, viděl prý jen sluneční paprsky. Náš čtenář měl možnost se s ním seznámit předloni, kdy česky vyšel román Andělé všehomíra. Gudmundsson zde vypráví o hledání křehké hranice mezi světy rozumu a šílenství, inspirován osudem svého schizofrenního bratra. Andělé všehomíra byli oceněni Literární cenou Severské rady, která Gudmundssona proslavila nejen ve Skandinávii. V dalším románu Stopy na nebi (1997) se autor vydává do historie svého rodu, generace i země. Následující Sny na zemi se staly o Vánocích 2000 bestsellerem. Sílí spekulace o tom, že Gudmundsson vytváří velký románový cyklus, jehož vyvrcholením by byli právě Andělé všehomíra, a proto je někdy označován za moderního vypravěče ság. Gudmundssonův styl je precizní a zhuštěný s přesahy do lyriky, kromě magickorealistického vyprávění najdeme v jeho textech i postmoderní prvky, jako jsou aluze na rockovou kulturu či na Shakespeara. Gudmundsson také spolupracuje s nejznámějším islandským režisérem F. T. Fridrikssonem - sám napsal scénář k filmové verzi Andělů a mj. se podílel i na zfilmování Laxnessova prvního románu Děti přírody. Na loňský vánoční trh, hlavní islandskou literární žeň roku, přispěl Gudmundsson sbírkou povídek Možná má pošta hlad. Dalšího výrazného islandského prozaika, Einara Kárasona (nar. 1955), spojuje s Gudmundssonem nejenom křestní jméno a věk, ale i kladný postoj k realistické tradici, i když s ní nepracuje tak kreativně. I on předkládá ve svých románech historizující pohled na islandskou společnost - hledá kořeny současného stavu v dobách minulých. Do všeobecného povědomí vstoupil svým literárním zpracováním poválečné situace na Islandu. Kárason vytváří románové cykly programově, proslavil se především tzv. ostrovní trilogií Tam, kde se tyčí ďábelský ostrov, Ostrov pokladů a Zaslíbená země. První díl byl zfilmován (kým jiným než Fridrikssonem) jako Ďáblův ostrov. Před Vánoci vydal román Nepřátelé slaví, který je zasazen do dramatického období islandského středověku.
</TEXT>
<HEADING>
Vzpoura proti autoritě
</HEADING>
<TEXT>
Hallgrímur Helgason (nar. 1959) se od dvojice Einarů příliš věkově neliší, přesto spadá do jiné, mladší literární generace. Díla všech výše zmíněných autorů se alespoň částečně tematicky vztahují k venkovu, neboť jeho společenství byla na Islandu dlouhou dobu jedinou civilizační formou. Pro Helgasona, stejně jako pro mnoho jeho současníků, je naopak islandský venkov víceméně exotický, svá díla zasazují většinou do městského prostředí. Helgason je příkladem autora, který se k islandské literární tradici staví kriticky, ba přímo odmítavě. Nedávno napadl v obrazoboreckém článku v dánském listu Weekendavisen dokonce samého Laxnesse a jeho romantické vidění islandské přírody. Podle Helgasona prý hornaté vnitrozemí není majestátní, nýbrž vrcholně nudné, obydlené pouze nejzatvrzelejšími zástupci rostlinné říše a jen těmi ptáky, kteří se tam utekli před hrubou šikanou mořských druhů. Se stejným nedostatkem zbožné úcty se Helgason staví i k islandštině, která je pro Islanďany ještě posvátnější než Laxness. Islanďané na jazyku tradičně staví svou národní identitu a jazykový purismus otevřeně propagovaný lingvisty není veřejností zpochybňován. Helgason se naopak nebojí využívat slangu. Román 101 Reykjavík (1996, český překlad jeho filmové podoby zní S milenkou mé matky) dokonce musel vybavit slangovým slovníkem, vysvětlujícím hovorové výrazy převzaté z angličtiny. Helgason si tu bere na mušku moderní zbohatlou a zamerikanizovanou reykjavickou společnost, ze které sám pochází. Přesto, že jeho romány bývají kritizovány pro svou plytkost, nelze mu upřít jiskřivý humor a odvahu. I jeho dílo je příkladem prolínání kulturních forem - Helgason je také výtvarník a karikaturista, v posledních letech se pak věnoval dramatické tvorbě. Právě vyšel jeho třetí román, tentokrát programově postmoderní s příznačným názvem Autor Islandu.
Hallgrímur Helgason (nar. 1959) se od dvojice Einarů příliš věkově neliší, přesto spadá do jiné, mladší literární generace. Díla všech výše zmíněných autorů se alespoň částečně tematicky vztahují k venkovu, neboť jeho společenství byla na Islandu dlouhou dobu jedinou civilizační formou. Pro Helgasona, stejně jako pro mnoho jeho současníků, je naopak islandský venkov víceméně exotický, svá díla zasazují většinou do městského prostředí. Helgason je příkladem autora, který se k islandské literární tradici staví kriticky, ba přímo odmítavě. Nedávno napadl v obrazoboreckém článku v dánském listu Weekendavisen dokonce samého Laxnesse a jeho romantické vidění islandské přírody. Podle Helgasona prý hornaté vnitrozemí není majestátní, nýbrž vrcholně nudné, obydlené pouze nejzatvrzelejšími zástupci rostlinné říše a jen těmi ptáky, kteří se tam utekli před hrubou šikanou mořských druhů. Se stejným nedostatkem zbožné úcty se Helgason staví i k islandštině, která je pro Islanďany ještě posvátnější než Laxness. Islanďané na jazyku tradičně staví svou národní identitu a jazykový purismus otevřeně propagovaný lingvisty není veřejností zpochybňován. Helgason se naopak nebojí využívat slangu. Román 101 Reykjavík (1996, český překlad jeho filmové podoby zní S milenkou mé matky) dokonce musel vybavit slangovým slovníkem, vysvětlujícím hovorové výrazy převzaté z angličtiny. Helgason si tu bere na mušku moderní zbohatlou a zamerikanizovanou reykjavickou společnost, ze které sám pochází. Přesto, že jeho romány bývají kritizovány pro svou plytkost, nelze mu upřít jiskřivý humor a odvahu. I jeho dílo je příkladem prolínání kulturních forem - Helgason je také výtvarník a karikaturista, v posledních letech se pak věnoval dramatické tvorbě. Právě vyšel jeho třetí román, tentokrát programově postmoderní s příznačným názvem Autor Islandu.
</TEXT>
</DOC>
<DOC>
<DOCID>LN-20020228074</DOCID>
<DOCNO>LN-20020228074</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Máchovští badatelé i vážnější zájemci o dílo autora Máje znají z jednoho z Máchových literárních zápisníků malou kresbu tužkou, zobrazující vlevo hledící mužskou hlavu. Významný máchovský textolog a editor Karel Janský (1890 - 1959) připsal autorství kresby Karlu Hynku Máchovi a identifikoval v ní jeho autoportrét. Tuto letitou hypotézu, čas od času zpochybňovanou, se nyní bez přímého důkazu pokouší vyvrátit literární historik Josef Polák. Článek Domnělý Máchův autoportrét, uveřejněný v dvouměsíčníku Přísně tajné! (Literatura faktu) č. 1/2002, přináší jeho výklad: Mácha si do svých Poznamenání nakreslil nikoli vlastní tvář, nýbrž - podobiznu Johanna Wolfganga Goetha. Německý básník ostatně zemřel v době, kdy si český romantik své záznamy vedl (22. 3. 1832, v článku chybně 25. 3.). Kresba ze zápisníku (tužkou, jak píše Polák jednou správně, nikoli perem, jak říká na dalších dvou místech) jako by se inspirovala Goethovým portrétem od Ludwiga Sebberse z r. 1826. K Polákovu článku je třeba doplnit, že ze všech jmen, která čteme v Máchových textech, je právě Goethovo nejfrekventovanější, nicméně v sešitku Poznamenání, na jehož poslední stránce je onen záhadný profil nakreslen, žádnou či skrytou narážku na Goetha nenacházíme.
</TEXT>
</DOC>
<DOC>
<DOCID>LN-20020228075</DOCID>
<DOCNO>LN-20020228075</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Finanční těžkosti donutily editora Karla Palka, aby ukončil vydávání Kritického sborníku, v 80. letech samizdatového, od roku 1990 oficiálně publikovaného periodika, jemuž patří významné místo v dějinách českého kritického myšlení. Kritický sborník vznikl na jaře 1981 a jako jediný samizdatový časopis se systematicky věnoval umělecké kritice. Zprvu ho řídil Josef Vohryzek, pak Jan Lopatka, nakonec Karel Palek. Je možno bez nadsázky říci, že KS v historickém kontextu čestně obstojí vedle časopisů jako Athenaeum, Šaldův zápisník či Kritický měsíčník.
</TEXT>
</DOC>
<DOC>
<DOCID>LN-20020228076</DOCID>
<DOCNO>LN-20020228076</DOCNO>
<DATE>02/28/02</DATE>
<TITLE>
Do kin přichází snímek Mulholland Drive, kterému americká kritika udělila titul Film roku 2001
</TITLE>
<TEXT>
Po filmařsky i vypravěčsky krotkém Příběhu Alvina Straighta se David Lynch vrátil na svou trasu vytyčenou filmy Mazací hlava a Lost Highway. V Mulholland Drive se opět otevírají temné stránky duše, přicházejí noční můry a bourají se mýty o tom, jak by měl vypadat film.
Mulholland Drive vznikal původně jako televizní seriál. Jakkoli se to zdá být nepochopitelné, společnosti ABC se dvouhodinový pilotní snímek nezamlouval a Lynche s jeho projektem vypoklonkovala. Režisér ovšem nepropadl skepsi a natočený materiál přestříhal do podoby celovečerního filmu. Tenhle filmový "levoboček" vynesl svému tvůrci na festivalu v Cannes cenu za režii, američtí filmoví kritici se před ním sklonili až k zemi a akademici ho zařadili mezi pětici letošních kandidátů na Oscara za režii. Kdybychom se chtěli pokusit naznačit dějovou kostru filmu, bylo by to paradoxně prosté: naivní blondýna Betty přijede do Hollywoodu, aby se tu stala filmovou hvězdou, v bytě objeví neznámou mladou brunetu trpící amnézií, společně se pustí do pátrání po ženině totožnosti, přičemž Betty stále usiluje o kariéru herečky. Nikdo jistě nepochybuje o tom, že se všechny události odvíjejí nepoměrně složitěji v bezpočtu neuvěřitelně bizarních dějových zákrut. Chtít je všechny "pochopit" vyžaduje asi stejné úsilí jako například interpretace obrazů Joana Miróa: vysvětlit je nelze, ale podle léty ověřených estetických pravidel fungují naprosto dokonale. David Lynch na nás uplatňuje podobné malířské praktiky: jeho filmy se můžeme prostě nechat unášet díky atmosférou prosyceným obrazům napěchovaným tajemstvím a vnitřním napětím. Pokud se nám podaří naladit na správnou frekvenci, překvapivě zjistíme, že Mulholland Drive můžeme s trochou úsilí vyluštit jako křížovku. David Lynch je prostě příliš inteligentní a poctivý filmař na to, aby si z nás lacině utahoval. Každý zdánlivý naschvál má v jeho filmu smysl, jeho odhalení ale není povinné a i s částečnou úspěšností si lze film užít.
</TEXT>
<HEADING>
Nejen sovy nejsou tím, čím se zdají být
</HEADING>
<TEXT>
V Mulholland Drive se Lynch poprvé jako filmař pustil do tématu "továrny na sny" - Hollywoodu. Už samo elementární konstatování, že film jako takový je pouhou iluzí, nabízí jedno z vodítek. Těžko nás ovšem hned napoprvé napadne, že prosluněný příběh hezoučké Betty se zářícím úsměvem, který sledujeme takřka polovinu filmu, je "pouhým" výplodem dívčina výčitkami sužovaného svědomí. Učiníme-li směrem k filmu tento první vstřícný krok, budeme si snáze odpovídat na hromadu otázek, které se objevují v každé scéně: Co skrývá tajemná modrá krabička? Co se stalo v klubu Silencio? Kdo je podivný kovboj?... Režisér nám napověděl už před mnoha lety jednou z klíčových vět seriálu Městečko Twin Peaks: Sovy - a nejen ony - nejsou, čím se zdají být. Některé věci prostě mohou vypadat jinak, než jsme zvyklí, ve výtvarném umění, ale třeba i na divadle nás symbolika nepřekvapuje. V případě filmu stále trpíme předsudkem, že modrá krabice může být jen modrou krabicí.
</TEXT>
<HEADING>
Elektrizující ticho
</HEADING>
<TEXT>
Když opustíme symbolický labyrint Lynchova velmi osobního příběhu - autor se evidentně projektoval do postavy mladého režiséra, který čelí despotickým mechanismům velkého studia - zbývá ještě Lynchova výsostná filmařina, která je zážitkem sama o sobě (natož když slouží tak důmyslnému vyprávění). David Lynch patří k té hrstce filmařů, kteří nezapomněli, že ticho může být nesmírně dramatické a ve spojení s hudbou Angela Badalamentiho dokonce elektrizující. Banální otevírání kabelky natočí s obřadností odhalování vstupu do svatyně a pití kávy jako rituální obřad. Výtvarná působivost každého záběru už patří u Davida Lynche k samozřejmostem, ale i tady dokáže překvapit: třeba když nechá režisérův černý oblek ve rvačce pocákat růžovou barvou. Panoptikum barvitých postaviček režisér rozehrává s brilantní choreografickou jistotou a nabízí nečekaně intenzivní momenty humoru až groteskního. Trestuhodné by bylo zapomenout na pověstné Lynchovy herečky. Režisér vždycky objeví nějakou krásku, v níž navíc probudí i netušený talent. Strhující výkon podává zejména Naomi Wattsová, která doslova metamorfuje z naivní blondýny ve frustrovanou, deptanou a fyzicky zcela odlišnou bytost. Také Laura Elena Harringová v roli tajemné brunety Rity má v sobě mnohem víc, než by se dalo od bývalé Miss USA čekat. Symbolickou korunou ženského hereckého ansámblu je pak excentrická bytná v podání vysloužilé muzikálové hvězdy Anne Millerové, která hrávala a tančila s Fredem Astairem i Genem Kellym. David Lynch nabídl lahůdku, k jejíž konzumaci je ovšem zapotřebí více než odevzdané sezení v pohodlném křesle. Publikum pro něj není masa hlupáků, ale partner pro komunikaci, který se podílí na výsledném tvaru filmu. Je to možná příliš optimistický přístup, ale díky za každého tvůrce, který nepředpokládá, že je divák pohodlný neinvenční ignorant.
Mulholland Drive
USA 2001
Scénář a režie: David Lynch
Kamera: Peter Deming
Hudba: Angelo Badalamenti
Hrají: Naomi Wattsová, Laura Elena Harringová, Justin Theroux, Ann Millerová, Dan Hedaya a další
Distribuce v ČR: Artcam
</TEXT>
</DOC>
<DOC>
<DOCID>LN-20020228077</DOCID>
<DOCNO>LN-20020228077</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
V polovině února začal režisér Vít Olmer natáčet povídkový snímek Waterloo po česku aneb příběhy manželských dvojic. Do hlavní role všech pěti autorských povídek obsadil režisér herce a moderátora Jiřího Krampola. Scénář se skládá z převážně humorně laděných příběhů současných manželských dvojic různých charakterů, povolání a sociálního zařazení. "Myslím, že v dnešní době jsou už diváci přesyceni americkými filmy, které jsou poněkud vzdálené naší mentalitě. Chceme zábavnou formou vyprávět příběhy reflektující naše problémy," vysvětlil režisér. "Povídky by měly být natočeny lehkou rukou. Vedle napětí a psychologických postřehů obsahují humor, mezilidské jiskření, ironii a posměch nad tím, co se kolem nás v době, kdy se kapitalismus nažral a socialismus zůstal celý, děje," dodal autor, který by se rád vrátil ke stylu hořko-humorných příběhů, jakými byly kdysi jeho filmy Jako jed nebo Co je vám, doktore? Z populárních herců se ve filmu objeví také Oldřich Vízner, Naďa Konvalinková, Jan Přeučil či Emília Vášáryová. Do rolí ženských protějšků hlavního protagonisty obsadil režisér svou manželku Simonu Chytrovou a herečky Evu Holubovou a Janu Paulovou. V kinech by se měl nový Olmerův snímek objevit ve druhé polovině září.
</TEXT>
</DOC>
<DOC>
<DOCID>LN-20020228078</DOCID>
<DOCNO>LN-20020228078</DOCNO>
<DATE>02/28/02</DATE>
<TITLE>
Už podeváté se v České republice uskuteční Dny evropského filmu, které uvedou tvorbu zemí Evropské unie včetně koprodukcí s nečlenskými státy.
</TITLE>
<GEOGRAPHY>PRAHA</GEOGRAPHY>
<TEXT>
Přehlídka, jejíž program nabídne 33 celovečerních a deset krátkých snímků z 19 zemí, začne 7. března v Praze. Po deseti dnech bude pokračovat až do 27. března v Brně. "Jsme hrdí, že se nám podařilo udržet tento festival a jeho kontinuitu po tak dlouhou dobu. Vloni na něj zavítalo 22 000 filmových fanoušků," řekl Christian Bourgin z Delegace Evropské komise v ČR. Program podle něj přiblíží různorodost a pestrost evropské kinematografie. Stejně jako v minulých letech řadu projekcí doprovodí zahraniční filmaři. "Účast například přislíbil britský režisér Stephen Frears, který na sebe upozornil přepisem Nebezpečných známostí," uvedla Eva Kačerová z festivalového sekretariátu. V programové nabídce přehlídky se objeví i letošní kandidát na Oscara a držitel Zlatého glóbu film Země nikoho, držitel Oscara za nejlepší krátký film Otec a dcera či úspěšný německý snímek Vnitřní bezpečnost. I letos program doplní filmy české - vedle Michálkova Babího léta a Divokých včel Bohdana Slámy diváci uvidí v předpremiéře nový film Alice Nellis Výlet. Také letos Dny evropského filmu doplní celonoční maraton v Lucerně a beseda u kulatého stolu, která je letos zasvěcena otázce, zda existuje evropský způsob vyprávění příběhů. Pánové Zdeněk Svěrák, Juraj Jakubisko, Roman Vávra, Petr Jarchovský, Christian Carion a režisérka Alice Nellis se budou zamýšlet nad tím, zda vznik jednotné Evropy ovlivní filmovou tvorbu a potlačí zvláštnosti národních kinematografií. V Praze se bude tradičně promítat v Kině 64 U hradeb a v Lucerně. Předprodej vstupenek v ceně 70 korun bude zahájen 21. února.
PRAHA - Přehlídka, jejíž program nabídne 33 celovečerních a deset krátkých snímků z 19 zemí, začne 7. března v Praze. Po deseti dnech bude pokračovat až do 27. března v Brně. "Jsme hrdí, že se nám podařilo udržet tento festival a jeho kontinuitu po tak dlouhou dobu. Vloni na něj zavítalo 22 000 filmových fanoušků," řekl Christian Bourgin z Delegace Evropské komise v ČR. Program podle něj přiblíží různorodost a pestrost evropské kinematografie. Stejně jako v minulých letech řadu projekcí doprovodí zahraniční filmaři. "Účast například přislíbil britský režisér Stephen Frears, který na sebe upozornil přepisem Nebezpečných známostí," uvedla Eva Kačerová z festivalového sekretariátu. V programové nabídce přehlídky se objeví i letošní kandidát na Oscara a držitel Zlatého glóbu film Země nikoho, držitel Oscara za nejlepší krátký film Otec a dcera či úspěšný německý snímek Vnitřní bezpečnost. I letos program doplní filmy české - vedle Michálkova Babího léta a Divokých včel Bohdana Slámy diváci uvidí v předpremiéře nový film Alice Nellis Výlet. Také letos Dny evropského filmu doplní celonoční maraton v Lucerně a beseda u kulatého stolu, která je letos zasvěcena otázce, zda existuje evropský způsob vyprávění příběhů. Pánové Zdeněk Svěrák, Juraj Jakubisko, Roman Vávra, Petr Jarchovský, Christian Carion a režisérka Alice Nellis se budou zamýšlet nad tím, zda vznik jednotné Evropy ovlivní filmovou tvorbu a potlačí zvláštnosti národních kinematografií. V Praze se bude tradičně promítat v Kině 64 U hradeb a v Lucerně. Předprodej vstupenek v ceně 70 korun bude zahájen 21. února.
</TEXT>
</DOC>
<DOC>
<DOCID>LN-20020228079</DOCID>
<DOCNO>LN-20020228079</DOCNO>
<DATE>02/28/02</DATE>
<TEXT>
České televizní prostředí má nepochybně své specifické zákonitosti a také vlastní nehynoucí stálice. V konkurenci amerických seriálů se vždy najde místo třeba pro mile staromódního radu Vacátka. Loni v létě vysílala jeho filmová dobrodružství Nova, Hříšné lidi města pražského začala v neděli opět uvádět Česká televize. V tomto případě nepochybně nejde o pouhou snahu naplnit kvóty domácí a evropské tvorby, příběhy prvorepublikové mordparty patří stále k tomu nejlepšímu, co může archiv českých oddechových seriálů nabídnout. Trochu jinak je tomu v případě série četnických filmů s Louisem de Funésem, které do svého vysílání zařadila televize Nova. Zejména díl s výstižný názvem Četník ve výslužbě, který přišel na řadu toto pondělí, má již bohužel datum spotřeby dávno za sebou. Jako by šlo o tichý naschvál: Evropská unie nás do budoucna nutí vysílat evropské filmy, tak tady je máte a posuďte, jestli jsou hodnotnější než americká "béčka"! V pátek se na programu ČT 1 druhou částí uzavřel výpravný britsko-americký televizní film Gulliverovy cesty z roku 1996. Tvůrcům se podařilo výborným trikovým zpracováním dodat známému příběhu novou sílu a působivost, a přitom nezůstat jen v rovině efektně vyprávěné pohádky. Jen na Kavčích horách ovšem vědí, proč nedopřáli podobně dobrý vysílací čas a hlavně o něco větší odstup podobně velkoryse pojatému britskému snímku Dobrodružství barona Prášila z roku 1988. Ten vysílala ČT 1 v neděli, jen dva dny po skončení Gulliverových cest, od půl jedenácté večer. Doslova nabitý pořady, které stálo za to sledovat, byl tentokrát (díky veřejnoprávní televizi) pondělní večer. Prvnímu dílu nadějného pohádkového seriálu O ztracené lásce na ČT 1 snad až příliš tvrdě konkuroval začátek neméně zajímavého projektu, koprodukčního cyklu Politické vraždy na programu ČT 2. Ten, kdo se po skončení dokumentu o bizarní smrti "božího bankéře" ještě dost nebál, mohl se rovněž na ČT 2 podívat na americký dokument Historie hororu. Některé z hororových klenotů, které tento film zatím nabídl v sestřihu, přijdou na řadu v příštích týdnech. Blízko k hororu má alespoň místy i podivný, často takřka odpudivý, v některých pasážích zase až komerčně líbivý snímek Larse von Triera Království II z roku 1997, který od úterka uvádí Česká televize v podobě šestidílného seriálu. Sledovat pokračování podivuhodné postmoderní hříčky, která adoptovala celou škálu stylů filmové a televizní zábavy, chce rozhodně pevné nervy a značnou dávku nadhledu. "Trezorovým" snímkem Ruka z roku 1965 se v neděli na ČT 1 uzavřela důstojná, i když v programu možná trochu skrytá připomínka devadesátého výročí narození Jiřího Trnky. Podobenství o touze po svobodě, v němž si zahrála poslední Trnkova loutka, vyhlásila v roce 1984 americká filmová akademie pátým nejlepším animovaný filmem všech dob. Bylo by zajímavé vědět, na které místo by jej umístila dnes - jisté je, že skutečnou hodnotu tohoto díla čas vůbec nestírá.
</TEXT>
</DOC>
<DOC>
<DOCID>LN-20020228080</DOCID>
<DOCNO>LN-20020228080</DOCNO>
<DATE>02/28/02</DATE>
<TITLE>
Absolvent - Projekt 100 (USA)
</TITLE>
<TEXT>
Dustin Hoffman v hlavní roli oscarového snímku o mladíkovi, který se zaplete s rodinnou přítelkyní, ale zamiluje se do její dcery.
Amores Perros (Mexiko) 73 %
Propletený příběh tří lidí, které spojují jejich vztahy se psy. Film byl nominován na Oscara.
</TEXT>
<HEADING>
Banditi (USA)
</HEADING>
<TEXT>
Kriminální komedie s Brucem Willisem. Dva úspěšní bankovní lupiči vezmou jako rukojmí ženu v domácnosti Kate (Cate Blanchettová), a ta jim obrátí život vzhůru nohama.
</TEXT>
<HEADING>
Bratrstvo vlků - Hon na bestii (Francie)
</HEADING>
<TEXT>
Dobrodružný příběh z Francie 18. století. Mladý vědec přijíždí na venkov utkat se s mytickou bestií - vlkem, který zabíjí lidi.
Černý jestřáb sestřelen (USA)
Režisér Ridley Scott natočil válečné drama podle skutečné vojenské operace amerických ozbrojených sil v Somálsku v roce 1993.
</TEXT>
<HEADING>
Čistá duše (USA) 60 %
</HEADING>
<TEXT>
Russell Crowe jako geniální matematik John Forbes Nash, který aspiroval na Nobelovu cenu, ale za své výjimečné nadání zaplatil duševním zdravím.
Divoké včely (ČR) 74 %
Hořká komedie režiséra Bohdana Slámy o životě lidí v zapadlém koutu severní Moravy s Tatianou Vilhelmovou a Michaelem Jacksonem.
</TEXT>
<HEADING>
Intimita (Francie, Británie)
</HEADING>
<TEXT>
Milostné drama o sexuálním vztahu dvou obyčejných Londýňanů, kteří se setkávají každé středeční odpoledne. Ideální soužití naruší muž, když se začne o svoji anonymní partnerku blíže zajímat.
</TEXT>
<HEADING>
Jedinečný (USA) 57 %
</HEADING>
<TEXT>
Hvězda hongkongských akčních filmů Jet Li v akční sci-fi. Existují stovky paralelních světů, kde naši dvojníci žijí své vlastní životy.
</TEXT>
<HEADING>
Klikaři (Británie)
</HEADING>
<TEXT>
Dva kamarádi vymyslí v komedii režiséra filmu Do naha! geniální plán útěku na svobodu. Hlavní roli v něm hraje divadelní představení vězeňského souboru.
</TEXT>
<HEADING>
Lužinova obrana (Británie, Francie)
</HEADING>
<TEXT>
Šachový velmistr Lužin přijíždí do Itálie sehrát svůj životní partii a potkává zde svoji životní lásku. Oboje ale vyhrát nemůže.
</TEXT>
<HEADING>
Mandolína kapitána Corelliho (Británie, USA) 64 %
</HEADING>
<TEXT>
Nicolas Cage se jako kapitán italského vojska za 2. světové války vylodil na řeckém ostrově a získal si srdce místních obyvatel.
Miluji tě k sežrání (Francie)
V hororovém erotickém thrilleru se novomanželé vydávají na svatební cestu do Paříže. Tam se skrývá temná manželova minulost.
</TEXT>
<HEADING>
Můj bratr Tom (Británie, SRN)
</HEADING>
<TEXT>
Debut dlouholetého spolupracovníka Wima Wenderse a Larse von Triera natáčený digitální kamerou. Syrové milostné drama o lásce podivného mladíka a studentky katolické školy.
</TEXT>
<HEADING>
Neříkej ani slovo (USA) 66 %
</HEADING>
<TEXT>
Michael Douglas hraje v temném thrilleru psychiatra, kterého nová pacientka zaplete do podivné hry. V sázce je život jeho vlastní dcery.
Pán prstenů: Společenstvo prstenu (USA, Nový Zéland) 98 %
Nejočekávanější film letošního roku - zfilmování prvního dílu slavné fantasy trilogie J. R. R. Tolkiena Pán prstenů.
</TEXT>
<HEADING>
Pařba (Británie)
</HEADING>
<TEXT>
Hlavnímu hrdinovi zbývá do plnoletosti jediný den. Pokud se dokáže chovat jako zodpovědný občan, čeká ho rodinné dědictví. Jaké by to ale byly narozeniny bez pořádného večírku.
</TEXT>
<HEADING>
Policajtka (USA)
</HEADING>
<TEXT>
Thriller o drsné chicagské policistce Sharon s Jennifer Lopezovou v hlavní roli. Setkání Sharon se samotářem Catchem (Jim Caviezel) otevírá staré rány.
</TEXT>
<HEADING>
Přísaha (USA)
</HEADING>
<TEXT>
Nevadský detektiv těsně před odchodem do důchodu (Jack Nicholson) pátrá na vlastní pěst po vrahovi osmileté holčičky. Film vznikl podle knihy Friedricha Dürrenmatta.
</TEXT>
<HEADING>
Prokletí žlutozeleného škorpiona (USA) 81 %
</HEADING>
<TEXT>
Woody Allen jako pojišťovací agent v New Yorku 40. let dokáže vstoupit do podvodníkova mozku. Díky síle Žlutozeleného škorpiona ale podvodník vstoupí do jeho vlastní mysli.
</TEXT>
<HEADING>
Příšerky, s. r. o. (USA) 94 %
</HEADING>
<TEXT>
Počítačově animovaný film o dvou strašidlech, která žijí v Monstrpolisu (velkoměsto plné strašidel) a pracují v továrně na zpracování dětského křiku.
</TEXT>
<HEADING>
Radhošť (ČR)
</HEADING>
<TEXT>
Romance o slivovici a kameni. Film režiséra Tomáše Dorušky, ve kterém je všechno trochu nakřivo. V jedné z hlavních rolí Petr Fiala, zpěvák skupiny Mňága a Žďorp.
Smrt v Benátkách - Projekt 100 (Itálie)
Geniální italský režisér Luchino Visconti natočil adaptaci novely Thomase Manna o skladateli, který přijíždí do Benátek zemřít.
</TEXT>
<HEADING>
Střed světa (USA) 50 %
</HEADING>
<TEXT>
Erotické drama režiséra Wayna Wanga. Milionář a počítačový expert Richard a striptérka Florence spolu stráví v Las Vegas víkend s pevně danými pravidly.
</TEXT>
<HEADING>
Traffic - nadvláda gangů (USA) 98 %
</HEADING>
<TEXT>
Kontroverzní režisér Steven Soderberg natočil pseudodokumentární film z prostředí drogové mafie. Snímek získal Oscara za režii a řadu dalších ocenění.
Vanilkové nebe (USA) 74 %
Tom Cruise jako milionářský playboy se v dramatické romanci-thrilleru zamiluje do krásné Penélope Cruzové.
</TEXT>
<HEADING>
Z pekla (USA, ČR) 73 %
</HEADING>
<TEXT>
Londýnský komisař pátrá po vrahovi prostitutek známém jako Jack Rozparovač. Temný film bratří Hughesů vznikal z velké části v Praze.
</TEXT>
<HEADING>
Za nepřátelskou linií (USA) 73 %
</HEADING>
<TEXT>
Válečné drama o elitním letci, který je sestřelen při průzkumné misi a musí se skrývat v bosenských horách. Admirál Reigert mezitím organizuje tajnou záchrannou misi.
</TEXT>
<HEADING>
Zatracení (ČR) 33 %
</HEADING>
<TEXT>
Celovečerní debut režiséra Dana Svátka byl motivován skutečným příběhem Čecha, který byl v Thajsku odsouzen za pašování drog. V hlavní roli divadelní herec Jan Plouhar.
* Hodnocení čtenářů měsíčníku Cienma. Průměr z procent, která filmu udělili čtenáři v anketě na webové stránce www.cinema.cz (maximum je 100 %). Údaj je k 25. únoru.
</TEXT>
</DOC>
<DOC>
<DOCID>LN-20020228081</DOCID>
<DOCNO>LN-20020228081</DOCNO>
<DATE>02/28/02</DATE>
<TITLE>
V devadesátých letech pomalu neminul rok, aby se nevypisovalo výběrové řízení na uměleckého šéfa toho či onoho divadla, zřizovaného ministerstvem nebo městem. Jen v posledních třech letech se například týkalo těchto scén: Slezské divadlo v Opavě, Městské divadlo v Karlových Varech, v Praze pak Činoherní klub, Švandovo divadlo, Národní divadlo, Státní opera a naposledy Divadlo Komedie.
</TITLE>
<TEXT>
Pro vedoucí funkci v kulturních a uměleckých institucích už sice stranická knížka není nutnou podmínkou, ale zato se leckde ujal systém předem vytipovaných a domluvených kandidátů. Nezlomná víra ve stejnou příležitost pro každého pak zajistí dostatek ochotných uchazečů, kteří naivně vytvářejí tzv. křoví. Díky zdatnému mlžení kolem příslušných konkursů a výběrových řízení jsou však tyto postupy téměř neprokazatelné. Obecné mínění se shoduje, že největším problémem je právě toto utajování informací, a tak i v případě spravedlivých a předem nezmanipulovaných rozhodnutí stačí jeden protest či zpochybnění a celá záležitost se vrací jako bumerang. V takovém případě na tom, kdo uspěl, stejně ulpí podivné ódium protekčního dítka. Ne náhodou tedy při vypsání výběrového řízení na ředitele Národního divadla zvolil ministr Pavel Dostál v druhém kole transparentní princip zveřejnění koncepcí uchazečů na internetových stránkách ministerstva kultury. Pochopil, že jedině tak předejde různým pověstem. Toto zprůhlednění přineslo jiné kuriózní zádrhele a v lecčem i právní komplikace, a nakonec musel ministr konečné rozhodnutí učinit sám. Z různých stran sklidil kritiku, z jiných zase pochvalu, ale hlasy o zmanipulovaném řízení nebylo slyšet. Při konkursu ve Státní opeře Praha už bylo zase všechno při starém. Ještě než vypukla aféra se zašantročením přihlášky a posléze s chybějícím prohlášením, doplňujícím lustrační osvědčení vítěze Mojmíra Weimanna, jako špunty od láhví vyskakovaly hlasy o přidělené trafice tomu a onomu. A výsledek - podle všeho bude ministr, tak jak mu to umožňuje zákon, ředitele Státní opery jmenovat. Nejspíš tak učiní po poradě s příslušnými znalci, ale zodpovědnost bude ležet na něm. Není tedy nakonec vytipování kandidátů a posléze jmenování jednoho z nich řešením paradoxně nejjednodušším? Samozřejmě že tento postup není optimální, ale peripetie s výběrovými řízeními jsou často nedůvěryhodné právě svou okázalou snahou po důvěryhodnosti. Kromě toho v ministerských i magistrátních komisích se stále opakují stejná jména, i když by bylo možné vybírat z mnohem širšího okruhu odborníků. V umělecké oblasti, a v divadle dvojnásob, má každý tvůrce své renomé. Sejde-li se deset uchazečů o místo ředitele divadla, a když pomineme neznámé začátečníky, neměl by být pro kompetentní osobu s příslušnými poradci problém představit si, co které jméno garantuje. Kolik asi po Čechách putuje zajímavých režisérů, popřípadě dramaturgů a jiných tvůrců, kteří by byli schopni šéfovat? Postup, jenž by umožnil výběr bez obvyklého konkursního cirkusu, je ovšem nepřijatelný, musejí proběhnout příslušná kola, je třeba popsat fůru papíru, zkrátka vytvořit to správné konkursní klima a zdání objektivity. A pak díky stálému utajování se většina komisařů může schovávat za anonymitu porot, v nichž si někteří často užívají pofiderní pocit moci.
</TEXT>
</DOC>
<DOC>
<DOCID>LN-20020228082</DOCID>
<DOCNO>LN-20020228082</DOCNO>
<DATE>02/28/02</DATE>
<TITLE>
Probíhají u nás regulérně výběrová řízení na vedoucí místa uměleckých institucí, potažmo divadel?
</TITLE>
<TEXT>
RICHARD ERML, redaktor Divadelních novin
Myslím si, že probíhají regulérně, ale že by do nich veřejnost měla vidět zeshora zespoda, zkrátka ze všech stran.
</TEXT>
<HEADING>
VLADIMÍR JUST, publicista
</HEADING>
<TEXT>
Sám jsem seděl ve výběrové komisi, která vybírala ředitele jednoho velkého pražského divadla. Mám vážné pochybnosti o regulérnosti tohoto řízení, domnívám se, že kandidát byl předem určený. Jsou to hrátky, do kterých nevidím, například pokud jde o kauzu Státní opery nechápu, že po rezignaci vítěze Mojmíra Weimanna automaticky na tento post nepřešel Tomáš Šimerda, který údajně dostal stejný počet hlasů. V tom opět vidím něco podivného. Stále se něco utajuje a není vůle tyto záležitosti zprůhlednit.
</TEXT>
<HEADING>
PETR KRACIK, ředitel Divadla pod Palmovkou
</HEADING>
<TEXT>
Nemám informace o tom, že by nějaký konkurs na ředitele pražského divadla byl zmanipulovaný a jsem přesvědčen, že se nic takového neděje. Vadí mi ale automatické vyhlašování konkursů na ředitele magistrátních divadel vždy po čtyřech letech. Zřizovatel má přehled o tom, jak které divadlo prosperuje. Jsou-li závažné pochybnosti, pak je nutné konkurs vyhlásit, třeba i po dvou letech, jinak je to zbytečné.
</TEXT>
<HEADING>
KAREL KŘÍŽ, režisér
</HEADING>
<TEXT>
Otázka mi připadá úsměvná, protože máme obratné úředníky, kteří vše vždycky vyřeší podle předpisů a zákonů, jenomže přitom mnohdy praští kosti a trne úsměv
</TEXT>
<HEADING>
TOMÁŠ TÖPFER, ředitel Divadla na Fidlovačce
</HEADING>
<TEXT>
Dosud jsem se žádného výběrového řízení nezúčastnil a nikdy jsem nebyl v žádné komisi. Posuzovat regulérnost by mi tedy asi nepříslušelo. Výběrové řízení v Čechách, alespoň pokud se týče divadel, je naprostá hovadina. Buď neschopnost rozhodování kompetentních osob, nebo jejich předpodělanost či alibismus. V téhle malé zemičce se všichni znají a o výsledcích své práce velmi dobře vědí. Proto si myslím, že by magistráty, nebo ministerstvo mělo spíše vyzývat a na základě dosažených výsledků ředitele a šéfy divadel rovnou jmenovat. Nebo spíše přemlouvat, protože ti opravdu kvalitní o takové posty obvykle nestojí.
JIŘÍ SRSTKA, ředitel Národního divadla
Nechci tento problém komentovat
</TEXT>
</DOC>
<DOC>
<DOCID>LN-20020228083</DOCID>
<DOCNO>LN-20020228083</DOCNO>
<DATE>02/28/02</DATE>
<TITLE>
Účastníci výběrového řízení na Divadlo Komedie kritizují praktiky pražského magistrátu
</TITLE>
<TEXT>
Z výběrového řízení na provozovatele Divadla Komedie vyšel vítězně projekt Pražského komorního divadla s. r. o., které reprezentuje trojice tvůrců - ředitel sdružení režisér Dušan Pařízek, umělecký šéf režisér David Jařab a produkční Michal Hrubý.
PRAHA - Osmičlenná komise jmenovaná pražským magistrátem projekt 30. ledna doporučila, rada zastupitelstva jej schválila a 7. března by měl být definitivně potvrzen. Proti výsledku řízení protestuje spolupředkladatel konkurenčního projektu Martin Učík, jenž zastupuje současný soubor divadla a do řízení vstoupil společně s Davidem Drábkem a Darkem Králem, kteří v současné době provozují olomouckou scénu Hořící dům. Tento tým ve svém projektu s názvem Divadlo Komedie jako otevřená dílna mimo jiné garantoval kontinuitu současného souboru.
</TEXT>
<HEADING>
Když šéf odejde na lepší
</HEADING>
<TEXT>
Otázka další existence Divadla Komedie se otevřela poté, co byl jmenován jeho dosavadní šéf Michal Dočekal šéfem činohry Národního divadla. To je fakt, na který se v momentální rozbouřené hladině emocí poněkud zapomíná. Dočekal využil příležitosti postoupit na významnější post a vědomě ponechal soubor svému osudu. Možná jej ovlivnil i fakt, že Komedie vstoupí od sezony 2002/3 jako jedna z prvních pražských scén do procesu transformace dosavadního systému financování. Bylo by však dobré, aby si Dočekalův přestup protestující herci zahrnuli mezi okolnosti, které dnešní situaci zavinily a přestali alibisticky zdůrazňovat pocit hrdosti, že "chlapec se odchází proslavit právě z jejich hnízda". Soubor musel najít nové vedení a pro výběrové řízení se jeho část spojila s již zmíněnými olomouckými tvůrci. Martin Učík kritizuje, že magistrát vyloučil možnost, aby jejich kandidáta jmenovala přímo ředitelka Městských divadel pražských Radka Pipková a zachovala se tak kontinuita. Radnice podle něj svévolně změnila podmínky transformace s "cílem uvolnit divadlo pro někoho jiného". Není sporu o tom, že magistrát vstupuje s transformací na tenký led a že navzdory studii Divadelního ústavu, kterou si pro tuto příležitost nechala vypracovat, zůstává řada otázek nedořešených. Na druhé straně není jasné, kdo nakonec z nynějšího souboru v Komedii zůstane. Michal Dočekal nesdělil ani, jaký dramaturg ho bude do Národního následovat, natož jaké herce si přetáhne. Logika napovídá, že pokud někoho angažuje, budou to nejspíš osobnosti, na kterých v minulosti stavěl repertoár.
</TEXT>
<HEADING>
Magistrátní tajnosti
</HEADING>
<TEXT>
Je třeba zdůraznit, že vítězný projekt Pražského komorního divadla je mimořádně zajímavý, koncepční a tematicky vyhraněný směrem k současné dramatické tvorbě. A v neposlední řadě pozoruhodně zúročuje kulturní klima Prahy jako místa, kde se od nepaměti střetávala tvorba různých národností. "Úřednický aparát zvolil neprůhledné řešení, kdy si všechna pravidla v tajnosti určuje výběrová komise a nemusí se nikomu a nikdy z ničeho zodpovídat," říká Martin Učík. S tím nelze než souhlasit a tak "vítězové" i "poražení" především doplácejí na neprůhledné postoje magistrátu, který se absurdně brání zveřejnění jakýchkoliv informací. Čtrnáct dní radnice tajila výsledek jednání výběrové komise, údajně proto, že by radní, kteří měli výběr potvrdit nebo zavrhnout, neunesli tlak médií. V neposlední řadě svou roli hraje i nekompetentnost některých představitelů magistrátu. Předseda výběrové komise, doktor přírodních věd Igor Němec, vynáší soudy o Divadle Komedie, jehož umělecké výsledky není schopen odborně posoudit. Jeho výroky musí pochopitelně neúspěšné kandidáty pobuřovat. Tajnosnubnost radnice počíná již tím, že se odborné i laické veřejnosti zatajuje složení komise i kandidáti. Jde evidentně o kontraproduktivní přístup, který v této chvíli poškozuje vybraný projekt, neboť navozuje atmosféru nekalých intrik. Přitom sami členové komise se se svými názory nijak netají, i když jejich hlasování bylo (jak jinak) tajné. Například ředitel Divadelního ústavu Ondřej Černý, který hlasoval pro jiný než vítězný projekt, zdůrazňuje, že Pražské komorní divadlo bylo vybráno zaslouženě a průběh řízení byl podle něj naprosto regulérní.
</TEXT>
<HEADING>
Nemáme zapotřebí shánět protekci
</HEADING>
<TEXT>
Martin Učík kritizuje sestavení komise a utajování způsobu hlasování. "Do komise bylo jmenováno devět osob. Helena Brabencová, ředitelka odboru kultury, odstoupila, neboť by mohla být v souvislosti s jedním z kandidátů (jak nyní víme vítězem) obviňována ze střetu zájmu. Zbyl tedy sudý počet osob," připomíná Učík. Podle něj hlasování dopadlo nejméně průkazným způsobem rovností hlasů na prvních dvou místech konkursu. Názor, že se členové komise dali z popudu Heleny Brabencové zmanipulovat, považuje Dušan Pařízek za absurdní. "Nikdy jsme se netajili tím, že s námi její dcera pracovala na dvou projektech. Ostatně za Pražské komorní divadlo mluví umělecké výsledky a ne přechodná účast Alžběty Brabencové na našich inscenacích. Je to urážlivé obvinění, dosáhli jsme určitého úspěchu a nyní se dozvídáme, že to bylo jen díky protekci a intrikám. Mohu s čistým svědomím prohlásit, že jsme žádnou protekci nehledali a že ji nemáme zapotřebí." Martin Učík se obává, že pokud vítěz nebude chtít provozovat současné inscenace, může je jednoduše zlikvidovat: "Jde o tituly, které mají devadesátiprocentní návštěvnost, většina z nich si již zaplatila své náklady a nyní přináší návratnost investic," tvrdí Učík. Pařízek však v žádném případě nechce stahovat úspěšné inscenace a tím pádem uvažuje o spolupráci s herci. "Pro nás je však partnerem Michal Dočekal, který je do konce sezony uměleckým šéfem divadla a s ním také budeme jednat," vysvětluje Pařízek. "Jsem-li nyní konfrontován s výpady Martina Učíka a lidí s ním spojených, je mi z toho smutno, protože jsme s nimi chtěli spolupracovat. Připadám si podvedený a křivě obviněný," uzavírá Pařízek.
Martin Učík kritizuje sestavení komise a utajování způsobu hlasování. "Do komise bylo jmenováno devět osob. Helena Brabencová, ředitelka odboru kultury, odstoupila, neboť by mohla být v souvislosti s jedním z kandidátů (jak nyní víme vítězem) obviňována ze střetu zájmu. Zbyl tedy sudý počet osob," připomíná Učík. Podle něj hlasování dopadlo nejméně průkazným způsobem rovností hlasů na prvních dvou místech konkursu. Názor, že se členové komise dali z popudu Heleny Brabencové zmanipulovat, považuje Dušan Pařízek za absurdní. "Nikdy jsme se netajili tím, že s námi její dcera pracovala na dvou projektech. Ostatně za Pražské komorní divadlo mluví umělecké výsledky a ne přechodná účast Alžběty Brabencové na našich inscenacích. Je to urážlivé obvinění, dosáhli jsme určitého úspěchu a nyní se dozvídáme, že to bylo jen díky protekci a intrikám. Mohu s čistým svědomím prohlásit, že jsme žádnou protekci nehledali a že ji nemáme zapotřebí." Martin Učík se obává, že pokud vítěz nebude chtít provozovat současné inscenace, může je jednoduše zlikvidovat: "Jde o tituly, které mají devadesátiprocentní návštěvnost, většina z nich si již zaplatila své náklady a nyní přináší návratnost investic," tvrdí Učík. Pařízek však v žádném případě nechce stahovat úspěšné inscenace a tím pádem uvažuje o spolupráci s herci. "Pro nás je však partnerem Michal Dočekal, který je do konce sezony uměleckým šéfem divadla a s ním také budeme jednat," vysvětluje Pařízek. "Jsem-li nyní konfrontován s výpady Martina Učíka a lidí s ním spojených, je mi z toho smutno, protože jsme s nimi chtěli spolupracovat. Připadám si podvedený a křivě obviněný," uzavírá Pařízek.
</TEXT>
</DOC>
<DOC>
<DOCID>LN-20020228084</DOCID>
<DOCNO>LN-20020228084</DOCNO>
<DATE>02/28/02</DATE>
<TITLE>
K průběhu výběrového řízení na provozovatele Divadla Komedie a dalším záměrům magistrátu se vyjádřil radní Igor Němec.
</TITLE>
<TEXT>
LN: Proč v tomto případě nebyl pouze jmenován nový šéf, který by navázal na předchozí program divadla a zachoval soubor?
Vypsáním výběrového řízení město navázalo na schválenou koncepci transformace pražských divadel z příspěvkových organizací, přímo řízených městem, na jiné soukromoprávní subjekty. Pointa transformace spočívá v tom, že nadále místo přímého financování a kontroly podle předpisů daných pro veřejnou správu město bude udělovat čtyřleté granty jednotlivým souborům, které budou v daném divadle působit. Záměrem je tedy vybírat celé soubory s vlastními projekty, a ne ředitele divadla. Tento způsob přináší otevření pražské divadelní scény pro nové nápady a tělesa, větší svobodu v rozhodování a uměleckou konkurenceschopnost mezi všemi pražskými divadly.
LN: Proč radnice nezveřejnila jména kandidátů a jejich koncepce?
Rádi bychom to udělali, nejsme však oprávněni. Záleží na účastnících, každý má možnost svůj projekt zveřejnit a my to uděláme, pokud s tím bude souhlasit. Chápu, proč soutěžící požadují diskrétnost. Ve svých projektech uvádějí informace, které by je mohly v případě, že neuspějí, poškodit, případně poškodit umělce, s kterými ve svých projektech počítají.
LN: Proč po zasedání výběrové komise 30. 1. nebyl zveřejněn doporučený projekt?
Autorům vítězného projektu tomu nic nebrání. Já jsem pro, ale nemohu to učinit za ně.
LN: Proč bylo hlasování komise tajné a proč nebyla za Helenu Brabencovou, která odstoupil, kooptována další osoba?
Komisi jmenuje rada hl. m. Prahy. Pokud se během zasedání někdo vzdá funkce a nejsou porušena žádná pravidla pro stanovený výběr, není důvod jednání přerušit na několik týdnů a nechat schvalovat radu nové obsazení. Tak tomu bylo i v tomto případě.
LN: Jak to bylo s údajnou paritou hlasů pro projekt Davida Drábka, Darka Krále a Martina Učíka a Pražského komorního divadla?
Co myslíte paritou hlasů, nevím, protože při hlasování, kde každý tajně volil pořadí, nenastal žádný problém ani konflikt a výsledné pořadí vyšlo jednoznačně. Pokud máte na mysli, že může nastat rovný počet bodů pro dva či více vítězů, tak může nastat téměř vždy. Pokud se týče tajného hlasování, tak musím opět konstatovat, že zástupci města by klidně hlasovali veřejně. Situace je ovšem jiná u odborné veřejnosti. V řadě případů mají pocit, že by nehlasovali svobodně, a raději by se takového výběrového řízení ani nezúčastnili. Znamenalo by to, že bychom takovéto výběrové komise vůbec v budoucnu těžko obsazovali.
</TEXT>
</DOC>
<DOC>
<DOCID>LN-20020228085</DOCID>
<DOCNO>LN-20020228085</DOCNO>
<DATE>02/28/02</DATE>
<TITLE>
V Paříži uspořádali dosud nejrozsáhlejší výstavu světoznámého architekta Jeana Nouvela
</TITLE>
<TEXT>
I když jde o doposud největší expozici Nouvelova díla, její kurátoři hned v úvodním textu varují, že současná pařížská výstava není "ani vyčerpávající, ani objektivní, ani retrospektivní, ani naučná, natož vědecká".
PAŘÍŽ - Málokomu se podaří realizovat stavbu monumentálních rozměrů, která nejen perfektně zapadá do širšího kontextu, ale ještě své okolí vizuálně odlehčí. Šestapadesátiletý světoznámý francouzský architekt Jean Nouvel toho dosáhl již mnohokrát a jeho éterické projekty, právem považované za klenoty moderní architektury, zdobí přední metropole světa. Jeho "vzdušným zámkům" je zasvěcena právě probíhající výstava v pařížském Centre Pompidou. Nenajdeme zde složité architektonické plány ani makety, neboť ty by nedokázaly v plné míře postihnout onu téměř nadpřirozenou lehkost jeho staveb. Pro Nouvelovu tvorbu je charakteristická citlivá práce se světlem, které reaguje s použitými stavebními materiály a tvoří nedílný prvek celku. Výstava, na jejíž přípravě se architekt podílel, proto představuje jeho dílo formou obrazových materiálů od diapozitivů po elektronické koláže a velkoformátovou projekci. Jedině tyto vizuální formy dokážou laikovi sdělit podstatu a smysl Nouvelových projektů, u nichž často hraje roli optický klam. Způsob jejich prezentace - jsou nainstalovány v téměř naprosté tmě a osvětleny jen bodovými reflektory působí především na návštěvníkovy emoce, vtahuje jej do Nouvelova světa elegantních linií a působivých světelných efektů. Rozsah architektovy tvorby si návštěvník uvědomí hned při vstupu do prvního sálu, jehož stěny jsou odshora dolů pokryty prosvícenými diapozitivy. Jde o prezentaci exteriérů a interiérů již dokončených projektů zabraných z rozmanitých úhlů v různých denních i nočních hodinách. Mezi stovkami fotografií najde pozorný návštěvník i nedávno dokončené smíchovské nákupní středisko Zlatý anděl. Skromný formát vystavených diapozitivů - jde o obrázky velikosti zhruba 5x7 cm - nutí k pozornému prozkoumání zblízka a vtáhne tak diváka okamžitě do problematiky. Rozsvícené obdélníky v jinak temném sále navozují atmosféru nočního města, ve kterém hloubající chodci nahlížejí do okének. Nouvelovy projekty, jakkoli ultramoderní, nikdy nevyvolávají pocit chladné sterility nebo těžkopádné pompéznosti, se kterou se setkáváme u mnoha současných architektů. Naopak, vzdušné prostory jeho paláců ze skla, železa a betonu navozují pocit svěžesti, klidu, duševní a fyzické čistoty. Nejmodernější stavební materiály a geometrický design se zde snoubí s okolní přírodou a měkce osvětlenými interiéry, takže výsledkem je budova navýsost obyvatelná.
</TEXT>
<HEADING>
Symbióza architektury s přírodou
</HEADING>
<TEXT>
Již od dob studií na pařížské Ecole des Beaux-Arts v 60. letech se Nouvel odlišoval od svých vrstevníků slepě následujících velikána francouzské architektury Le Corbusiera. Na rozdíl od nich neztrácel čas s poněkud únavným a těžkopádným postmodernismem a namísto něho začal spolupracovat s architektem a intelektuálem Paulem Viriliem, který začínal jako umělecký sklář. Virilio hluboce ovlivnil Nouvelovo vnímání prostoru a použití stavebních materiálů, jimž dominuje právě sklo. Snaha o symbiózu architektury s přírodou je patrná z mnoha připravovaných projektů, které výstava představuje ve formě počítačově vytvořených koláží. Vedle chystané francouzské ambasády v Berlíně, která nebude ničím jiným než velkou zimní zahradou, jde zejména o Solomon R. Guggenheim Museum v Tokiu. Tato stavba, započatá v minulém roce, by podle autora měla pozitivně vyvažovat intenzivní urbanizaci japonské metropole. Celkem jednoduchý betonový blok bude zcela skryt pod rouškou umělé vegetace spočívající na zvlněné podpůrné síti. Výsledek? Hrbolatý "kopec" s nenápadným vchodem pro veřejnost, pokrytý květenou měnící barvu podle střídání ročních období. Největší pozornost z celé výstavy zřejmě přitahuje falický mrakodrap Agbar, který by měl v příštích letech vyrůst uprostřed Barcelony. Pro Nouvela, vzpírajícího se jakémukoli škatulkování, je typické, že Agbar odmítá nazývat věží. "Jde spíše o tekutou masu vyrážející ze země jako nekonečný gejzír," popisuje architekt svůj projekt. Povrch Agbaru skutečně připomíná měňavou vodní hladinu, u níž si nejsme jisti, kde přesně začíná a jaké hlubiny skrývá. S pomocí speciálního metalického materiálu chce Nouvel dosáhnout efektu poloprůhlednosti, aby nebylo evidentní, kde přesně povrch věžáku začíná. "Tato stavba," tvrdí autor, "vychází ze země, ale nemá váhu kamene." Podobně éterický pocit navozuje projekce Nouvelových nejznámějších staveb v jednom z výstavních sálů. Fotografie promítané simultánně na třech stěnách nevtíravě doplňuje zvuková kulisa tu štěbetajících ptáků, tu projíždějících aut či zaplněného divadelního hlediště. Diváky upoutají zejména obrázky pařížského Institutu arabského světa, který Nouvela katapultoval mezi špičky soudobé světové architektury. Tato stavba z roku 1987, v níž se architektura snoubí s uměním a historie s nejmodernější stavební technologií, dokázala v době svého vzniku okouzlit i zapřisáhlé nepřátele moderní architektury a dnes patří neodmyslitelně k historickému centru Paříže. Tvoří ji dva vzájemně se prolínající bloky. Severní skleněný oblouk vyhlíží na nábřeží Seiny, zatímco jižní křídlo ve tvaru krychle poskytuje výhled do ulic Latinské čtvrti prostřednictvím unikátní jižní stěny. Ta je složena ze dvou skleněných vrstev, mezi nimiž se jako panenka lidského oka otevírají a zavírají kovové průzory ve tvaru tradičních islámských vzorů, které tak kontrolují intenzitu denního světla pronikajícího do budovy. Hru světel lze obdivovat i v obchodním domě Galerie Lafayette, který francouzský architekt vybudoval počátkem 90. let na berlínské Friedrichstrasse. Jeho interiéru dominuje ohromný skleněný kornout, do jehož prosvícených hlubin mohou zákazníci shlížet ze všech pater. Nouvel zde vlastně převrátil koncept pařížské Galerie Lafayette z konce 19. století, zastřešené ohromnou ozdobnou skleněnou kupolí. Pro návštěvníky výstavy jsou přichystány počítačové terminály, kde si mohou prohlédnout plány a fotografie i těch Nouvelových prací, které se na výstavu nevešly. Bezpočet projektů jen podtrhuje obdivuhodnou mnohostrannost architekta, jehož úspěch byl loni korunován jedním z nejprestižnějších světových ocenění - zlatou medailí udělovanou britskou královnou.
Již od dob studií na pařížské Ecole des Beaux-Arts v 60. letech se Nouvel odlišoval od svých vrstevníků slepě následujících velikána francouzské architektury Le Corbusiera. Na rozdíl od nich neztrácel čas s poněkud únavným a těžkopádným postmodernismem a namísto něho začal spolupracovat s architektem a intelektuálem Paulem Viriliem, který začínal jako umělecký sklář. Virilio hluboce ovlivnil Nouvelovo vnímání prostoru a použití stavebních materiálů, jimž dominuje právě sklo. Snaha o symbiózu architektury s přírodou je patrná z mnoha připravovaných projektů, které výstava představuje ve formě počítačově vytvořených koláží. Vedle chystané francouzské ambasády v Berlíně, která nebude ničím jiným než velkou zimní zahradou, jde zejména o Solomon R. Guggenheim Museum v Tokiu. Tato stavba, započatá v minulém roce, by podle autora měla pozitivně vyvažovat intenzivní urbanizaci japonské metropole. Celkem jednoduchý betonový blok bude zcela skryt pod rouškou umělé vegetace spočívající na zvlněné podpůrné síti. Výsledek? Hrbolatý "kopec" s nenápadným vchodem pro veřejnost, pokrytý květenou měnící barvu podle střídání ročních období. Největší pozornost z celé výstavy zřejmě přitahuje falický mrakodrap Agbar, který by měl v příštích letech vyrůst uprostřed Barcelony. Pro Nouvela, vzpírajícího se jakémukoli škatulkování, je typické, že Agbar odmítá nazývat věží. "Jde spíše o tekutou masu vyrážející ze země jako nekonečný gejzír," popisuje architekt svůj projekt. Povrch Agbaru skutečně připomíná měňavou vodní hladinu, u níž si nejsme jisti, kde přesně začíná a jaké hlubiny skrývá. S pomocí speciálního metalického materiálu chce Nouvel dosáhnout efektu poloprůhlednosti, aby nebylo evidentní, kde přesně povrch věžáku začíná. "Tato stavba," tvrdí autor, "vychází ze země, ale nemá váhu kamene." Podobně éterický pocit navozuje projekce Nouvelových nejznámějších staveb v jednom z výstavních sálů. Fotografie promítané simultánně na třech stěnách nevtíravě doplňuje zvuková kulisa tu štěbetajících ptáků, tu projíždějících aut či zaplněného divadelního hlediště. Diváky upoutají zejména obrázky pařížského Institutu arabského světa, který Nouvela katapultoval mezi špičky soudobé světové architektury. Tato stavba z roku 1987, v níž se architektura snoubí s uměním a historie s nejmodernější stavební technologií, dokázala v době svého vzniku okouzlit i zapřisáhlé nepřátele moderní architektury a dnes patří neodmyslitelně k historickému centru Paříže. Tvoří ji dva vzájemně se prolínající bloky. Severní skleněný oblouk vyhlíží na nábřeží Seiny, zatímco jižní křídlo ve tvaru krychle poskytuje výhled do ulic Latinské čtvrti prostřednictvím unikátní jižní stěny. Ta je složena ze dvou skleněných vrstev, mezi nimiž se jako panenka lidského oka otevírají a zavírají kovové průzory ve tvaru tradičních islámských vzorů, které tak kontrolují intenzitu denního světla pronikajícího do budovy. Hru světel lze obdivovat i v obchodním domě Galerie Lafayette, který francouzský architekt vybudoval počátkem 90. let na berlínské Friedrichstrasse. Jeho interiéru dominuje ohromný skleněný kornout, do jehož prosvícených hlubin mohou zákazníci shlížet ze všech pater. Nouvel zde vlastně převrátil koncept pařížské Galerie Lafayette z konce 19. století, zastřešené ohromnou ozdobnou skleněnou kupolí. Pro návštěvníky výstavy jsou přichystány počítačové terminály, kde si mohou prohlédnout plány a fotografie i těch Nouvelových prací, které se na výstavu nevešly. Bezpočet projektů jen podtrhuje obdivuhodnou mnohostrannost architekta, jehož úspěch byl loni korunován jedním z nejprestižnějších světových ocenění - zlatou medailí udělovanou britskou královnou.
</TEXT>
</DOC>
<DOC>
<DOCID>LN-20020228086</DOCID>
<DOCNO>LN-20020228086</DOCNO>
<DATE>02/28/02</DATE>
<TITLE>
říká Petr Janda o novém muzikálu Olympic aneb Jak se lítá vzhůru
</TITLE>
<TEXT>
Původní český muzikál, který je poctou skupině Olympic a připomíná její čtyřicetiletou historii, bude mít premiéru 3. března v Divadle Ta Fantastika.
PRAHA - Libreto nového muzikálu s názvem Olympic aneb Jak se lítá vzhůru napsal zakladatel skupiny Petr Janda společně se spisovatelkou Evou Hercíkovou. Muzikál vznikal víc než rok a Janda vysvětlil, že nejprve psal jednotlivé příběhy, které Iva Hercíková pospojovala do jednotného dějového rámce. "Hotový scénář jsem potom poslal bývalým členům, aby si jej přečetli. Měli jen pár připomínek a některé kontroverzní věci jsme vypustili. Pak jsme tam zase něco vrátili, abychom nevypadali jako Rychlé šípy nebo Timur a jeho parta," řekl Janda a dodal, že konečně uvidí Olympic živě hrát na pódiu. K muzikálu se vyjádřili i bývalí členové kapely: "Je zvláštní, že budeme na jevišti pozorovat, jací jsme byli za mlada," podotkl Jeňýk Pacák.
</TEXT>
<HEADING>
Pánská záležitost
</HEADING>
<TEXT>
Muzikál začíná vznikem slavné kapely a pokračuje do současnosti. Podle spolumajitele Divadla Ta Fantastika Pavla Marka bylo nejtěžší najít herce, kteří by dobře hráli na hudební nástroje. Na jevišti se tedy budou střídat představitelé "mladého" Olympiku s dnešními členy kapely. Petra Jandu hraje a zpívá Aleš Háma, v rolích ostatních členů se objeví Dalibor Gondík, Jakub Wehrenberg, Petr Vondráček v alternaci s Dominikem Renčem a Janem Fialou. Postavu manažera vytvořil Oldřich Navrátil. Přestože je podle tvůrců nový muzikál spíš pánskou záležitostí, nechybí zde ani postava věrné fanynky, kterou hraje Adéla Gondíková nebo Sandra Pogodová. Režisér inscenace Petr Novotný vysvětlil, že s předlohou zacházel volně. "Půjde spíš o vyprávění na dané téma a stylizované hraní na Olympic s patřičnou nadsázkou," řekl Novotný, který považuje svou účast na projektu za jednu z možností, jak kapele vzdát hold. "Mám pocit, že Olympiku hodně dlužím. Třeba i to, že jsem ho mohl tak dlouho poslouchat," vysvětlil. Na inscenaci se podílejí i další tvůrci autorem scény je Ivo Žídek a kostýmy vytvořila Helena Dubová. Divadlo Ta Fantastika počítá se čtyřiceti reprízami muzikálu, který se bude hrát vždy v neděli, případně v pondělí. Muzikál Johanka z Arku, který dosud měl 634 repríz, se bude i nadále uvádět sedmkrát týdně. Novým muzikálem se scéna v Karlově ulici začne profilovat jako repertoárové muzikálové divadlo. Dalším připravovaným projektem je Excalibur Karla Steigerwalda a Michala Pavlíčka a pak bude uveden muzikál Láska je láska Gabriely Osvaldové a Ondřeje Soukupa.
Muzikál začíná vznikem slavné kapely a pokračuje do současnosti. Podle spolumajitele Divadla Ta Fantastika Pavla Marka bylo nejtěžší najít herce, kteří by dobře hráli na hudební nástroje. Na jevišti se tedy budou střídat představitelé "mladého" Olympiku s dnešními členy kapely. Petra Jandu hraje a zpívá Aleš Háma, v rolích ostatních členů se objeví Dalibor Gondík, Jakub Wehrenberg, Petr Vondráček v alternaci s Dominikem Renčem a Janem Fialou. Postavu manažera vytvořil Oldřich Navrátil. Přestože je podle tvůrců nový muzikál spíš pánskou záležitostí, nechybí zde ani postava věrné fanynky, kterou hraje Adéla Gondíková nebo Sandra Pogodová. Režisér inscenace Petr Novotný vysvětlil, že s předlohou zacházel volně. "Půjde spíš o vyprávění na dané téma a stylizované hraní na Olympic s patřičnou nadsázkou," řekl Novotný, který považuje svou účast na projektu za jednu z možností, jak kapele vzdát hold. "Mám pocit, že Olympiku hodně dlužím. Třeba i to, že jsem ho mohl tak dlouho poslouchat," vysvětlil. Na inscenaci se podílejí i další tvůrci autorem scény je Ivo Žídek a kostýmy vytvořila Helena Dubová. Divadlo Ta Fantastika počítá se čtyřiceti reprízami muzikálu, který se bude hrát vždy v neděli, případně v pondělí. Muzikál Johanka z Arku, který dosud měl 634 repríz, se bude i nadále uvádět sedmkrát týdně. Novým muzikálem se scéna v Karlově ulici začne profilovat jako repertoárové muzikálové divadlo. Dalším připravovaným projektem je Excalibur Karla Steigerwalda a Michala Pavlíčka a pak bude uveden muzikál Láska je láska Gabriely Osvaldové a Ondřeje Soukupa.
</TEXT>
</DOC>
<DOC>
<DOCID>LN-20020228087</DOCID>
<DOCNO>LN-20020228087</DOCNO>
<DATE>02/28/02</DATE>
<TITLE>
Čtenářka reaguje na hodnocení dabingu filmu Jerry Maguire, otištěné v LN 23. 1.
</TITLE>
<TEXT>
Autor (či autorka) píšící pod značkou bš označila překlad za nepříliš povedený, konstatuje však, že autor překladu Gustav Bubník "se obešel bez věcných chyb, nevyhnul se však doslovnostem". Gustav Bubník se však dopustil i mnoha věcných chyb. Protože tento film znám dosti dobře a protože pracuji jako překladatelka, sledovala jsem se zděšením, nakolik může nekvalitní překlad filmu ublížit. Maguire neodchází se svou přítelkyní na "bakalářský večírek", ale na "bachelor party", tedy doslova na staromládenecký večírek, česky tedy zřejmě loučení se svobodou nebo zapíjení svobody. V celém filmu se mnohokrát opakuje slovo Memo, což Gustav Bubník přeložil jako Paměti. Nejde však o zkratku slova memories, slovem "memo" se v anglicky mluvícím světě běžně označuje každý oficiální oběžník. Když sekretářka a budoucí žena Jerryho Maguira vyčítá jeho sportovnímu svěřenci a jeho ženě, že myslí jen na sebe a nevnímají, kolik má Jerry Maguire problémů, používá v originále frázi "He is broke". To samozřejmě znamená "Je na mizině", a nikoliv "Je zlomený", jak zaznělo včeském překladu. Kromě těchto věcných chyb se však Gustav Bubník dopustil i nepřesností, které, bohužel, poškodily film po umělecké stránce, neboť zcela utlumily emocionální vyznění některých scén, nebo dokonce změnily jejich celkové vyznění. Pro film dosti důležitá věta, kterou si říkají hluchoněmí ve výtahu "You complete me" (tedy něco jako "pouze s tebou jsem úplný"), byla přeložena jako "Potěšila jsi mě", což asi není dostatečným důvodem k vášnivému polibku, který následoval. Tutéž větu pak v originální verzi používá Jerry Maguire v závěrečné scéně, když se snaží své manželce sdělit, že si uvědomil, jak moc ji miluje. Toto opakování se v českém překladu vytratilo úplně. Stejně tak se v originální verzi dvakrát opakuje věta "Neměli bychom si asi říkat všechno". Jednou o to prosí Jerry Maguire svou původní přítelkyni, když mu líčí své dřívější sexuální zkušenosti. Tato věta se pak vrací při večeři v mexické restauraci, kdy o totéž prosí Jerryho Maguira jeho budoucí žena a Jerry Maguire žasne, že používá stejná slova jako kdysi on. V českém překladu však zaznívá pouze něco banálního ve smyslu "Zanech me smutných historek". Zcela nesmyslně působí v závěrečné scéně filmu věta "Měl jsi mi zavolat", kterou dvakrát opakuje manželka Jerryho Maguira v reakci na jeho vyznání. V originále ovšem říká: "Stop it, you got me at Hello". Tedy zhruba jako "Nech toho, už nemusíš dál mluvit, dostal jsi mě, už když jsi řekl Ahoj". Asi nejvíce bylo ovšem pozměněno vyznění scény, kdy opilý Jerry Maguire přijde navštívit svou sekretářku a povídá si s jejím synem. V originální verzi zazní 2x věta "I won't tell", tedy "Neřeknu to na tebe". Jednou to slibuje Jerry Maguire chlapci s tím, že na něj nepoví, že ještě nespí, a podruhé chlapec Jerrymu, když Jerry použije sprosté slovo. Oba tak navazují jakési spiklenecké přátelství, což je pro film dost důležité. V českém překladu však chlapec reaguje na sprosté slovo z úst Jerryho Maguira slovy "Už si nechci povídat" a následný odchod do postele jen podtrhuje skutečnost, že v české verzi k sobě zřejmě cestu v tuto chvíli nenašli.
</TEXT>
</DOC>
<DOC>
<DOCID>LN-20020228088</DOCID>
<DOCNO>LN-20020228088</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Stanislav Libenský, český umělec mezinárodního významu, skonal ve svém domově v Železném Brodě 24. února nedlouho před svými jedenaosmdesátinami. Podlehl dlouho trvající chorobě, které srdnatě čelil neuvěřitelnou životní energií, již cele věnoval své tvorbě. Výtvarné nadání zkultivoval za studií na odborných sklářských školách, posléze na pražské Uměleckoprůmyslové škole, která dokončil postgraduálně v ateliéru prof. Josefa Kaplického (1949 - 1950). Hned po válce působil jako učitel na střední sklářské škole v Novém Boru a v létech 1954 až 1963 jako ředitel odborné sklářské školy v Železném Brodě, odkud byl povolán po smrti svého učitele k vedení sklářského ateliéru na Vysoké škole uměleckoprůmyslové v Praze. Zde vychoval celou generaci českých, slovenských i zahraničních sklářských umělců, kteří se k němu nepřestávají hlásit. S ohledem na pedagogické zásluhy a světový věhlas jeho díla se režimu podařilo odvolat nepohodlného kantora až v roce 1987. První úspěchy získával samostatně návrhy užitkových souborů a dekorativních objektů, které ovšem nebyly po chuti těžkopádné a konzervativně laděné průmyslové výrobě. Od roku 1954 se datovala jeho spolupráce s Jaroslavou Brychtovou, která jeho malířské představy převáděla do plastické podoby. Jejich společné dílo nacházelo v monumentálním měřítku uplatnění v architektuře, jež si vynutila obnovit úlohu skla ve formách novodobého tvarosloví. Porozumění vlastnostem průsvitné hmoty, prostoupené světlem a barvou, dovolilo autorské dvojici vytvářet skleněné plastiky a vitráže neobyčejně emocionální působnosti. Rok od roku, počínaje úspěchy na světových výstavách, rostla autorita obou umělců. Stalo se ctižádostí našich i zahraničních architektů spolupracovat s Libenským a Brychtovou, přibývalo čestných titulů, cen a vyznamenání. V posledních letech se jejich projev soustředil k duchovní poloze. Poslední rozloučení se koná v úterý 5. března v 15 hodin ve strašnickém krematoriu v Praze.
</TEXT>
</DOC>
<DOC>
<DOCID>LN-20020228089</DOCID>
<DOCNO>LN-20020228089</DOCNO>
<DATE>02/28/02</DATE>
<TITLE>
collegium 1704
</TITLE>
<TEXT>
V Zrcadlové kapli pražského Klementina se v úterý odehrál druhý koncert cyklu, pořádaného souborem historických nástrojů pod vedením Václava Lukse. V kompaktním zhruba hodinovém bloku se ansámbl představil ve svém nejmenším obsazení - cembalo, housle a soprán. Málo známé skladby italských barokních autorů (B. Pasquini, G. Legrenzi, F. Gasparini, G. Bononcini) byly prokládány poezií Michelangela Buonarotiho (recitoval Marc Niubó). V náročné a rozsáhlé Tartiniho sonátě se s nadhledem a smyslem pro proporce předvedla Lenka Koubková. Tereza Merklová má snad trochu nevyrovnaný, ale znělý soprán. Příjemný večer nabídl hrstce posluchačů zážitek, jež je v době šílených mediálních masáží již vzácností: být s hudbou sám. hra
</TEXT>
<HEADING>
Marné lásky
</HEADING>
<TEXT>
Dva soubory povídek Zory Berákové vydalo nakladatelství Knižní klub. První soubor (Pomníčky) přináší prozaické miniatury z autorce důvěrně známého pražského prostředí Hradčan a Břevnova. Jako by z nich na nás dýchla atmosféra klasických povídek Nerudových, když sledujeme s láskou a soucitem kreslené podobizny neznámých lidiček, podivínů i outsiderů, jak je vypravěčka oživuje ve svých vzpomínkách. Nejsou to dnešní osamělci, které zahnal do izolace odpor k modernímu světu, připomínají spíše figurky patřící poklidnému maloměstskému životu (tehdy ještě) okrajové pražské čtvrti. Druhý oddíl (Šílený experiment) ukazuje autorčin subjekt ve zcela jiném světle: jako spisovatelku tajuplných či detektivních epizod vyhrocených v překvapující pointu. Jsou to vtipné hříčky dosvědčující autorčinu fabulační vynalézavost. ahm
</TEXT>
<HEADING>
Vlčí med
</HEADING>
<TEXT>
V Místodržitelském paláci v Brně je do 24. 3. otevřena výstava prací Vojtěcha V. Slámy, člena a spoluzakladatele fotografické skupiny Česká Paralaxa. Skupina vznikla v roce 1995, specifikem tvorby jejích členů je práce s dvouokou zrcadlovkou, která i pro Slámu představuje příhodnější nástroj než moderní fotografická technika. Slámovy snímky vycházející z tradice české, tzv. výtvarné fotografie, mají charakter osobních deníkových záznamů (zde vystavený soubor představuje výběr z posledních tří let), rozhodně ovšem ne popisných. Autor se soustřeďuje na detaily, vztahy postav a věcí i hru s tvarem vyvázaným z kompozice prostého dokumentu, nehledá "nové krajiny", ale spíš se s meditativním zklidněním věnuje všednosti. bar
V Místodržitelském paláci v Brně je do 24. 3. otevřena výstava prací Vojtěcha V. Slámy, člena a spoluzakladatele fotografické skupiny Česká Paralaxa. Skupina vznikla v roce 1995, specifikem tvorby jejích členů je práce s dvouokou zrcadlovkou, která i pro Slámu představuje příhodnější nástroj než moderní fotografická technika. Slámovy snímky vycházející z tradice české, tzv. výtvarné fotografie, mají charakter osobních deníkových záznamů (zde vystavený soubor představuje výběr z posledních tří let), rozhodně ovšem ne popisných. Autor se soustřeďuje na detaily, vztahy postav a věcí i hru s tvarem vyvázaným z kompozice prostého dokumentu, nehledá "nové krajiny", ale spíš se s meditativním zklidněním věnuje všednosti. bar
</TEXT>
</DOC>
<DOC>
<DOCID>LN-20020228090</DOCID>
<DOCNO>LN-20020228090</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Česká filharmonie chystá s dirigentem Vladimírem Válkem na dnešek premiéru Koncertu pro čtyři lesní rohy a orchestr z pera současného britského skladatele Andrewa Downese. Dílo je přímo inspirované interpretačním uměním hornové skupiny České filharmonie. Během večera zazní v premiéře také 3. symfonie žijícího českého autora Jindřicha Felda. Má podtitul Fin de siecle a nabízí osobní výpověď autora, který ve 20. století prožil 75 let.
</TEXT>
</DOC>
<DOC>
<DOCID>LN-20020228091</DOCID>
<DOCNO>LN-20020228091</DOCNO>
<DATE>02/28/02</DATE>
<GEOGRAPHY>OSTRAVA</GEOGRAPHY>
<TEXT>
Včera by zahájen již šestý ročník přehlídky ostravských činoherních divadel OST-RA-VAR, který potrvá až do konce týdne. Zahrne 19 divadelních představení a festival nabídne ucelenější pohled na tvorbu Národního divadla moravskoslezského, Divadelní společnosti Petra Bezruče, Komorní scény Aréna, Divadla loutek a Bílého divadla. Součástí ostravské přehlídky budou již tradiční společné semináře divadelních režisérů, kritiků, herců, vysokoškolských pedagogů a studentů divadelních věd. Hodnotit budou především zhlédnutá představení. Na akci přislíbilo účast přes 120 studentů z různých českých univerzit, chybět tentokrát nebudou ani vysokoškoláci z polských Katovic. Program nabízí pestrý výběr titulů, například Lorkovu Krvavou svatbu v režii Juraje Deáka, Skapinova šibalství (režie Radovan Lipus), Skleněný zvěřinec či Mladou gardu v letech jungle (obojí režie Janusz Klimsza). Představí se i pražští režiséři - Michal Lang (Portugálie) a Miroslav Krobot (Královské hry).
</TEXT>
</DOC>
<DOC>
<DOCID>LN-20020228092</DOCID>
<DOCNO>LN-20020228092</DOCNO>
<DATE>02/28/02</DATE>
<TITLE>
Recenzi výstavy Jana Kotěry v Obecním domě uveřejnily LN 25. ledna. Z dopisu kurátora výstavy vyjímáme faktické připomínky k textu.
</TITLE>
<TEXT>
V článku se objevuje několik mylných informací - např. "první velkou, čistě architektonickou výstavou" nebyla zmiňovaná expozice F. L. Wrighta, ale o rok dříve výstava Zrození metropole - moderní architektura a město ve střední Evropě 1890 - 1937, která vznikala osm let ve špičkové mezinárodní spolupráci a byla uvedena v Montrealu, Los Angeles a ve Vídni. Architektura totiž patří k základním stavebním kamenům výstavního programu Obecního domu. Příkladem chybné interpretace Kotěrova díla je tvrzení o snaze jeho žáků "vymanit se z učitelova určujícího vlivu" - je známo, že Kotěra svým žákům ponechával příkladnou volnost - nebo např. uváděný motiv projektování vodárenských věží: "Důraz na zajištění komfortu osobní hygieny" s Kotěrovou činností vůbec nesouvisel a už vůbec neměl vliv na "industriální vzhled hradeckého muzea", který podstatně ovlivnila spíše Kotěrova cesta do Holandska v r. 1905, omezené prostředky stavebníka a Gočárova ruka. Článek svědčí více o povrchnosti recenzentova zájmu o tuto výstavu než o výjimečnosti Kotěrova zjevu pro zrod moderní architektury v Čechách. Věru, špatná služba Kotěrovi!
</TEXT>
</DOC>
<DOC>
<DOCID>LN-20020228093</DOCID>
<DOCNO>LN-20020228093</DOCNO>
<DATE>02/28/02</DATE>
<TEXT>
Čtvrtý abonentní koncert Velkého symfonického cyklu Státní filharmonie Brno nebyl pro širokou veřejnost ani tak lákadlem dramaturgickým jako interpretačním. V prvé půli čtvrtečního večera zazněla Koncertantní symfonie h moll pro violoncello a orchestr George Eneska a Bartókův první houslový koncert. Jejich sólisté, violoncellistka Marta Sudraba (nar. 1975) a houslista Gidon Kremer (nar. 1947), svými excelentními výkony dosáhli toho, že obě partitury, zejména pak onu Bartókovu, sledoval posluchač s napětím. To, čím světově proslulý Gidon Kremer uchvacoval nejvíc, byla úžasná kultura tónu, úchvatné frázování a překrásná pianissima, což dohromady vytvářelo silný dojem oduševnělého podání. Třebaže Eneskuova symfonie staví spíše na postromantickém elegickém výrazu, perlila Marta Sudraba v technicky exponovaných pasážích, v nichž mohla náležitě uplatnit brilantnost svých rychlých violoncellových běhů. Oba sólisté, rodáci z Rigy, tvoří zřejmě pevný umělecký tandem, což ostatně naznačoval i technicky ekvilibristický variačně pojatý přídavek, v němž se oba sólisté střídali ve vedení melodického a doprovodného hlasu, náležitě tak demonstrujíce "co všechno dokážou sólové housle s doprovodným violoncellem a naopak". Desetiminutový hold technické bravuře vzbudil frenetické nadšení, přičemž ale na druhé straně přece jen zamrzelo, proč se hlasité bravo! neozvalo také alespoň po Bartókovi. Po pauze zazněla Schumannova Symfonie č. 2 C dur, v níž brněnští filharmonikové za řízení dirigenta Christopha Campestriniho podali velmi soustředěný výkon. Pravda, atmosféra napětí a očekávání tak příznačná pro prvou půli koncertu opadla. Campestrini, čtyřiatřicetiletý rodák z Lince, profiloval dílo ve zřetelných konturách a se smyslem pro kontrast.
</TEXT>
</DOC>
<DOC>
<DOCID>LN-20020228094</DOCID>
<DOCNO>LN-20020228094</DOCNO>
<DATE>02/28/02</DATE>
<TITLE>
Letenští fotbalisté neuhráli v Lize mistrů vysněnou remízu a ztrácejí naději na čtvrtfinále
</TITLE>
<TEXT>
Torzo neuspělo. Sparťanští fotbalisté podlehli v osmifinálové skupině Ligy mistrů podruhé za dva týdny Panathinaikosu Atény a z postupové loterie už nejspíš vypadli.
Panathinaikos Atény 2
</TEXT>
<HEADING>
AC Sparta Praha 1
</HEADING>
<TEXT>
ATÉNY (od zvláštního zpravodaje LN v Řecku) - Tři góly kyperského kanonýra Konstantina ve dvou vzájemných zápasech skoro jistě obraly Spartu o čtvrtfinále Ligy mistrů. Na straně hráčů, kteří zbyli kouči Hřebíkovi v rozloženém kádru, bylo hodně snahy, ale mnohem více nervozity, prohraných soubojů a herní nepohody. Kdo ještě neuvěřil základnímu přikázání Champions League - každá chyba je okamžitě trestána - byl o pravdivosti přesvědčen na konci první čtvrthodiny. Defenzivní záložník Zavadil nastartoval špatnou zpětnou přihrávkou kontr domácích, Jarošík nestihl zblokovat křižnou ránu sebevědomého ostrostřelce Konstantina a bleskový gól byl na světě. Pražané měli na lavičce kromě náhradního gólmana jen ne zcela zdravé Abandu a Babniče, vedle nich seděl už jen 17letý mladíček Klein. Ten se po osmatřiceti minutách zvedl ke své velké premiéře, trenér Hřebík totiž musel ukončit zoufalý příběh záložníka Zavadila. Jeho motto? Téměř co dotek s míčem, to hrubý přehmat.
</TEXT>
<HEADING>
Pražany přivítalo peklo
</HEADING>
<TEXT>
Hrát na Panathinaikosu, to je jako strčit nos do pekla. Okolí stadionu Apostolase Nikolaidise obklíčené policejním komandem v přilbách a s plexisklovými štíty, za branami vybičovaná atmosféra. I když jsou všude sedačky, v obloucích za bránami jich není třeba. Temperamentní příznivci stojí nebo skáčou. Cestu prezidentovi Sparty Košťálovi i řediteli Peltovi "zpestřily" mince, které jim svištěly nad hlavami. Hned v nástupu prožili sparťané muka, i když předpovídaný "zelený" uragán se nekonal. Nejprve sólo Konstantina zmařil Čech, pak za Jarošíkův šlapák nařídil dánský rozhodčí Fisker uvnitř šestnáctky nepřímý kop, ovšem brankář Sparty se postavil těsně za zeď a dělovku vyrazil nohou. Pak se u lajny setkaly Hřebíkova a Fiskerova tvář, mezi očima obou byly snad jen čtyři centimetry. Prvnímu se totiž nelíbilo, že arbitr přehlíží ostré skluzy řeckého mužstva. Sparťané oplatili do půle bombou Jarošíka z 25 metrů a Sionkovým pohotovým pokusem po Kinclově přiklepnutí. Volej proplachtil snad metr od pravé tyče. Myšlenky českých šampiónů na zvrat zatloukl do krásného trávníku v úvodu druhé půle další úder ze vzduchu. Konstantinu se prosadil, byť měl na jedné straně Jarošíka a na druhé Novotného. Až v úplném závěru zmírnil sparťanům prohru benjamínek Klein. Michalík zahrál přímý kop a mladík v rudém dresu hlavou poslal míč do sítě.
Hrát na Panathinaikosu, to je jako strčit nos do pekla. Okolí stadionu Apostolase Nikolaidise obklíčené policejním komandem v přilbách a s plexisklovými štíty, za branami vybičovaná atmosféra. I když jsou všude sedačky, v obloucích za bránami jich není třeba. Temperamentní příznivci stojí nebo skáčou. Cestu prezidentovi Sparty Košťálovi i řediteli Peltovi "zpestřily" mince, které jim svištěly nad hlavami. Hned v nástupu prožili sparťané muka, i když předpovídaný "zelený" uragán se nekonal. Nejprve sólo Konstantina zmařil Čech, pak za Jarošíkův šlapák nařídil dánský rozhodčí Fisker uvnitř šestnáctky nepřímý kop, ovšem brankář Sparty se postavil těsně za zeď a dělovku vyrazil nohou. Pak se u lajny setkaly Hřebíkova a Fiskerova tvář, mezi očima obou byly snad jen čtyři centimetry. Prvnímu se totiž nelíbilo, že arbitr přehlíží ostré skluzy řeckého mužstva. Sparťané oplatili do půle bombou Jarošíka z 25 metrů a Sionkovým pohotovým pokusem po Kinclově přiklepnutí. Volej proplachtil snad metr od pravé tyče. Myšlenky českých šampiónů na zvrat zatloukl do krásného trávníku v úvodu druhé půle další úder ze vzduchu. Konstantinu se prosadil, byť měl na jedné straně Jarošíka a na druhé Novotného. Až v úplném závěru zmírnil sparťanům prohru benjamínek Klein. Michalík zahrál přímý kop a mladík v rudém dresu hlavou poslal míč do sítě.
</TEXT>
</DOC>
<DOC>
<DOCID>LN-20020228095</DOCID>
<DOCNO>LN-20020228095</DOCNO>
<DATE>02/28/02</DATE>
<TITLE>
Všech možností v boji proti ruským lyžařkám, které dopovaly na OH, hodlají využít kanadský a český olympijský výbor. Žádají totiž nové prozkoumání krevních vzorků odebraných před kombinačním závodem. Pokud by se prokázalo, že Rusky dopovaly už tehdy, získala by zlato Kanaďanka Scottová a stříbro Kateřina Neumannová.
</TITLE>
<GEOGRAPHY>PRAHA/OTTAWA</GEOGRAPHY>
<TEXT>
Dopingový skandál Larisy Lazutinové a Olgy Danilovové ještě není u konce. Český a kanadský olympijský výbor se totiž nechtějí smířit s tím, že Rusky byly z her vyloučeny až v jejich závěru a předešlé medaile jim zůstaly. V případě Lazutinové, která musela vrátit jen zlato ze závěrečné třicítky, jsou to dvě stříbra, v případě Danilovové zlato a stříbro. "Požádali jsme Mezinárodní olympijský výbor a Světovou antidopingovou agenturu, aby zveřejnily úplný protokol vzorků moči a krve z 15. února u obou Rusek. Vyzvali jsme je, aby vzorky znovu přezkoumaly s důrazem na darbepoetin, který byl v jejich krvi zjištěn před závodem štafet," prohlásil ředitel kanadského výboru pro sport Mark Lawry. K této snaze se včera po menším váhání připojil i ČOV. "Po krátké poradě jsme se do toho rozhodli jít. Nechtěli jsme se někam bezhlavě hnát, aby z nás nakonec neudělali blbečky. Během dne jsme ale od Kanaďanů dostali potřebné podklady k případu a oficiálně je podpoříme," prohlásil předseda ČOV Milan Jirásek. "I my chceme, aby byla znovu provedena analýza vzorků na darbepoetin. Dopis posíláme předsedovi MOV Jacquesu Roggeovi, lékařské komisi MOV, Světové antidopingové agentuře, i světové lyžařské federaci." Podle Jiráska se navíc do případu zřejmě opět vloží i sama Neumannová. "Už ve čtvrtek cestuje na Světový pohár a jako jedna z mluvčích závodnic má právo žádat o vysvětlení šéfa běžeckého úseku FIS Švéda Bengsstona," pokračoval Jirásek. Při svém boji za spravedlnost se podle všeho bude moci opřít i o Kanaďanku Beckie Scottovou, která byla stejně jako ona dopujícími Ruskami na OH poškozena. V kombinačním závodě totiž za Danilovovou a Lazutinovou získala bronzovou medaili, když ve finiši o jedinou desetinu sekundy porazila právě Neumannovou. "Jsem šťastná, že je chytli. Já mám svědomí čisté," prohlásila otevřeně Scottová ještě v Salt Lake City poté, co skandál začal.
</TEXT>
<HEADING>
Jirásek je mírný skeptik
</HEADING>
<TEXT>
Pokud by nakonec byly Rusky usvědčeny z dopingu už před kombinací, bude Kanaďanka zlatá a Neumannová stříbrná. "Abych byl upřímný, jsem v tomto ohledu mírný skeptik. Dobré je ale to, že Světová antidopingová agentura sídlí v Montrealu a jejím šéfem je Kanaďan Dick Pound. To by mohla být záruka toho, že se vzorky začnou znovu pečlivě prozkoumávat," říká Jirásek. Na kanadské straně panuje větší optimismus. "Podle nás nebyl téměř jistě proveden úplný test na darbepoetin. Věříme, že Beckie bude nakonec zlatá," tvrdí Lawry.
Pokud by nakonec byly Rusky usvědčeny z dopingu už před kombinací, bude Kanaďanka zlatá a Neumannová stříbrná. "Abych byl upřímný, jsem v tomto ohledu mírný skeptik. Dobré je ale to, že Světová antidopingová agentura sídlí v Montrealu a jejím šéfem je Kanaďan Dick Pound. To by mohla být záruka toho, že se vzorky začnou znovu pečlivě prozkoumávat," říká Jirásek. Na kanadské straně panuje větší optimismus. "Podle nás nebyl téměř jistě proveden úplný test na darbepoetin. Věříme, že Beckie bude nakonec zlatá," tvrdí Lawry.
</TEXT>
</DOC>
<DOC>
<DOCID>LN-20020228096</DOCID>
<DOCNO>LN-20020228096</DOCNO>
<DATE>02/28/02</DATE>
<TITLE>
JAROSLAV ŠILHAVÝ (asistent u národního výběru a týmu Žižkova)
</TITLE>
<TEXT>
ČECH 3,5
Nic nezkazil, ale dostal dva góly.
MYNÁŘ 3,5
Průměrný, minimálně se zapojoval do útočné fáze.
NOVOTNÝ 4
Vázla jeho spolupráce s Jarošíkem. Měl podíl na obou brankách.
JAROŠÍK 4
Nastoupil na nezvyklém místě, ale ani po posunutí do zálohy se nedostal do hry.
FLACHBART 3,5
Poměrně aktivní, ale chyboval při útočení, tlačil se do středu pole.
ČÍŽEK 4
Nebyl vidět, zkoušel to individuálně, ale neprosadil se.
ZELENKA 4
Nevýrazný, nesplnil roli tvořivého hráče.
MICHALÍK 4
Byl pasivní, matný.
ZAVADIL 4
Chyboval při prvním gólu. Kazil.
SIONKO 3,5
Bývá nebezpečnější, tentokrát skoro neohrozil bránu soupeře.
KINCL 4
To samé. V útoku byl odříznutý, víc se věnoval obranné činnosti.
KLEIN 3,5
Nic nezkazil. Byl to příjemný vstup do Ligy mistrů.
Stupnice známek: 1 - výjimečný, 2 - velmi dobrý, 3 - průměrný, 4 - špatný, 5 - katastrofální. Fotbalista musí být na hřišti nejméně 30 minut.
</TEXT>
</DOC>
<DOC>
<DOCID>LN-20020228097</DOCID>
<DOCNO>LN-20020228097</DOCNO>
<DATE>02/28/02</DATE>
<TITLE>
PRAHA - Fotbalisté Realu Madrid se stali prvními jistými účastníky čtvrtfinále Ligy mistrů. V Portu i bez svých největších hvězd vyhráli 2:1, v tabulce skupiny C mají dvanáct bodů a z první příčky je už nikdo nesesadí. Účasti v elitní osmičce vyšly výhrami vstříc také týmy Arsenalu a La Coruni. Real v Portu nastoupil s pěti obránci a pouze Gutim v útoku a očekávaný útočný koncert domácích tím utichl dřív, než začal. Arsenal znovu potvrdil, že body sbírá především doma, a Leverkusen deklasoval 4:1. Tři góly zařídili francouzští legionáři: Henry, Pirés a Vieira.
</TITLE>
<GEOGRAPHY>Výsledky</GEOGRAPHY>
<TEXT>
skupina C: Porto - Real Madrid 1:2 (26. Capucho - 6. Solari, 19. Helguera).
Výsledky - skupina C: Porto - Real Madrid 1:2 (26. Capucho - 6. Solari, 19. Helguera).
</TEXT>
</DOC>
<DOC>
<DOCID>LN-20020228098</DOCID>
<DOCNO>LN-20020228098</DOCNO>
<DATE>02/28/02</DATE>
<TITLE>
Na pražské Letné se fotbalisté Slovanu utkají s Lyonem o účast ve čtvrtfinále Poháru UEFA
</TITLE>
<TEXT>
Postup a sláva nebo vyřazení a vysoké uznání. Liberečtí fotbalisté mají před dnešní odvetou osmifinále Poháru UEFA s Lyonem na výběr.
PRAHA - "Postoupíme a jsme nesmrtelní." Slova libereckého asistenta Josefa Csaplára by měli vyvěsit v kabině fotbalistů Slovanu a každému je ukázat, než si obuje kopačky. Před dnešní letenskou odvetou osmifinále Poháru UEFA proti Olympique Lyon neznějí přehnaně silácky ani nesplnitelně. Slovan před týdnem přesvědčil Francii, že na severu Čech roste mužstvo mimořádného formátu. Remízu 1:1 mohli za úspěch považovat domácí favorité, vždyť vyrovnali v poslední minutě.
</TEXT>
<HEADING>
Skóre je zrádné
</HEADING>
<TEXT>
Zároveň je výsledek úvodního zápasu zrádný. Slovanu stačí k postupu bezbranková remíza, ale jediný gól hostů může situaci změnit. "Chceme rozhodnout v normální hrací době," prohlašuje sebevědomě lyonský útočník Sidney Govou. "Hrát na 0:0 je ošidné. Musíme být aktivní. Jinak půjdeme na smrt," upozorňuje trenér Ladislav Škorpil. Právě nebojácný výkon s otevřeným hledím vynesl po prvním zápase Liberci vysoký kredit. "Je to velmi těžký soupeř, jak naznačil už u nás. Musíme napnout všechny síly, abychom postoupili," uznává belgický obránce Eric Deflandre, který se v listopadu radoval na Letné z postupu na mistrovství světa přes Česko. "Takový fotbal, jaký se hrál před týdnem v Lyonu, už jsem dlouho neviděl," rozplývá se Csaplár. Olympique navíc odvetné střetnutí nezastihuje v optimální pohodě. V neděli prohrál v lize s průměrným Sochaux, hráče ztráta poznamenala. "Prohra přišla nejméně vhod. Dostali jsme se do složité situace," stýská si Govou. "Těžko se s tím vyrovnáváme. Nezbývá nám, než se koncentrovat na zápas v Praze," pozvedává týmový duch Deflandre.
</TEXT>
<HEADING>
Aby přijel Dortmund...
</HEADING>
<TEXT>
Nejen sportovní nesmrtelnost, ale i obchodní a divácký úspěch. To všechno zaručuje postup přes Francouze. Scénář je rozepsán snově: kvalifikovat se mezi elitních osm týmů a změřit síly s německou Borussií Dortmund. Tak rozhodl prosincový los UEFA, který už předem určil případné čtvrtfinálové dvojice. "Úspěch by určitě zvýšil renomé klubu. Postup přes Lyon by jistě v Evropě nezůstal bez povšimnutí," říká liberecký kouč. Ten vybírá z kompletního kádru. Jen Čapkovi chybí po dlouhodobém zranění zápasová zátěž. Jenže jak se o pronikavý zápis porvat? "Nemůžeme hrát na remízu. Vždyť Francouzi dávají každý zápas góly," naznačuje cestu záložník Václav Koloušek. Brána věčné slávy se otevře dnes v 17 hodin na pražské Letné. Stačí vstoupit. Zápas vysílá přímým přenosem kanál ČT 2.
Nejen sportovní nesmrtelnost, ale i obchodní a divácký úspěch. To všechno zaručuje postup přes Francouze. Scénář je rozepsán snově: kvalifikovat se mezi elitních osm týmů a změřit síly s německou Borussií Dortmund. Tak rozhodl prosincový los UEFA, který už předem určil případné čtvrtfinálové dvojice. "Úspěch by určitě zvýšil renomé klubu. Postup přes Lyon by jistě v Evropě nezůstal bez povšimnutí," říká liberecký kouč. Ten vybírá z kompletního kádru. Jen Čapkovi chybí po dlouhodobém zranění zápasová zátěž. Jenže jak se o pronikavý zápis porvat? "Nemůžeme hrát na remízu. Vždyť Francouzi dávají každý zápas góly," naznačuje cestu záložník Václav Koloušek. Brána věčné slávy se otevře dnes v 17 hodin na pražské Letné. Stačí vstoupit. Zápas vysílá přímým přenosem kanál ČT 2.
</TEXT>
</DOC>
<DOC>
<DOCID>LN-20020228099</DOCID>
<DOCNO>LN-20020228099</DOCNO>
<DATE>02/28/02</DATE>
<TITLE>
V nevýhodě bude při dnešní osmifinálové odvetě Poháru UEFA liberecký Slovan. Přišel totiž o domácí prostředí stadionu U Nisy a přesunul se na pražskou Spartu.
</TITLE>
<GEOGRAPHY>PRAHA</GEOGRAPHY>
<TEXT>
Zvláštní úkol. Srazit soupeře na trávníku, kde jsou jindy hosty. Liberecké fotbalisty čeká v dnešní osmifinálové odvetě Poháru UEFA nový stupeň poznání. Osud si s nimi pohrál. V srpnu Spartě pokazili křest nového vyhřívaného hřiště, vyhráli 2:1. Fantom Koloušek řádil, obstaral oba góly. "Rád na ten zápas vzpomínám, byl jeden z těch vydařených," směje se bývalý hráč Letenských. "Na Spartě vždy vyhecujeme ke špičkovému výkonu," ujišťuje trenér Ladislav Škorpil. Nyní se zde však sami mají postavit soupeři v roli domácího týmu. Na stadionu, kde vesměs nastupují jednou za sezonu. V nezvyklém prostředí, před tribunami, které se sotva úplně zaplní. Kdyby počasí přálo, hráli by slovanisté doma v Liberci, na důvěrně známém stadionu U Nisy. Ten vyrostl v posledních letech do nevídané krásy. Prstenec tribun obepíná od podzimu celý zelený obdélník, přibylo i umělé osvětlení. Schází už jen vyhřívané podloží. Kvůli tomu se u Nisy hrát nemůže. Po vydatném přívalu sněhu a deště je povrch ve špatném stavu. Ještě v pondělí se zdálo, že plocha bude způsobilá. O den později však komisař UEFA rozhodl, že hrát se musí jinde. Do Liberce přijel na žádost francouzského klubu. "Je to jakási psychologická válka. A navíc nebezpečný precedens. Teď u nás nebude chtít hrát nikdo," brání se Škorpil. "Prakticky jsme přišli o domácí prostředí," stěžuje si Škorpil. Ztracená výhoda je závažným handicapem. Doma už letos Liberec převálcoval Vigo i Mallorku, poradil si se Spartou i Bohemians. "Můžeme to obrátit ve svůj prospěch. Hledejme to pozitivní," obrací kartu kouč Slovanu. Co může být tím kladem? "Třeba se soupeři podaří dosáhnout u našeho mužstva ještě větší bojovnosti," uvádí příklad Škorpil. "Prostě jsme na Spartě a to je realita. Bojovat budeme jako vždycky," prohlašuje Koloušek. Ion si musí zvyknout na jiné okolí, méně prověřené. "Jsme zvyklí na svůj stadion, ale musíme se tím vyrovnat," dodává český reprezentant. Na cestu se tedy vydají i fanoušci Slovanu. Klub pro ně vypraví sto autobusů a zvláštní vlak. Do dvacetitisícového hlediště Sparty se vejdou i fanoušci, na které se původně vstupenky nedostaly. Liberecký exil může začít.
PRAHA - Zvláštní úkol. Srazit soupeře na trávníku, kde jsou jindy hosty. Liberecké fotbalisty čeká v dnešní osmifinálové odvetě Poháru UEFA nový stupeň poznání. Osud si s nimi pohrál. V srpnu Spartě pokazili křest nového vyhřívaného hřiště, vyhráli 2:1. Fantom Koloušek řádil, obstaral oba góly. "Rád na ten zápas vzpomínám, byl jeden z těch vydařených," směje se bývalý hráč Letenských. "Na Spartě vždy vyhecujeme ke špičkovému výkonu," ujišťuje trenér Ladislav Škorpil. Nyní se zde však sami mají postavit soupeři v roli domácího týmu. Na stadionu, kde vesměs nastupují jednou za sezonu. V nezvyklém prostředí, před tribunami, které se sotva úplně zaplní. Kdyby počasí přálo, hráli by slovanisté doma v Liberci, na důvěrně známém stadionu U Nisy. Ten vyrostl v posledních letech do nevídané krásy. Prstenec tribun obepíná od podzimu celý zelený obdélník, přibylo i umělé osvětlení. Schází už jen vyhřívané podloží. Kvůli tomu se u Nisy hrát nemůže. Po vydatném přívalu sněhu a deště je povrch ve špatném stavu. Ještě v pondělí se zdálo, že plocha bude způsobilá. O den později však komisař UEFA rozhodl, že hrát se musí jinde. Do Liberce přijel na žádost francouzského klubu. "Je to jakási psychologická válka. A navíc nebezpečný precedens. Teď u nás nebude chtít hrát nikdo," brání se Škorpil. "Prakticky jsme přišli o domácí prostředí," stěžuje si Škorpil. Ztracená výhoda je závažným handicapem. Doma už letos Liberec převálcoval Vigo i Mallorku, poradil si se Spartou i Bohemians. "Můžeme to obrátit ve svůj prospěch. Hledejme to pozitivní," obrací kartu kouč Slovanu. Co může být tím kladem? "Třeba se soupeři podaří dosáhnout u našeho mužstva ještě větší bojovnosti," uvádí příklad Škorpil. "Prostě jsme na Spartě a to je realita. Bojovat budeme jako vždycky," prohlašuje Koloušek. Ion si musí zvyknout na jiné okolí, méně prověřené. "Jsme zvyklí na svůj stadion, ale musíme se tím vyrovnat," dodává český reprezentant. Na cestu se tedy vydají i fanoušci Slovanu. Klub pro ně vypraví sto autobusů a zvláštní vlak. Do dvacetitisícového hlediště Sparty se vejdou i fanoušci, na které se původně vstupenky nedostaly. Liberecký exil může začít.
</TEXT>
</DOC>
<DOC>
<DOCID>LN-20020228100</DOCID>
<DOCNO>LN-20020228100</DOCNO>
<DATE>02/28/02</DATE>
<TITLE>
Pavla Hamáčková bude jednou z favoritek halového ME
</TITLE>
<TEXT>
V roli obhájkyně titulu halové mistryně Evropy odletěla včera do Vídně s ostatními reprezentanty nejlepší česká skokanka o tyči Pavla Hamáčková.
PRAHA - V podvědomí české halové rekordmanky Pavly Hamáčkové se v posledních dnech mísily dva pocity. Jeden příjemný, který vznikl pod dojmem výborného výkonu na nedělním mítinku v Lievinu, kde uspěla v souboji se světovou špičkou. Druhým momentem, jenž tíží 23letou tyčkařku, je bolavý úpon lýtkového svalu na pravé noze.
</TEXT>
<HEADING>
Vyrovnaný rekord potěšil, sval ale bolí
</HEADING>
<TEXT>
"Zranila jsem se minulou středu v Aténách. Další závod jsem ale potřebovala a v Lievinu jsem se ujistila v technice. Také výkon mě potěšil, i když noha začala trochu víc bolet. Tak ji léčím, aby na šampionátu vydržela dva závody. Moc na ně ale ještě nemyslím, spíš se soustřeďuji na to, abych byla schopná skákat," přiznává atletka pražské Dukly, která v Lievinu posílila svou psychiku řádnou dávkou sebevědomí a skokem na výšce 4,56 vyrovnala svůj český halový rekord. To je právě výkon, kterým před rokem vyhrála halové mistrovství světa v Lisabonu. A protože byla v roce 2000 v Gentu i nejlepší Evropankou, ví, že od ní může veřejnost očekávat třetí halové zlato v řadě.
</TEXT>
<HEADING>
Zpět se nebude ohlížet, čeká ji nový závod
</HEADING>
<TEXT>
O rodačce z Chomutova se říká, že je bojovnice a že umí závodit pod tlakem. Ona ale ve dvou předchozích triumfech příliš souvislostí nehledá. "Na obou šampionátech to spíš vyšlo podle mých not. V Gentu nás všechny zmohla kvalifikace, a to samé nastane asi i teď. V osmičlenném finále pak funguje ohromné napětí, kdy se každou vypadlou soupeřkou zvyšuje šance na lepší umístění. Tenkrát jsem psychicky obstála, v Lisabonu mi závod zase vyloženě sednul," vzpomíná. "Na předchozí šampionáty se ale nebudu moc ohlížet, půjde o úplně jiný závod. V hale sice budou hlásit, že jsem obhájkyně z posledních dvou let, ale toho si nemůžu a nesmím všímat. O zlatém hattricku nepřemýšlím," tvrdí Hamáčková, která byla v Lievinu svědkem už čtvrtého letošního světového rekordu ( 4,74) Světlany Feofanovové. Zdá se, že Ruska je jasnou favoritkou, jenže loni na mistrovství světa v Lisabonu skončila až za svěřenkyní trenéra Boleslava Patery. "Jestli se nestane nic nepředpokládaného, měla by být suverénně první. Je mimo konkurenci, pokračuje ve skvělé formě, kterou měla už loni v létě. Za ní je ale situace otevřená," je si vědoma šance na přední umístění studentka pátého ročníku oboru rehabilitace na pražské FTVS. "Nejdřív přijde na řadu kvalifikace a v ní je důležité skákat na jistotu. Nespoléhat na opakované pokusy a snažit se vyplýtvat co nejméně sil. Člověk musí myslet sám na sebe, a to vyžaduje velké soustředění. Finále už je spíš taková loterie," připomíná. "Těžko říci, na jaký výkon mohu myslet, ale pro šampionát jsme v přípravě udělali maximum. Tentokrát bude také hodně záležet na tom, jak na tom budu se zdravím," dodává světlovlasá tyčkařka.
O rodačce z Chomutova se říká, že je bojovnice a že umí závodit pod tlakem. Ona ale ve dvou předchozích triumfech příliš souvislostí nehledá. "Na obou šampionátech to spíš vyšlo podle mých not. V Gentu nás všechny zmohla kvalifikace, a to samé nastane asi i teď. V osmičlenném finále pak funguje ohromné napětí, kdy se každou vypadlou soupeřkou zvyšuje šance na lepší umístění. Tenkrát jsem psychicky obstála, v Lisabonu mi závod zase vyloženě sednul," vzpomíná. "Na předchozí šampionáty se ale nebudu moc ohlížet, půjde o úplně jiný závod. V hale sice budou hlásit, že jsem obhájkyně z posledních dvou let, ale toho si nemůžu a nesmím všímat. O zlatém hattricku nepřemýšlím," tvrdí Hamáčková, která byla v Lievinu svědkem už čtvrtého letošního světového rekordu ( 4,74) Světlany Feofanovové. Zdá se, že Ruska je jasnou favoritkou, jenže loni na mistrovství světa v Lisabonu skončila až za svěřenkyní trenéra Boleslava Patery. "Jestli se nestane nic nepředpokládaného, měla by být suverénně první. Je mimo konkurenci, pokračuje ve skvělé formě, kterou měla už loni v létě. Za ní je ale situace otevřená," je si vědoma šance na přední umístění studentka pátého ročníku oboru rehabilitace na pražské FTVS. "Nejdřív přijde na řadu kvalifikace a v ní je důležité skákat na jistotu. Nespoléhat na opakované pokusy a snažit se vyplýtvat co nejméně sil. Člověk musí myslet sám na sebe, a to vyžaduje velké soustředění. Finále už je spíš taková loterie," připomíná. "Těžko říci, na jaký výkon mohu myslet, ale pro šampionát jsme v přípravě udělali maximum. Tentokrát bude také hodně záležet na tom, jak na tom budu se zdravím," dodává světlovlasá tyčkařka.
</TEXT>
</DOC>
<DOC>
<DOCID>LN-20020228101</DOCID>
<DOCNO>LN-20020228101</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Těsně před odletem na halové mistrovství Evropy do Vídně převzal atlet Roman Šebrle cenu Jiřího Stanislava Gutha-Jarkovského. Nejvyšší ocenění Českého olympijského výboru dostávají sportovci, kteří předvedli mimořádný výkon. A protože se člen pražské Dukly stal loni prvním desetibojařem, kterému se podařilo pokořit magickou hranici devíti tisíc bodů, patří bronzová plaketa s podobiznou někdejšího generálního sekretáře MOV právem jemu. Finanční odměnu 100 tisíc korun, která je s touto prestižní cenou spojena, se Šebrle rozhodl věnovat na boj proti rakovině, konkrétně Běhu Terryho Foxe. Pro letošek se stal i jeho hlavním partnerem. Do rakouské metropole odjel s velkými ambicemi a bojovně naladěn. "Neříkám, že překonám světový rekord v sedmiboji. Skromnost je namístě, ale moc bych si to přál," uvedl 27letý vícebojař. "Když to nevyjde, budu sice zklamaný, ale takový je sport. Od té doby, co vím, že budu otcem, dobře chápu, že jsou i důležitější věci než atletika, medaile a rekordy," prohlásil Šebrle. Ve Vídni ho bude povzbuzovat početný rodinný tým v čele s manželkou Evou, jejími a jeho rodiči, přátelé a kamarádi. "Doufám, že do blízké Vídně dorazí hodně Čechů a vlajky budou v hledišti pořádně vidět," přeje si.
</TEXT>
</DOC>
<DOC>
<DOCID>LN-20020228102</DOCID>
<DOCNO>LN-20020228102</DOCNO>
<DATE>02/28/02</DATE>
<GEOGRAPHY>WASHINGTON</GEOGRAPHY>
<TEXT>
Hrající basketbalová legenda Michael Jordan z Washingtonu se včera ráno podrobila v hlavním městě Spojených států artroskopické operaci pravého kolena. Devětatřicetiletý hráč byl zařazen teprve podruhé v kariéře na listinu zraněných a vynechá nejméně pět utkání. Chirurgický zákrok, který provedl lékař týmu Stephen Haas, odhalil poškozenou chrupavku v koleně. Podle Haase bylo zranění způsobeno běžným opotřebením, které je u hráče podstupujícího takovou zátěž jako Jordan, pochopitelná. "Michael bude příštích několik dnů odpočívat a pak zahájí terapii," potvrdil generální manažer týmu Wes Unseld. "Momentálně nemáme představu, v jakém časovém horizontu se vrátí ke hře," řekl stručně. Podle některých informací je ohrožen Jordanův start v celém zbytku sezony. Trenér Wizards Doug Collins se už v úterý večer nechal slyšet, že je z Jordanova zranění nešťastný. "Operace by mu měla dát naději na příští sezonu," uvedl Collins. "Michael ví, že kdyby zákrok nepodstoupil, asi by nebyl schopen pokračovat s basketbalem. Bolest se vrací stále silněji," dodal trenér. Jordan měl problémy s kolenem od doby, kdy se začal chystat na svůj druhý návrat na palubovku.
</TEXT>
</DOC>
<DOC>
<DOCID>LN-20020228103</DOCID>
<DOCNO>LN-20020228103</DOCNO>
<DATE>02/28/02</DATE>
<GEOGRAPHY>LONDÝN</GEOGRAPHY>
<TEXT>
Na nové tříleté smlouvě s anglickým fotbalovým velko-klubem Manchester United se dohodl stávající trenér Alex Ferguson. Šedesátiletý Skot působí u týmu od roku 1986. Svůj kontrakt, který měl vypršet 1. července 2002, prodloužil až do 30. června 2005. Ferguson chtěl po sezoně skončit, ale Manchester již začátkem února potvrdil, že s trenérem přesto jedná. Vedoucí tým Premier League nemohl najít za úspěšného kouče náhradu, a tak poté, co se mužstvo dostalo opět do skvělé formy, obě strany našly společnou řeč. Fergusona přesvědčila k další práci manželka Cathy. "Kdyby s tím nepřišla a moji tři synové tomu nedali plnou podporu, tak bych své rozhodnutí neměnil," uvedl Ferguson.
</TEXT>
</DOC>
<DOC>
<DOCID>LN-20020228104</DOCID>
<DOCNO>LN-20020228104</DOCNO>
<DATE>02/28/02</DATE>
<TITLE>
Na počest zlatého olympijského medailisty se konal velkolepý ohňostroj, starosta akrobatovi předal šek na 250 000 korun
</TITLE>
<TEXT>
Jeden z nejslavnějších dnů ve své historii včera zažilo městečko Šumperk. Do svého rodiště a bydliště se totiž přijel potěšit se svým olympijským triumfem lyžařský akrobat Aleš Valenta.
ŠUMPERK - Přijďte přivítat olympijského vítěze Aleše Valentu, hlásaly žluté plakáty na každém rohu města Šumperka. Rodné město se celý včerejší den chystalo na návrat slavného rodáka. "Čestným občanem města je Aleš už čtyři roky," upozorňuje starosta Petr Krill. Místní radní tehdy Valentovi udělili tuto poctu za "bramborovou" medaili z Nagana. Jednoho zlatého olympionika v Šumperku již mají. Je jím hokejista Jiří Dopita.
</TEXT>
<HEADING>
Jestli bude Valentova ulice? Zatím nevíme
</HEADING>
<TEXT>
"Lidé jásali, já nestačil brát telefony," popisuje starosta Krill atmosféru na šumperské radnici bezprostředně po Valentově vítězství. Na náměstí před radnicí zatím vrcholí přípravy. Prší a desítky lidí se zahřívají svařeným vínem. Technici chystají pódium. "Jestli po Valentovi pojmenujeme ulici, nebo vyvěsíme nějakou pamětní desku, to zatím nevíme. Měli jsme málo času," říká starosta Krill a v kapse má městský šek připravený pro Valentu - je napsán na částku 250 tisíc korun. Mezitím přichází zpráva, že Valenta přijede nejméně o hodinu později. Hospůdky kolem náměstí jsou plné. "Aleš byl vždycky bezvadnej kluk," říká osmapadesátiletý Ladislav Mako. Bydlí v činžáku nedaleko Valentových rodičů. Vzpomíná i na nepříjemnou situaci - když si chtěl Aleš Valenta v místním areálu Kotel postavit můstek na trénink, nepodařilo se mu to. Někteří majitelé pozemků byli proti, a tak Valenta jezdí trénovat do třicet kilometrů vzdálených Štítů. "Může za to soukromý subjekt, město s tím nemělo nic společného," vysvětluje starosta Petr Krill pro Šumperské nelichotivou skutečnost. "Trénovat mu tady nedovolili, ale teď mu všichni stoprocentně polezou víte kam," uzavírá hospodskou debatu Ladislav Mako. Na náměstí jsou asi dva tisíce lidí. Pět hodin již dávno bylo a slavný rodák stále nikde. "Vydržíme," volají fanoušci. Díky velkoplošné obrazovce všichni opět uvidí Valentův zlatý skok. Přímý vstup ze Šumperka do regionálních televizních zpráv se musí bez hrdiny dneška obejít. Zpoždění je stále větší, ale lidé na svého hrdinu trpělivě čekají.
</TEXT>
<HEADING>
Ohňostroj na uvítanou
</HEADING>
<TEXT>
Je osmnáct hodin, deset minut. "Je tady Aleš Valenta!" ozve se konečně výkřik z pódia. Lidé jásají. Na velkoplošné obrazovce se objevuje Valentův zlatý skok ve zpomaleném záběru. Hraje triumfální hudba. "Ať žije Aleš," skandují fanoušci. Tolik slávy si ještě asi žádný šumperský rodák neužil. "Pane jo, to je ale lidí. Já si myslel, že si doma lehnu u televize," odpovídá Valenta na otázku moderátora, jaké měl plány po návratu do rodného města. Lidé ho nechtějí pustit z pódia, každý chce místního rodákovi potřást rukou. Až za chvíli se najednou oči všech upnou k zamračenému nebi. Aleše Valentu totiž vítá velkolepý ohňostroj. Když skončí, absolvuje jediný skokan na světě, který umí trojité salto s pěti vruty, autogramiádu na místní radnici. Mezi tím se už setmělo, ale v Šumperku se tuhle noc bude slavit až do rána.
Je osmnáct hodin, deset minut. "Je tady Aleš Valenta!" ozve se konečně výkřik z pódia. Lidé jásají. Na velkoplošné obrazovce se objevuje Valentův zlatý skok ve zpomaleném záběru. Hraje triumfální hudba. "Ať žije Aleš," skandují fanoušci. Tolik slávy si ještě asi žádný šumperský rodák neužil. "Pane jo, to je ale lidí. Já si myslel, že si doma lehnu u televize," odpovídá Valenta na otázku moderátora, jaké měl plány po návratu do rodného města. Lidé ho nechtějí pustit z pódia, každý chce místního rodákovi potřást rukou. Až za chvíli se najednou oči všech upnou k zamračenému nebi. Aleše Valentu totiž vítá velkolepý ohňostroj. Když skončí, absolvuje jediný skokan na světě, který umí trojité salto s pěti vruty, autogramiádu na místní radnici. Mezi tím se už setmělo, ale v Šumperku se tuhle noc bude slavit až do rána.
</TEXT>
</DOC>
<DOC>
<DOCID>LN-20020228105</DOCID>
<DOCNO>LN-20020228105</DOCNO>
<DATE>02/28/02</DATE>
<GEOGRAPHY>PRAHA</GEOGRAPHY>
<TEXT>
Koalice, tedy dvojblok KDU-ČSL a Unie svobody-DEU, nesleví ze svého postoje vůči některým výrokům premiéra Miloše Zemana. Uskupení považuje za nevhodné zneužívat historická témata v předvolebním boji. Zároveň se včera její představitelé ohradili proti postoji ODS, která minulý týden odmítla jejich výzvu, aby premiér kvůli svým výrokům odstoupil. "Budeme volit cesty, které jsou standardní, ať už to jsou interpelace, či dotazy ve výborech," řekl šéf lidovců Cyril Svoboda. "Jako opozice, která nemá 50 hlasů, nemůžeme vyvolat diskuse o nové vládě," dodala předsedkyně unie Hana Marvanová.
</TEXT>
</DOC>
<DOC>
<DOCID>LN-20020228106</DOCID>
<DOCNO>LN-20020228106</DOCNO>
<DATE>02/28/02</DATE>
<GEOGRAPHY>CHRASTAVA</GEOGRAPHY>
<TEXT>
Vojáci 9. roty protichemické ochrany z Liberce začali včera na nádraží v Chrastavě nakládat na vagony vojenskou techniku pro misi Trvalá svoboda. "Příprava transportu je rozložena do několika dnů. Technika poputuje do Kuvajtu po železnici a lodí, na místo by měla dorazit asi v polovině března," řekl mluvčí kontingentu Radek Hampl. Zhruba ve stejnou dobu přijede do Kuvajtu i většina z 250 vojáků. Již v těchto dnech odcestuje několikačlenný předvoj, který připraví podmínky pro příjezd jednotky. Úkolem českých vojáků zapojených do akce Trvalá svoboda bude chránit organizační štáb. Chemici jsou připraveni zapojit se i do bojů proti zbraním hromadného ničení, spolupracovat budou s německými chemiky. Akce se zúčastní 250 českých vojáků. Mise potrvá šest měsíců a přijde stát na 560 milionů korun.
</TEXT>
</DOC>
<DOC>
<DOCID>LN-20020228107</DOCID>
<DOCNO>LN-20020228107</DOCNO>
<DATE>02/28/02</DATE>
<TITLE>
Čeští zloději půjdou za mříže. Vysoké tresty vězení uložil soud v Mnichově tříčlenné bandě českých lupičů z Českých Budějovic, kteří několik let vykrádali obchody v Bavorsku. Šéf skupiny Roman P. byl včera odsouzen k sedmi letům nepodmíněně, zatímco jeho dva komplicové Martin J. a Martin M. dostali už v úterý tresty ve výši tři a čtvrt, respektive pět a půl roku.
</TITLE>
<TEXT>
Hamas odmítá mírový plán. Palestinské radikální Hnutí islámského odporu (Hamas) nepodpoří saúdský plán na normalizaci arabsko-izraelských vztahů. Na základě plánu by se izraelská armáda stáhla z palestinských území a arabské země by výměnou uznaly Izrael. Hamas ale nadále považuje území, na němž se Izrael rozkládá, za součást Palestiny.
Opozice chtěla sesadit rakouskou vládu. Po bouřlivé parlamentní debatě o cestě kontroverzního korutanského hejtmana Jörga Haidera do Iráku se včera menšinová rakouská opozice pokusila o vyslovení nedůvěry vládě. Pro svůj návrh ale nenašla dostatečnou podporu.
Braniborský exministr půjde za mříže. Bývalý braniborský ministr stavebnictví Jochen Wolf byl včera odsouzen k pěti letům vězení za to, že si objednal zavraždění své manželky. K tomu nedošlo jen šťastnou náhodou.
</TEXT>
</DOC>
<DOC>
<DOCID>LN-20020228108</DOCID>
<DOCNO>LN-20020228108</DOCNO>
<DATE>02/28/02</DATE>
<TITLE>
Šest společností projevilo zájem o koupi 98,96 procenta akcií hutní společnosti Vítkovice Steel, která je dceřinou firmou společnosti Vítkovice. Cena za hutní společnost by měla být na hranici tří miliard korun. O Vítkovice Steel se již delší dobu zajímá několik investorů. Mezi nimi jsou například nadnárodní firma Shiran, švýcarská Duferco, americká CMC či Třinecké železárny.
</TITLE>
<TEXT>
Úřad pro ochranu hospodářské soutěže schválil výjimku ze zákazu veřejné podpory ve prospěch společnosti Mitsubishi Electric Automotive Czech. O výjimku žádalo město Slaný a spočívá ve zvýhodněném prodeji pozemků za cenu jedné koruny na metr čtvereční. Firma plánuje ve Slaném výstavbu nového závodu na výrobu alternátorů, startérů a elektrických jednotek motorů pro automobilový průmysl.
</TEXT>
</DOC>
<DOC>
<DOCID>LN-20020228109</DOCID>
<DOCNO>LN-20020228109</DOCNO>
<DATE>02/28/02</DATE>
<GEOGRAPHY>BERLÍN</GEOGRAPHY>
<TEXT>
Rotkäppchen neboli Červená Karkulka se jmenuje kultovní sekt, který za dob Německé demokratické republiky patřil k úzkému profilu a po sjednocení Německa zůstal jedním z mála druhů zboží, které "přežilo" zhroucení východoněmeckých průmyslových kombinátů. Stejnojmenná firma řízená východním managementem naopak expanduje na západ země a nejnověji pohltila tradiční "šampusové" značky Mumm a MM v Hesensku. Prvním krokem nového vedení bylo, že tento měsíc propustilo západní manažery. V Německu jde o krok takřka nevídaný, neboť po 12 letech od zániku NDR si mnozí východní Němci stěžují, jak s nimi západní bratři zacházejí jako s občany "druhé kategorie". V německém tisku se kádrová výměna v Hesensku nadneseně prezentovala mimo jiné jako "pomsta východu". "Vyhazov není žádnou revanší," ujišťuje 50letý šéf firmy Rotkäppchen Gunter Heise, který tam pracoval už za NDR jako technický šéf. "Vedení se sice ujímá východní mužstvo, ale ve druhém sledu zůstávají velmi zkušení západní kolegové." "Není krásnější pohádky," napsal bývalý ústřední deník komunistické strany SED Neues Deutschland, který v minulých letech jen málokdy mohl potěšit své čtenáře úspěšnými "východními" kariérami. Nyní je Heise takřka hrdinou, který se prodral na západ. Po zániku NDR to přitom s tradičním 145 let starým podnikem nevypadalo dobře. Červené Karkulce se opovržlivě přezdívalo "bublavá voda" a po sjednocení se každý poohlížel po vyhlášených západních sektech Henkell nebo Mumm. Zaměstnanci Karkulky ještě počátkem 90. let rozváželi dodávkami sekt do tržnic ve východním Německu, aby se aspoň pár láhví prodalo. Privatizační úřad jmenoval Heiseho do čela podniku roku 1991. Po nasycení západním zbožím ale přišla doba, kdy se zase mnozí východní Němci vrátili k některým šlágrům průmyslu zaniklé NDR. Začali se opět mazat krémem Florena, kouřit cigarety Caro a zjistili, že ani šumivé víno ze sasko-anhaltského Freyburgu není vůbec špatné. Zatímco celkový odbyt šumivých vín v Německu loni skomíral a zaznamenal tříapůlprocentní pokles, Rotkäppchen roste trvale - od roku 1993 registruje pětinásobné zvýšení odbytu a loni prodal 50 milionů láhví. Heise však zatím nevyřešil jediný problém: Zatímco kultovní sekt má na východním trhu mezi Krušnými horami a baltským ostrovem Rujanou 60procentní podíl, na západě Německa jen asi tříprocentní. To chce nové vedení převzetím hesenských tradičních značek změnit
</TEXT>
</DOC>
<DOC>
<DOCID>LN-20020228110</DOCID>
<DOCNO>LN-20020228110</DOCNO>
<DATE>02/28/02</DATE>
<TITLE>
NEW YORK - Ze soupeřů se znovu stali kamarádi a z krajanů zase soupeři. Zámořská NHL se po olympijské přestávce rozběhla plným proudem a čeští hokejisté se v ní rozhodně neztratili. Hned osm českých olympioniků se zapsalo do statistik gólem či asistencí a aspoň trochu tak zapomnělo na čtvrtfinálovou porážku ze Salt Lake City.
</TITLE>
<HEADING>
Hašek motivaci rozhodně neztratil
</HEADING>
<TEXT>
Ve formě podobné té, kterou předváděl na olympiádě, hrál v dresu Washingtonu útočník Jaromír Jágr. K vítězství nad Floridou 4:3 přispěl gólem a asistencí a byl nejlepším hráčem na ledě. Capitals tak prodloužili svou sérii bez porážky již na šest zápasů a na vedoucí tým Severovýchodní divize Carolinu už ztrácejí pouhých šest bodů. "Před olympijskou pauzou jsme dokázali zvýšit naše šance na postup, když jsme získali sedm bodů z osmi možných. A tenhle týden je proto nejdůležitější v roce," řekl brankář Washingtonu Olaf Kölzig. Úspěšný návrat do NHL zažil i Dominik Hašek. O něm se v minulých dnech v amerických novinách hodně psalo. "Prodloužil svou kariéru také proto, aby Česku pomohl získat další olympijské zlato. Neztratí ale teď po neúspěchu motivaci?" ptali se komentátoři. Hašek ale tyto spekulace rázně odmítl. "Samozřejmě, že olympiáda pro nás neskončila tak, jak bych chtěl. Ale teď už je to pro mě minulost a já se soustředím na jedinou věc - získat s Detroitem Stanley Cup," řekl Dominátor a v zápase na ledě Tampy pomohl klubu 34 zákroky k výhře 4:3 v prodloužení. Dva góly Detroitu vstřelil novopečený olympijský vítěz Brendan Shanahan. "Před zápasem jsem si říkal, že pro mě bude možná těžké po úžasném zážitku ve finále hledat motivaci v ,obyčejném' utkání v NHL. Ale nakonec to šlo docela lehce," pravil spokojeně. Shanahan navíc k zápasu nastoupil se zlomeným prstem, s nímž absolvoval i olympijské finále. Vedle Haška se v úterý představili i ostatní čtyři čeští gólmani v NHL (Čechmánek, Hnilička, Turek, Vokoun). Nejlepší výkon z nich předvedl olympionik Hnilička, který 33 zákroky pomohl výhře Atlanty nad Buffalem 2:1. Turek, který naopak olympijskou účast kvůli zranění odmítl, zářil v brance Calgary a měl velkou zásluhu na remíze 2:2 na ledě Colorada.
Úterní výsledky NHL
</TEXT>
</DOC>
<DOC>
<DOCID>LN-20020228111</DOCID>
<DOCNO>LN-20020228111</DOCNO>
<DATE>02/28/02</DATE>
<TITLE>
PRAHA - Vysokým triumfem se zaskvěli v osmifinále Ligy mistrů fotbalisté Manchesteru United. Začátek utkání na hřišti Nantes ale nebyl dobrý, hráči "Reds" po sedmnácti minutách prohrávali 0:1. Anglický mistr se však poté vzchopil a ještě do poločasu třemi brankami skóre otočil. Po přestávce přidal další dvě. Hvězdou zápasu byl Nor Solskjaer, který dostal ojedinělou šanci v základní sestavě a za důvěru se odvděčil dvěma góly. I ve čtvrtém utkání osmifinále remizoval Galatasaray, s Liverpoolem už podruhé. Angličané si na horké istanbulské půdě počínali jako doma, kde si vypracovali moře šancí, ale i tentokrát se trápili v koncovce. Jen útočník Vladimír Šmicer promarnil dvě příležitosti a byl střídán. Obhájce trofeje, mnichovský Bayern, trnul až do poslední chvíle. Boavistu Porto zdolal nejtěsnějším rozdílem 1:0 a jeho fotbalisté tak jako vždy, když nehrají podle svých možností, neunikli kritice klubového prezidenta Franze Beckenbauera. "Bylo to horší než hesenské derby," prohlásil šéf bavorského klubu v narážce na proslulé zápasy amatérů v sousední německé zemi. Deník Bild mu ale opáčil: "Jsou skutečně hesenští amatéři tak špatní?"
</TITLE>
<TEXT>
Úterní výsledky Ligy mistrů
</TEXT>
</DOC>
<DOC>
<DOCID>LN-20020228112</DOCID>
<DOCNO>LN-20020228112</DOCNO>
<DATE>02/28/02</DATE>
<GEOGRAPHY>MOSKVA</GEOGRAPHY>
<TEXT>
Potěšit ruské olympioniky, kteří byli přistiženi při dopingu na OH v Salt Lake City, se rozhodli zřízenci moskevské zoologické zahrady. Fešná bílá medvědice, která prý výtečně plave a má sportovního ducha, byla pojmenována po lyžařce Larise Lazutinové. Medvědice je prý velmi hodné a laskavé zvíře, které je dobrou matkou a také družkou svému společníkovi. Jako pomstu předsedovi Mezinárodního olympijského hnutí Jacquesovi Roggeovi pak zamýšleli pojmenovat africké prase jeho jménem. Proti tomu se však vzbouřili chovatelé s tím, že jejich svěřenec není schopen "podlých činů"
</TEXT>
</DOC>
<DOC>
<DOCID>LN-20020228113</DOCID>
<DOCNO>LN-20020228113</DOCNO>
<DATE>02/28/02</DATE>
<TEXT>
Hannawald přijede. Mistr světa v letech na lyžích Sven Hannawald vynechá víkendové pokračování Světového poháru ve finském Lahti. Sedmadvacetiletý skokan i s bolestmi v pravé holeni pomohl německému družstvu k olympijskému zlatu. Nyní potřebuje pár dnů klidu, ale příští víkend v Harrachově už bude světový titul obhajovat.
</TEXT>
</DOC>
</CZE>