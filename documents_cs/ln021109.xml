<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021109001</DOCID>
<DOCNO>LN-20021109001</DOCNO>
<DATE>11/09/02</DATE>
<TITLE>
Evžen Tošenovský stáhl svou kandidaturu na post šéfa ODS
</TITLE>
<GEOGRAPHY>PRAHA</GEOGRAPHY>
<TEXT>
Třiatřicet dní před kongresem, který má zvolit nové vedení ODS, přišla Klausova strana o kandidáta na post nového předsedy. Dosud jediný a nejvážnější uchazeč o tuto funkci, moravskoslezský hejtman Evžen Tošenovský, totiž včera svoji kandidaturu nečekaně stáhl. Zároveň prohlásil, že nehodlá usilovat ani o funkci místopředsedy. Jako hlavní důvody svého kroku Tošenovský uvedl rozpory s Václavem Klausem a snahu "zabránit rozštěpení ODS" na své příznivce a odpůrce. Druhou skupinu vede právě Klaus, který v minulosti uvedl, že Tošenovského nepokládá za svého vhodného nástupce, protože nemá "ódéesovské myšlenkové schéma". "Můj nevyjasněný vztah s Václavem Klausem a většinově negativní postoj poslaneckého klubu ODS mi prostě neumožňují kandidaturu na kongresu přijmout," prohlásil včera Tošenovský. Současný systém řízení ODS nazval "revoluční autokracií" bez "týmové spolupráce". Václav Klaus konstatoval, že jej Tošenovského rozhodnutí nepřekvapilo. "Myslím, že to bylo viditelné z posledního měsíce jeho neaktivity. Jsem smutný z jediné věci. Informoval mne o tom dopředu, ale říkal něco absolutně jiného, než co napsal ve svém tiskovém prohlášení. A to je něco, co nikomu na světě neodpouštím a neodpustím to ani panu Tošenovskému," řekl šéf ODS a dodal, že navzdory Tošenovského rezignaci nezmění rozhodnutí svůj post na kongresu neobhajovat. Tošenovského krok členy ODS překvapil. Část z nich ho označuje za jeho "osobní a politickou tragédii" či "selhání" a hejtmanovy argumenty považuje za "neuvěřitelné". Druhá část ovšem s hejtmanovými důvody souhlasí. "Použil zbytečně razantní slovník a zbytečně rozjitřil vztahy uvnitř ODS, které se po relativně dobře zvládnutých volbách začaly uklidňovat," řekl například místopředseda Jan Zahradil. Volební manažer Mirek Topolánek dal naopak Tošenovskému za pravdu. Otázka, kdo se nakonec stane předsedou ODS, je po dnešku ještě zamotanější. Klausem jmenovaní Vlastimil Tlustý, Martin Říman, Petr Nečas, Miroslava Němcová či ústecký lídr Petr Gandalovič kandidovat nechtějí. Jan Zahradil a středočeský hejtman Petr Bendl stále váhají a Pavel Bém čeká, zda se stane pražským primátorem.
Můj vztah s Klausem mohl ODS rozdělit
Rozhovor s hejtmanem Evženem Tošenovským
</TEXT>
</DOC>
<DOC>
<DOCID>LN-20021109002</DOCID>
<DOCNO>LN-20021109002</DOCNO>
<DATE>11/09/02</DATE>
<TEXT>
Jiskřička naděje v ostravském kahanu zaplápolala, aby vzápětí uhasla docela. Severomoravská politická hvězda Evžen Tošenovský vzdal souboj o funkci předsedy ODS. Znechutily ho prý řeči Václava Klause a vedení strany. Ano, ironické poznámky na Tošenovského statut "okrajového politika" z úst "centrálních ódéesáků" zaznívaly. Klaus jasně dával najevo, že v Praze si Tošenovského nepřeje. Chce ale Tošenovský tvrdit, že tyto narážky slyšel poprvé až předevčírem? A že jenom kvůli nim odmítl bojovat? Klaus s Tošenovským za sebou přece mají léta vzájemných antipatií. Co asi zažíval Klaus, když na letošním mítinku atletické Zlaté tretry ve Vítkovicích 22 tisíc diváků aplaudovalo Tošenovskému a pískalo při ohlášení jména Klaus? A co si asi myslel Tošenovský, když Klaus před lety podotkl k jeho jménu, že "toho pána" nezná? Jenže nového předsedu volí delegáti kongresu strany, nikoli jen Klaus a jeho lidé. Tošenovský ustoupil, i když nemusel. Umožnil tak vlastně Klausovi, aby si vybral nástupce podle svých představ. Když už je to tak, jsem jenom zvědav, zda se bude Klaus řídit podobným měřítkem výběru jako jeho dlouholetý rival Miloš Zeman. Ten tehdy za sebe doporučil Vladimíra Špidlu s odůvodněním, že má "nejmenší deficit inteligence".
</TEXT>
</DOC>
<DOC>
<DOCID>LN-20021109003</DOCID>
<DOCNO>LN-20021109003</DOCNO>
<DATE>11/09/02</DATE>
<TITLE>
NATO v Praze: odpůrci summitu si berou vzor z Argentiny
</TITLE>
<GEOGRAPHY>PRAHA</GEOGRAPHY>
<TEXT>
Zhruba dva týdny před pražským zasedáním NATO čeští anarchisté poprvé naznačili podobu plánovaných protestů proti napjatě očekávanému summitu. Na internetových stránkách anarchistických sdružení se objevují hesla "Třídní boj do českých ulic!", "Proti nezaměstnanosti a chudobě!" či výzvy typu "Změňme Prahu v Buenos Aires!". Odkazem na nepokoje v Argentině, které loni v prosinci vyprovokoval bankrot státních financí a při nichž zahynulo 27 lidí, se anarchisté pokoušejí vtisknout demonstracím proti alianci jednoznačný "protikapitalistický rozměr". Československá anarchistická federace nabádá po vzoru Argentinců k použití nádobí. "Přineste s sebou cokoli, z čeho se dá jíst a co dělá hluk," píší anarchisté na svých webových stránkách. "Právě hlukem vyjadřují Argentinci nespokojenost." Inspirovat se anarchisté nechali i v případě argentinského maskování, které zahrnuje trička navlečená přes hlavu. Anarchistický blok solidarity s Argentinou plánuje, že se jeho stoupenci budou v době chystaných protestů scházet u transparentu s nápisem "Všichni jsme Argentinci". Podle představitele anarchistické federace Ondřeje Slačálka se hlavní protesty odehrají v období mezi 20. a 24. listopadem. Anarchisté se ale v Praze na Albertově sejdou již 17. listopadu a budou "připravovat jádro akcí".
"Další demonstrace by se měla uskutečnit zřejmě 20. listopadu v předvečer zahájení summitu na protest proti opulentní večeři, kterou si čeští mocipáni chystají na uvítanou," řekl Ondřej Slačálek. Hlavním dnem demonstrací bude čtvrtek 21. listopadu, kdy se plánují také pochody. Kromě přesného rozpisu všech akcí lze na webu Československé anarchistické federace nalézt i rady účastníkům demonstrací. V kapitole tipy a triky z praxe se potenciální demonstrant dozví, jak minimalizovat riziko zatčení a zranění. "Policie již několikrát účastníkům demonstrací vyhrožovala. Být připraven se tedy vyplatí. Rozhodně nepodléhejte mýtu, že "kdo nedělal nic zlého/nezákonného, nic mu nehrozí." Takoví lidé jsou nejlepším terčem pro policii potřebující naplnit svou kótu zatčených...," stojí v textu. "Pro účast na demonstracích proti NATO silně doporučuje nepromokavé oblečení. Pokud máte vadu zraku, rozhodně si neberte kontaktní čočky. Před demonstrací nepoužívejte make-up ani pleťový krém. Jednak se na něj může vázat slzný plyn, jednak by se při oplachování obličeje mohl dostat do očí," zní některé rady. Také na internetových novinách libertinského komunismu Alarm je zveřejněn návrh podoby demonstrací, na kterém se shodly kromě anarchistické federace i Feministická skupina 8. března, Organizace revolučních anarchistů - Solidarita a Ulice lidem!. "Jako nejvhodnější podobu protestu vidíme kreativní obsazení města s cílem vyjádřit a podpořit boj proti diktatuře kapitálu a jejím armádám," vyzývají na internetu autoři textu. Ministerstvo vnitra a speciální útvary policie proto internetu věnují zvýšený zájem. "Nebezpečné skupiny extremistů se stále více domlouvají prostřednictvím internetu. Kolegům ze zahraničí se v minulosti již mnohokrát vyplatilo pečlivě sledovat některé webové stránky," řekl ředitel Úřadu služby kriminální policie a vyšetřování Petr Želásko.
</TEXT>
</DOC>
<DOC>
<DOCID>LN-20021109004</DOCID>
<DOCNO>LN-20021109004</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Český stát stojí na prahu dalšího nákladného mezinárodního soudního sporu. Po bance Nomura, která Českou republiku obviňuje z nedostatečné ochrany svých investic ve zkrachovalé IPB, a podnikateli Ronaldu Lauderovi, který se ze stejných důvodů soudí kvůli TV Nova, se tentokrát ozval britský investor William Nagel. Podnikatel byl prý poškozen v roce 1996 při boji o licence na mobilní síť GSM a žaluje ČR o 27 milionů dolarů (zhruba 829 milionů korun). Argumentuje tím, že se v roce 1993 dohodl s předchůdcem podniku České radiokomunikace, že zmíněnou licenci získají společně. Vláda ji ale v roce 1996 přidělila předchůdci současné společnosti T-Mobile. Podnikatel přivedl zmíněný spor s Českými radiokomunikacemi k soudu už ve druhé polovině 90. let. Rozepře skončila mimosoudním vyrovnáním a letos se Nagel obrátil na arbitrážní institut ve Stockholmu s žalobou proti českému státu.
</TEXT>
</DOC>
<DOC>
<DOCID>LN-20021109005</DOCID>
<DOCNO>LN-20021109005</DOCNO>
<DATE>11/09/02</DATE>
<TITLE>
Lidovecký předseda sněmovního rozpočtového výboru Miroslav Kalousek řekl na adresu Hany Marvanové: "Samozřejmě mi záleží na tom, aby rozpočet prošel, ale odmítám se zúčastňovat hry, kdy jako by o všem týkajícím se rozpočtové politiky rozhodovala paní Marvanová." To je dobré, že se odmítá zúčastňovat. V téhle hře totiž už hraje, a spolu s ním dalších více než dvě stě poslanců a členů vlády. Že je absurdní, aby celá sněmovna čekala, jak se jedna poslankyně vyspí? Ale sněmovna čeká. Jak se může jedna žena chovat jako čtvrtá koaliční strana? Ale ona jí de facto je. Že Stanislav Gross není žádné ořezávátko? Tak co tedy udělá - pošle na ni BIS a Jakubíka jako na jednu vzpurnou kadeřnici? Tahle hra má z hlediska nezúčastněného diváka nepochybnou přitažlivost. V české politice jsme zvyklí, že všechno vždycky nějak dopadne.
</TITLE>
<TEXT>
Problém se odsune na neurčito, vytvoří se nějaký kočkopes, někde narostou nějaké dluhy, ale všichni se nějak dohodnou. U Marvanové nevíme, jak to dopadne. A právě nezvyklý pohled na Kalouska a spol., kterak nevědí, jak to dopadne, je mnohoslibný a dráždivý.
</TEXT>
<HEADING>
Čtvrtá koaliční strana
</HEADING>
<TEXT>
Marvanová přitom reálně uvádí věci do pohybu - se "čtvrtou koaliční stranou" jednají ministr financí a premiér, Unie svobody se sice na Marvanovou rozčiluje, ale ve vládě volky nevolky tlačí jejím směrem, návrhy zákonů se mění, na její rozhodování dokonce reaguje burza. Přitom ve svých požadavcích Marvanová "má pravdu": povodňový daňový balíček byl skutečně neudržitelný, rozpočtový deficit je skutečně velký a skutečně se musí řešit komplexně a dlouhodobě. Jenže co je to "pravda"? I naprostý lhář občas v politice řekne něco takového, že se chce vykřiknout: "Vždyť má pravdu!" Záleží na tom, proč ji říká a jakou její část říká. Zpravidla není těžké vystopovat kořeny takové pravdy k nějakým zájmům. A to je u Marvanové těžké. Jak tento kus dopadne, totiž nevědí nejen diváci a herci, ale ani sama Marvanová. Samozřejmě ví, jak se zachová při hlasování v prvním čtení rozpočtu, ale co bude dál? Samojediná fiskální politiku nezreformuje. Její vliv je dán, řečeno mezinárodněpolitickou terminologií, vlastnictvím prostředků věrohodné hrozby. Pokud se podaří odzbrojit Saddámův Irák bez boje, pak jen díky tomu, že všem došlo, že prezident Bush je opravdu ochoten do boje jít. Pokud má mít Hana Marvanová vliv, pak všichni musejí věřit, že je opravdu ochotna zákon zablokovat, a ne že bude pokaždé všechny napínat a nakonec nechá zákon projít. Jenže v dodatku ke koaliční smlouvě si sociální demokraté pojistili, že je Marvanová podrazí už jen jednou. Pak se změní vládní koalice. Netušíme, jak bude vypadat a zda vůbec bude mít ve sněmovně většinu, ale jednu věc víme: zaručeně v ní nebude Hana Marvanová. Konec unikátního vlivu této političky je tedy narýsován dosti zřetelně. Je to logické. V politice nejde o to, "mít pravdu", ale hlavně získat pro ni většinu a umět ji vést. Akceschopná, jasně vymezená a přitom nediktátorská většina prosazující jasné zájmy, to je velký přínos demokracie a projev lidské svobody. Umět vytvořit a vést takovou většinu je dosti unikátní sociální dovednost. Cvičit se v ní nám komunismus zakazoval stejně zavile jako zakazoval "říkat pravdu". Hana Marvanová sice ve své kariéře mnohokrát "měla pravdu", ale jako politik, člověk sociálních dovedností, se zrovna neosvědčila. Její nástup do čela politické strany byl ze všeho nejvíc projevem dysfunkčnosti této strany a bylo jen otázkou času, kdy ji systém vytlačí ven. Její show jednoho hlasu, kterou od voleb předvádí, je možná marginálně užitečná. Nikdo, tedy ani mediální zastánci ministra Sobotky, jejichž počet narůstá geometrickou řadou, nemůže dokázat, jak by si vláda počínala, nebýt Marvanové. Skutečný pohyb, ať už ve fiskální politice nebo v čemkoliv jiném, to ovšem není, k tomu je potřeba víc lidí než jedna poslankyně, kterou nikdo nechce. Ale ti, kteří strádají tím, že v české politice vždycky všechno nějak dopadne, si mohou hru vychutnávat, dokud trvá.
Marvanová přitom reálně uvádí věci do pohybu - se "čtvrtou koaliční stranou" jednají ministr financí a premiér, Unie svobody se sice na Marvanovou rozčiluje, ale ve vládě volky nevolky tlačí jejím směrem, návrhy zákonů se mění, na její rozhodování dokonce reaguje burza. Přitom ve svých požadavcích Marvanová "má pravdu": povodňový daňový balíček byl skutečně neudržitelný, rozpočtový deficit je skutečně velký a skutečně se musí řešit komplexně a dlouhodobě. Jenže co je to "pravda"? I naprostý lhář občas v politice řekne něco takového, že se chce vykřiknout: "Vždyť má pravdu!" Záleží na tom, proč ji říká a jakou její část říká. Zpravidla není těžké vystopovat kořeny takové pravdy k nějakým zájmům. A to je u Marvanové těžké. Jak tento kus dopadne, totiž nevědí nejen diváci a herci, ale ani sama Marvanová. Samozřejmě ví, jak se zachová při hlasování v prvním čtení rozpočtu, ale co bude dál? Samojediná fiskální politiku nezreformuje. Její vliv je dán, řečeno mezinárodněpolitickou terminologií, vlastnictvím prostředků věrohodné hrozby. Pokud se podaří odzbrojit Saddámův Irák bez boje, pak jen díky tomu, že všem došlo, že prezident Bush je opravdu ochoten do boje jít. Pokud má mít Hana Marvanová vliv, pak všichni musejí věřit, že je opravdu ochotna zákon zablokovat, a ne že bude pokaždé všechny napínat a nakonec nechá zákon projít. Jenže v dodatku ke koaliční smlouvě si sociální demokraté pojistili, že je Marvanová podrazí už jen jednou. Pak se změní vládní koalice. Netušíme, jak bude vypadat a zda vůbec bude mít ve sněmovně většinu, ale jednu věc víme: zaručeně v ní nebude Hana Marvanová. Konec unikátního vlivu této političky je tedy narýsován dosti zřetelně. Je to logické. V politice nejde o to, "mít pravdu", ale hlavně získat pro ni většinu a umět ji vést. Akceschopná, jasně vymezená a přitom nediktátorská většina prosazující jasné zájmy, to je velký přínos demokracie a projev lidské svobody. Umět vytvořit a vést takovou většinu je dosti unikátní sociální dovednost. Cvičit se v ní nám komunismus zakazoval stejně zavile jako zakazoval "říkat pravdu". Hana Marvanová sice ve své kariéře mnohokrát "měla pravdu", ale jako politik, člověk sociálních dovedností, se zrovna neosvědčila. Její nástup do čela politické strany byl ze všeho nejvíc projevem dysfunkčnosti této strany a bylo jen otázkou času, kdy ji systém vytlačí ven. Její show jednoho hlasu, kterou od voleb předvádí, je možná marginálně užitečná. Nikdo, tedy ani mediální zastánci ministra Sobotky, jejichž počet narůstá geometrickou řadou, nemůže dokázat, jak by si vláda počínala, nebýt Marvanové. Skutečný pohyb, ať už ve fiskální politice nebo v čemkoliv jiném, to ovšem není, k tomu je potřeba víc lidí než jedna poslankyně, kterou nikdo nechce. Ale ti, kteří strádají tím, že v české politice vždycky všechno nějak dopadne, si mohou hru vychutnávat, dokud trvá.
</TEXT>
</DOC>
<DOC>
<DOCID>LN-20021109006</DOCID>
<DOCNO>LN-20021109006</DOCNO>
<DATE>11/09/02</DATE>
<GEOGRAPHY>WASHINGTON</GEOGRAPHY>
<TEXT>
Pacienti se už brzy budou moci ještě před odchodem z ordinace dozvědět, jestli jsou nakaženi virem HIV. Zatím se to ale týká jen Spojených států, kde zdravotnické úřady schválily revoluční metodu zjišťování přítomnosti viru, který způsobuje onemocnění. Test trvá pouhých 20 minut a podle expertů by to mohlo zabránit tomu, aby řada infikovaných pacientů nevědomky šířila virus dál. Nyní je totiž nutné na výsledky čekat až dva týdny. Testovací sada rychlé diagnostiky OraQuick, kterou vyvinula výzkumná společnost OraSure Technologies z Bethlehemu ve státě Pensylvánie, funguje na základě kapky krve odebrané z prstu a má prý úroveň spolehlivosti 99,6 procenta. Nejedná se sice o první podobný "rychlotest", jeho výhodou má být ale jednoduchost. Na rozdíl od jiných testů budou moci být za použití nové metody vzorky odebírány a uchovávány při normální teplotě a podmínkách, takže bude možné zkoušky provádět i mimo laboratoře a nemocnice. Zatím však ještě může být test OraQuick používán jen ve zdravotnickém prostředí a provádět ho bude muset vyškolený personál. Testovací sady se mají začít distribuovat během jednoho až dvou měsíců.
</TEXT>
</DOC>
<DOC>
<DOCID>LN-20021109007</DOCID>
<DOCNO>LN-20021109007</DOCNO>
<DATE>11/09/02</DATE>
<TEXT>
NEW YORK - Všech patnáct členů Rady bezpečnosti OSN včera schválilo rezoluci, která dává Iráku "poslední šanci k odzbrojení". Bagdád, který je obviňován ze snahy vyvíjet zbraně hromadného ničení, dostal týden na to, aby dokument akceptoval. Rezoluce nařizuje, aby Irák co nejdříve umožnil obnovení práce zbrojních inspektorů, kteří by měli o své misi v únoru vypracovat zprávu. V případě, že Irák podmínky rezoluce nesplní, hrozí mu "vážné následky". Americký prezident i britský premiér prohlásili, že pokud se irácký režim rezoluci nepodřídí, bude "potrestán vojensky".
</TEXT>
</DOC>
<DOC>
<DOCID>LN-20021109008</DOCID>
<DOCNO>LN-20021109008</DOCNO>
<DATE>11/09/02</DATE>
<TITLE>
Poslankyně US-DEU se hlasování o rozpočtu nezúčastnila a vládní návrh prošel do dalšího čtení
</TITLE>
<TEXT>
Podle stejného receptu chce unionistka Hana Marvanová postupovat i při dvou dalších hlasováních o rozpočtu: opustí sněmovnu a zákon projde.
PRAHA - Nehlasovala a své kolegy sledovala v televizi. Neúčast unionistky Hany Marvanové na hlasování napomohla vládní koalici, aby v prvním čtení prosadila návrh státního rozpočtu se schodkem 111,3 miliardy korun. Hana Marvanová se včera po polední přestávce, kdy se schylovalo k rozhodnutí, vůbec neobjevila v okolí jednacího sálu. Při nepřítomnosti odbojné poslankyně stačila vládě podpora zbylé stovky koaličních zákonodárců. Ani jeden z nich nechyběl, kabinet proto mohl nejtěsnějším rozdílem přehlasovat opoziční ODS a KSČM. "Zvážila jsem všechno tak důkladně, že to považuji stále za nejmenší zlo," odpověděla včera Marvanová na otázku, zda svého kroku zpětně nelituje. Již dříve přitom prohlásila, že s rozpočtovými představami kabinetu nesouhlasí: výši schodku označovala za hrozivou. Ještě víc ale protestovala proti fiskálnímu výhledu na další dva roky. Ten nepočítal s reformou veřejných financí, což podle Marvanové povede k dalšímu zadlužování země. Cestu pro rozpočet uvolnila proto, že "cítí zodpovědnost vůči občanům, kteří byli postiženi povodněmi a čekají na pomoc". Brzdit vládu nebude ani v dalších dvou čteních zákona o rozpočtu. "První hlasování bývá tím nejdůležitějším. Nechci prodlužovat nejistotu. Co jsem řekla, platí i pro další hlasování," dodala včera Marvanová. Ždímání vlády, změna názoru a divadlo. Tak její kroky hodnotila poražená opozice. "My jsme neprohráli, všichni jsme hlasovali proti. Jde o nové rozhodnutí paní Marvanové," řekl předseda ODS Václav Klaus. Mnohem ostřejší slova volili komunisté. "Úporná jednání vlády o schodku rozpočtu byla jen a pouze ochotnickým divadlem, ve kterém hrál hlavní úlohu nejslabší článek koalice a nejsilnější strana se dostala do pozice statisty," řekl komunistický poslanec Miloslav Ransdorf. Pozadu nezůstal ani jeho stranický kolega a místopředseda rozpočtového výboru Svatomír Recman: "Paní poslankyně ždímá vládu, jak se jí to právě hodí, stylem 'nevím, co chci, ale nepřestanu, dokud to nedostanu'." Zato premiér Vladimír Špidla zářil spokojeností, při odchodu z jednacího sálu nezastíral, že se mu ulevilo. Hlasování si pochvaloval jako výsledek "politické debaty bez hašteření". "Pro zemi by znamenalo takřka krach, kdyby přešla do rozpočtového provizoria. Vládní koalice se rozpočtem zabývala nesčetněkrát. Tento návrh se připravoval důkladněji než ty předchozí. Některé věci se musely obrátit pětkrát," řekl premiér. Ministr financí Bohuslav Sobotka zopakoval, že připravuje plán kroků pro reformy mandatorních výdajů. Debaty o reformách chce premiér Špidla otevřít také pro opozici. Květen a červen - dobu, kdy debaty budou vrcholit - označil za rozhodující pro sestavení dalšího rozpočtu. Na současném rozpočtu prý vláda ještě nemohla pracovat podle svých představ. "Je to rozpočet, v němž je víc setrvačnosti než záměru," řekl ministr Sobotka. Šéf poslanců ODS Vlastimil Tlustý ale vysvětloval, jaký dopad bude mít rozpočet na peněženky lidí: "Oněch skutečných 159,8 miliardy dluhu znamená pro každého novorozence i důchodce 16 tisíc korun namalovaných na futro," řekl Tlustý. "Všichni mají zaručeno, že po schválení tohoto rozpočtu budou z takových dluhů až do smrti platit ročně tisíc korun úroků," dodal.
</TEXT>
</DOC>
<DOC>
<DOCID>LN-20021109009</DOCID>
<DOCNO>LN-20021109009</DOCNO>
<DATE>11/09/02</DATE>
<GEOGRAPHY>PRAHA/LONDÝN</GEOGRAPHY>
<TEXT>
Výrazně menší šanci získat politický azyl ve Velké Británii budou mít čeští občané. Britský parlament se totiž v noci na včerejšek dohodl na novém znění azylového zákona. S jeho pomocí chtějí Britové lépe bojovat s rostoucím přílivem přistěhovalců. Kromě jiného v něm stojí, že Česká republika je bezpečnou zemí, stejně jako další státy ucházející se o členství v Evropské unii. Britové usoudili, že se jejich občané nemusejí bát o život z politických důvodů, a na azyl tak v podstatě nemají nárok. Zákonem chce Velká Británie odradit i stovky českých Romů, kteří tam o udělení azylu žádají. Například v červenci tohoto roku mělo být romských žadatelů zhruba 850. Jaké bude mít zákon praktické důsledky? Měl by umožnit imigračním úředníkům, aby žadatele o azyl, který pochází z kandidátské země EU, téměř obratem vyhostili. I nadále bude mít možnost na přezkoumání takového rozhodnutí, soudit se však bude muset ze zahraničí. Británie tak ušetří sociální dávky, které žadatelům vyplácela. Během dřívějších jednání padl v horní komoře britského parlamentu i návrh, aby Česká republika postavení bezpečné země nezískala. Důvodem mělo být chování právě k českým Romům, návrh však přijat nebyl. Británie v posledních týdnech podstatně zesílila akce proti českým žadatelům o politický azyl. Zatímco před několika lety chtěla problém řešit zavedením víz, loni už prověřovala cestující do Británie na pražském letišti. Některé z nich do země odmítla vpustit. Britské ministerstvo vnitra kromě toho v posledních měsících zpřísnilo a zrychlilo postup při vyřizování žádostí o azyl. Celkem pravidelně také nyní české Romy vyhošťuje speciálními lety. O situaci jednal před měsícem v Londýně s britským ministrem vnitra Davidem Blunkettem i jeho český protějšek Stanislav Gross. Shodli se na tom, že Česká republika je bezpečný stát a obavy žadatelů nejsou předmětné.
</TEXT>
</DOC>
<DOC>
<DOCID>LN-20021109010</DOCID>
<DOCNO>LN-20021109010</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Žádné důsledky nebude Unie svobody-DEU vyvozovat z nevydařených komunálních a senátních voleb. Počká s tím až do lednového kongresu strany. "Dělat teď nějaké překotné kroky, když je za dva měsíce republikové shromáždění, je zbytečné," řekl po jednání republikového výboru LN úřadující předseda strany Ivan Pilip. Podle něj se mluvilo hlavně o nejednotnosti ve straně. Řeč byla také o tom, že by unie měla být ve vládě více vidět. Unionisté začali už jednat i s nově zvolenými nezávislými senátory. Chtějí, aby se připojili ke společnému klubu US-DEU a ODA. Nezávislí však mohou vytvořit i svůj vlastní klub a budou s unií jen volně spolupracovat. Ne všichni unionisté jsou však se současným vývojem ve straně spokojeni. Odpůrci setrvání unie ve vládě se chystají založit pravicovou platformu strany. Členka přípravného výboru nové platformy Zdenka Dubová včera řekla, že Unie svobody je v krizi, hodně členů je "otrávených, rezignovaných, chtějí odejít". Unionisté o víkendu získali v komunálních volbách méně než jedno procento mandátů. Počet jejich senátorů se zvýšil o jednoho ale jen díky tomu, že při obměně třetiny Senátu letos neobhajovali ani jedno křeslo.
</TEXT>
</DOC>
<DOC>
<DOCID>LN-20021109011</DOCID>
<DOCNO>LN-20021109011</DOCNO>
<DATE>11/09/02</DATE>
<TITLE>
Pro justiční vraždu vojenského zběha jsou stíháni bývalý prokurátor a bývalý komunistický soudce.
</TITLE>
<GEOGRAPHY>PRAHA</GEOGRAPHY>
<TEXT>
Případ justiční vraždy četaře Aloise Jeřábka z padesátých let má již dva obviněné. Několik let je za ni stíhán bývalý komunistický prokurátor Ján Pješčak (67). Druhým obviněným je tehdejší komunistický soudce Miloslav Smolík (87). "Ve čtvrtek jsem soudu podal obžalobu na Pješčaka," sdělil LN žalobce Městského státního zastupitelství v Praze Martin Omelka. Exprokurátorovi, který vypracoval obžalobu a pro četaře navrhl trest smrti, podle zákona hrozí za vraždu až 15leté vězení. Komunistickou zvůli, která vyvrcholila popravou, vyprovokoval voják z povolání a příslušník pohraničního vojska Jeřábek v roce 1953 pokusem o útěk do Rakouska. Podařilo se mu dostat za hranice, avšak byl svými pronásledovateli postřelen a odvlečen zpět do Československa. V rozporu s tehdejšími zákony jej obvinili z velezrady a z vyzvědačství, přestože se dopustil maximálně trestného činu zběhnutí. Jeho trest měl být výstrahou, a tak o něm ještě před procesem rozhodlo přímo politbyro ÚV KSČ. Komunistická justice příkaz strany splnila a Jeřábek byl v prosinci 1953 popraven.
</TEXT>
<HEADING>
Kauza soudce závisí na posudku lékařů
</HEADING>
<TEXT>
Dlouhou dobu se řešila otázka, v čí pravomoci je udělit souhlas se stíháním Smolíka, soudce někdejšího vojenského soudu. Věc proto bez konečného verdiktu putovala z jedné státní instituce na druhou - mimo jiné šlo o ministerstva spravedlnosti a obrany. Složitý právní problém vyřešil až Nejvyšší soud, který rozhodl, že je to v pravomoci hlavy státu. "Prezident Václav Havel udělil souhlas se stíháním bývalého soudce Smolíka," sdělil žalobce. Policejní rada Úřadu dokumentace a vyšetřování zločinů komunismu důchodce Smolíka obvinil z vraždy. Jeho právní zástupce proti tomu podal stížnost, kterou žalobce zamítl. K zastavení stíhání by mohlo dojít, pokud lékaři zjistí, že muž je na tom fyzicky nebo psychicky tak špatně, že není schopen policejního a soudního řízení. Další vývoj kauzy tedy závisí na znaleckém přezkoumání jeho zdravotního stavu. Jméno soudce Smolíka vyšetřovatelé objevili v archivních materiálech. Jimi se zabývali na základě verdiktu Nejvyššího soudu, který v říjnu loňského roku znovu otevřel kauzu Pješčak. Stalo se tak kvůli stížnosti pro porušení zákona podané tehdejším ministrem spravedlnosti Jaroslavem Burešem proti zastavení stíhání. Za protiprávní popravu Jeřábka byli obviněni ještě dva pohraničníci, kteří jej postřelili a zavlekli zpět do vlasti. Jejich stíhání je již pravomocně zastaveno - jeden zemřel a na druhého se vztahuje milost prezidenta republiky z roku 1960.
Dlouhou dobu se řešila otázka, v čí pravomoci je udělit souhlas se stíháním Smolíka, soudce někdejšího vojenského soudu. Věc proto bez konečného verdiktu putovala z jedné státní instituce na druhou - mimo jiné šlo o ministerstva spravedlnosti a obrany. Složitý právní problém vyřešil až Nejvyšší soud, který rozhodl, že je to v pravomoci hlavy státu. "Prezident Václav Havel udělil souhlas se stíháním bývalého soudce Smolíka," sdělil žalobce. Policejní rada Úřadu dokumentace a vyšetřování zločinů komunismu důchodce Smolíka obvinil z vraždy. Jeho právní zástupce proti tomu podal stížnost, kterou žalobce zamítl. K zastavení stíhání by mohlo dojít, pokud lékaři zjistí, že muž je na tom fyzicky nebo psychicky tak špatně, že není schopen policejního a soudního řízení. Další vývoj kauzy tedy závisí na znaleckém přezkoumání jeho zdravotního stavu. Jméno soudce Smolíka vyšetřovatelé objevili v archivních materiálech. Jimi se zabývali na základě verdiktu Nejvyššího soudu, který v říjnu loňského roku znovu otevřel kauzu Pješčak. Stalo se tak kvůli stížnosti pro porušení zákona podané tehdejším ministrem spravedlnosti Jaroslavem Burešem proti zastavení stíhání. Za protiprávní popravu Jeřábka byli obviněni ještě dva pohraničníci, kteří jej postřelili a zavlekli zpět do vlasti. Jejich stíhání je již pravomocně zastaveno - jeden zemřel a na druhého se vztahuje milost prezidenta republiky z roku 1960.
</TEXT>
</DOC>
<DOC>
<DOCID>LN-20021109012</DOCID>
<DOCNO>LN-20021109012</DOCNO>
<DATE>11/09/02</DATE>
<TITLE>
Více než půl miliardy korun dluží stát firmě, která dodala počítače v rámci projektu Internet do škol.
</TITLE>
<GEOGRAPHY>PRAHA</GEOGRAPHY>
<TEXT>
Na splátkách půlmiliardového dluhu za počítače dodané v rámci projektu Internet do škol se včera dohodla ministryně školství Petra Buzková se zástupci generálního dodavatele, firmy AutoCont. Buzková na včerejší schůzce předala představitelům AutoContu uznání dluhu a nyní bude čekat na rozhodnutí rozpočtového výboru sněmovny, který požádá o uvolnění 450 milionů korun na zaplacení počítačů. Pokud neuspěje, chce se obrátit na vládu. Poslanci už totiž uvolnění těchto financí z rezervy ministerstva financí jednou odmítli. Buzková včera přiznala, že ministerstvo školství peníze na počítače nyní nemá. "Věřím, že výbor situaci pochopí," nechala se slyšet ministryně. Stát dluží AutoContu 640 milionů korun, úroky z prodlení přesahují v současnosti částku 3,7 milionu Kč. "Každý den naskakují úroky ve výši 43 tisíc korun," upozornil mluvčí AutoContu Jiří Chvojka. Podle ředitele firmy Vlastimila Palaty některé pohledávky pocházejí z července letošního roku. Pohledávky po splatnosti prý navíc v krátké době dosáhnou 900 milionů korun. Palata ve čtvrtek dokonce prohlásil, že kvůli nesolventnosti ministerstva je ohrožena další existence firmy i projektu a že na začátku prosince může o internet a počítače ve škole přijít 750 tisíc žáků. "Nejsme za této situace schopni přesvědčit naše partnery, že dostojíme svým závazkům," uvedl.
PRAHA - Na splátkách půlmiliardového dluhu za počítače dodané v rámci projektu Internet do škol se včera dohodla ministryně školství Petra Buzková se zástupci generálního dodavatele, firmy AutoCont. Buzková na včerejší schůzce předala představitelům AutoContu uznání dluhu a nyní bude čekat na rozhodnutí rozpočtového výboru sněmovny, který požádá o uvolnění 450 milionů korun na zaplacení počítačů. Pokud neuspěje, chce se obrátit na vládu. Poslanci už totiž uvolnění těchto financí z rezervy ministerstva financí jednou odmítli. Buzková včera přiznala, že ministerstvo školství peníze na počítače nyní nemá. "Věřím, že výbor situaci pochopí," nechala se slyšet ministryně. Stát dluží AutoContu 640 milionů korun, úroky z prodlení přesahují v současnosti částku 3,7 milionu Kč. "Každý den naskakují úroky ve výši 43 tisíc korun," upozornil mluvčí AutoContu Jiří Chvojka. Podle ředitele firmy Vlastimila Palaty některé pohledávky pocházejí z července letošního roku. Pohledávky po splatnosti prý navíc v krátké době dosáhnou 900 milionů korun. Palata ve čtvrtek dokonce prohlásil, že kvůli nesolventnosti ministerstva je ohrožena další existence firmy i projektu a že na začátku prosince může o internet a počítače ve škole přijít 750 tisíc žáků. "Nejsme za této situace schopni přesvědčit naše partnery, že dostojíme svým závazkům," uvedl.
</TEXT>
</DOC>
<DOC>
<DOCID>LN-20021109013</DOCID>
<DOCNO>LN-20021109013</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Dvě pětiny lidí, kteří v červnových parlamentních volbách hlasovali pro koalici Unie svobody-DEU a lidovců, by jí dnes svůj hlas nedali. Naopak KSČM by podpořilo téměř 70 procent voličů, kteří pro stranu v červnu hlasovali. ČSSD a ODS by nyní podpořily zhruba tři pětiny jejich voličů. Vyplývá to ze zářijového výzkumu Centra pro výzkum veřejného mínění. Bývalí voliči Koalice by dnes volili zejména ODS a ČSSD, 13 procent by nyní nevolilo nebo není rozhodnuto, komu by svůj hlas dalo.
</TEXT>
</DOC>
<DOC>
<DOCID>LN-20021109014</DOCID>
<DOCNO>LN-20021109014</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Novým prezidentem České lékárnické komory zvolili včera delegáti 12. sjezdu této stavovské organizace se 6000 členy dosavadního viceprezidenta Lubomíra Chudobu. V tajném hlasování ho volilo ze 143 přítomných delegátů 121. Chudoba byl kandidátem představenstva a měl silnou podporu rovněž v regionech. Viceprezidentkou se stala členka představenstva Leona Štěpková se ziskem 118 hlasů.
</TEXT>
</DOC>
<DOC>
<DOCID>LN-20021109015</DOCID>
<DOCNO>LN-20021109015</DOCNO>
<DATE>11/09/02</DATE>
<TITLE>
Boj v ODS o Klausovo dědictví se stupňuje
</TITLE>
<TEXT>
Tošenovský dosáhl opaku toho, co chtěl. Stranu rozdělil a Václavu Klausovi otevřel dveře pro velký comeback.
PRAHA - Slabost Evžena Tošenovského, s jakou vzdal boj o předsednické křeslo ODS ještě před jeho začátkem, jen dokazuje, jak silnou pozici má stále ve straně Václav Klaus. Tošenovský ji nyní ještě upevnil. Moravskoslezský hejtman navíc dosáhl ještě jednoho efektu, který jde zcela proti jeho proklamacím o "nedělení ODS". Před blížícím se kongresem vnesl do strany zmatek, který může vést až ke Klausem zmiňovanému "chaosu" a "lokálně-regionálním sporům". To může ve finále znamenat buď to, že nový předseda ODS bude mít neuvěřitelně slabou pozici, nebo se jím přes veškeré proklamace nakonec opět stane Václav Klaus. A obě tyto vyhlídky jsou pro ODS více než špatné. Třiatřicet dní před klíčovým stranickým kongresem v ODS není jediný člověk, který by o křeslo šéfa jednoznačně usiloval. Z těch, o kterých se spekuluje, nemá žádný ani polovinu váhy Tošenovského. Podstatnější ovšem je, že podobně to je i s potřebnou podporou ve straně. Většina stranických špiček včetně Tošenovského se shoduje, že nový předseda musí být nejen výrazná osobnost, ale zejména musí být konsenzuální. Tomuto ideálu se ze všech jmen blížil nejvíce právě Tošenovský. Veřejně k němu měl výhrady vlastně jen Klaus a "jeho lidé". A právě to moravskoslezský hejtman nepřímo označil za jednu z hlavních příčin svého vycouvání. Tento argument však neobstojí. "V novinách Nečasové, Langři, Topolánkové, Benešové, ti všichni říkali ano, vítáme kandidaturu Tošenovského, podpoříme ho. Nevím, jakou větší podporu by ještě někdo mohl chtít?" uvedl šéf poslaneckého klubu Vlastimil Tlustý. Měl pravdu. Takovou podporu bude mít jakýkoli jiný kandidát jen stěží. Václav Klaus řekl, že se nad krokem svého rivala musí "jen pousmívat". Klaus má "ke smíchu" skutečně důvod. "Protiklausovská klika" v ODS ztratila svůj symbol. A ztratí-li se symbol, nebývá obtížné znovu se přimknout k tomu starému, osvědčenému. Klaus teď může " vystřelovat" další a další jména, která okamžitě strmě stoupají, i když jsou kolikrát irelevantní, jako třeba v případě Miroslavy Němcové. Může tak vyniknout "Klausova nepostradatelnost". Tlustý má handicap v podobě členství v KSČ, Nečas ani včera Klausem nově zmíněný ústecký lídr Petr Gandalovič kandidovat nechtějí, Martin Říman by měl problémy dosáhnout byť na místopředsednické křeslo, Jan Zahradil otázku kandidatury udržuje v "odstavném pruhu", středočeský hejtman Petr Bendl sice kandidaturu zvažuje, ale šanci má minimální. Pavel Bém kandidaturu podmiňuje získáním křesla primátora Prahy. Václav Klaus tvrdí, že v ODS je mnoho osobností a že on svoji pozici skutečně obhajovat nebude. Bude ale zajímavé sledovat, jak se zachová, až se na kongresu objeví tak slabí kandidáti. Třeba se nakonec ještě rád nechá přemluvit. Umožnil mu to Evžen Tošenovský.
ODS se připravuje na svůj prosincový kongres, na kterém mají delegáti zvolit nového předsedu strany. Sám odstupující šéf ODS Václav Klaus jmenoval nejméně čtyři vhodné kandidáty. O kom se tedy uvnitř strany nejčastěji hovoří?
</TEXT>
<HEADING>
Jan Zahradil
</HEADING>
<TEXT>
Už po červnových volbách oznámil, že by kandidoval v případě, nebude-li chtít pokračovat Klaus. Poté, co Klaus oznámil definitivní odchod z čela ODS, Zahradil svoji kandidaturu přirovnal k autu - prý ji nechává v "odstavném pruhu a zatím ani nevyjel na dálnici, ani nezaparkoval v garáži". Váhá a hledá si podporu v regionech. Jeho pozici možná oslabuje fakt, že jej Klaus nezahrnul mezi výčet svých vhodných nástupců a že je v ODS momentálně trochu v útlumu.
</TEXT>
<HEADING>
Pavel Bém
</HEADING>
<TEXT>
Od parlamentních voleb, kdy dělal Klausovi v Praze volebního manažera, v žebříčku ODS prudce stoupá. Jako pražský lídr ODS vyhrál komunální volby a je žhavým kandidátem na post pražského primátora. Pokud to dokáže, hodlá se pustit i do souboje o křeslo šéfa strany. Ke Klausovi měl vždy velmi blízko, navíc je mužem, kterého respektují i političtí oponenti. Na druhé straně mu v ODS ale mnozí vyčítají, že je politickou "rychlokvaškou".
</TEXT>
<HEADING>
Vlastimil Tlustý
</HEADING>
<TEXT>
Šéfa poslaneckého klubu označuje Václav Klaus za nejschopnějšího politika v ODS a ve výčtu svých možných nástupců ho vždy jmenuje na prvním místě. Tlustý nedávno řekl, že pokud by byl navržen, o kandidatuře by uvažoval. Před rokem 1989 byl ale členem KSČ, to mu škodí nejen u politických oponentů, ale i uvnitř ODS. S tímto vědomím Tlustý kandiduje zatím "jen" na místopředsedu strany.
FOTO: LN-PAVEL WELLNER, TOMÁŠ KRIST, HYNEK GLOS, JAN HROUDA // ŠIMON / LN
</TEXT>
</DOC>
<DOC>
<DOCID>LN-20021109016</DOCID>
<DOCNO>LN-20021109016</DOCNO>
<DATE>11/09/02</DATE>
<TITLE>
Chci, aby ODS byla silnou, fungující stranou, říká moravskoslezský hejtman Evžen Tošenovský. Pokud se předsedou stane Pavel Bém, je rozhodnut ho podporovat.
</TITLE>
<TEXT>
LN: Nemyslíte, že svým krokem ODS uškodíte?
Myslím si, že to ODS pomůže, protože se tím může eliminovat napětí, které by mohlo vzniknout.
LN: Co řeknete na názory, že jste se zachoval jako zbabělec? Nezavřel jste si definitivně dveře do vedení ODS?
Uvědomuji si všechny důsledky. Může jich být pro mě mnoho, ale pro mě je důležitější, aby ODS fungovala a byla silnou stranou.
LN: To vás tak rozladily výroky Václava Klause, že nejste vhodný kandidát, protože nemáte "odéesovské myšlenkové schéma"?
Ne, tyto výroky mě nerozezlily. Mám zkrátka obavu, že by mohlo hrozit rozdělení ODS. Nevyjasněný vztah Václava Klause se mnou může mnoho lidí dělit. U dělení ODS nechci být.
</TEXT>
<HEADING>
LN: Kdo je váš favorit na šéfa ODS?
</HEADING>
<TEXT>
Mám své favority, dokonce jednoho velice významného. Ale protože jsem s ním o tom nemluvil, tak jméno neřeknu. Jsem připraven k tomu, že zvolený předseda může absolutně počítat s mojí podporou.
</TEXT>
<HEADING>
LN: Podpoříte tedy Pavla Béma?
</HEADING>
<TEXT>
Jestliže to bude většinový názor ODS a bude zvolen, budu ho určitě podporovat. Se vší váhou, tak, jak to říkám. Protože vím, co to je, převzít kormidlo po Václavu Klausovi. Ale opakuji, na kandidátovi na předsedu - ať už to bude kdokoli - musí být v ODS většinová shoda.
Jestliže to bude většinový názor ODS a bude zvolen, budu ho určitě podporovat. Se vší váhou, tak, jak to říkám. Protože vím, co to je, převzít kormidlo po Václavu Klausovi. Ale opakuji, na kandidátovi na předsedu - ať už to bude kdokoli - musí být v ODS většinová shoda.
</TEXT>
</DOC>
<DOC>
<DOCID>LN-20021109017</DOCID>
<DOCNO>LN-20021109017</DOCNO>
<DATE>11/09/02</DATE>
<TITLE>
* "Předvolební kampaň se mnohdy tvářila jako plebiscit o Václavu Klausovi. Působilo to tak na mnohé lidi a stejně se to odráželo i v médiích: zda Václav Klaus ano, nebo ne. Tato věc mohla sehrát pozitivní i negativní roli."
</TITLE>
<TEXT>
o prohraných volbách do Poslanecké sněmovny, LN 21. 6. 2002
* "Myslím si, že podobných návrhů je celá řada. Co bude na podzim, to se uvidí. Ovšem, když tyto hlasy zaznívají, jsem nucen o nich přemýšlet. Ale velkou radost z toho nemám."
o možnosti, že by nahradil Klause v čele ODS, LN, 21. 6. 2002
* "Rozhodně to bylo nejtěžší rozhodování v mém životě. Nejde jen o mě, ale o existenci Občanské demokratické strany a její budoucnost. Skutečně jsem to promýšlel a probral s mnoha lidmi, samozřejmě včetně mé rodiny."
o rozhodnutí kandidovat na šéfa ODS, Respekt, 30. 9. 2002
</TEXT>
</DOC>
<DOC>
<DOCID>LN-20021109018</DOCID>
<DOCNO>LN-20021109018</DOCNO>
<DATE>11/09/02</DATE>
<TITLE>
Přesně 47 dní byl Evžen Tošenovský oficiálním kandidátem na předsedu ODS. Včera dopoledne v Praze oznámil, že svoji kandidaturu stahuje. Proč se tak rozhodl, vysvětluje v prohlášení, které LN přetiskují.
</TITLE>
<TEXT>
Po téměř dvou měsících, které uplynuly od mého prohlášení ucházet se na prosincovém kongresu ODS o post předsedy strany, oznamuji, že jsem se po důkladném zvážení a diskusích rozhodl, že ve stávající situaci nemohu kandidaturu přijmout. K tomuto rozhodnutí mne vedou následující důvody: Ačkoliv mi byla v uplynulém období projevována silná podpora jak ze strany regionálních, oblastních a místních sdružení ODS, tak ze strany voličů a sympatizantů naší strany, a ačkoliv je velmi pravděpodobné, že bych na prosincovém kongresu byl zvolen, dal Václav Klaus, stávající předseda strany, jasně najevo, že mne nepovažuje za člověka vhodného pro předsednictví ODS. Zároveň uvedl jména některých členů vedení, které by za vhodné kandidáty považoval. Pan předseda sám označil svůj krok za vynucený a - přestože to nezaznělo na veřejnosti - vím, že si velká většina rozhodujících představitelů strany nedokáže bez Václava Klause další existenci ODS představit. Tím se potvrzuje, že ve faktickou změnu ve straně věří uvnitř ODS jen málokdo a že tato politická strana ještě není zcela připravená na svou existenci v "postklausovské éře". Spravedlivě však zároveň konstatuji, že jiní představitelé strany mne naopak ujistili o své podpoře, kterou velmi oceňuji. Abych tedy zabránil rozštěpení a vnitřnímu rozbití strany, ale zároveň, abych se nestal jen loutkou pro něčí vlastní hry, rozhodl jsem se změnit své rozhodnutí a kandidaturu na předsedu strany nepřijmout. V současné povolební euforii se projevuje výrazné sebeuspokojení a začíná převládat názor, že ODS je opět na vzestupu a že je možné jen zvolit "nějakého předsedu", kterého si posléze otestujeme, zda je hoden být Klausovým nástupcem. ODS přitom zcela zapomíná, že jsme stranou v opozici, a že na tomto faktu nic nezměnily výsledky komunálních a senátních voleb. Za dané situace uvnitř ODS, kterou jsem měl možnost detailně poznat během posledního měsíce a během desítek předvolebních mítinků, kterých jsem se zúčastnil, abych podpořil naše kandidáty, jsem si jednoznačně potvrdil svou pozici. Můj nevyjasněný vztah s Václavem Klausem - jím osobně deklarovaný i v průběhu volební kampaně - a většinově negativní postoj poslaneckého klubu ODS mi prostě neumožňují kandidaturu na kongresu přijmout. Chci dát Občanské demokratické straně možnost žít i nadále v těsné spolupráci s Václavem Klausem - lhostejno, zda na postu prezidenta republiky či v jiné významné úloze - a proto kandidaturu nepřijmu. S vědomím významných osobních ztrát, které mi mé rozhodnutí nekandidovat může přinést, jsem připraven nadále všestranně pracovat pro Občanskou demokratickou stranu. Mým jediným cílem bylo a je, aby se ODS znovu stala zásadovou, srozumitelnou a programově jasně ohraničenou pravicovou stranou. ODS musí být schopná reagovat na současný vývoj ve státě a nabízet propracovaná alternativní řešení, aby byla připravena v příštích parlamentních volbách dosáhnout výsledku, který jí zajistí dominantní postavení ve vládě. Jsem přesvědčen, že každý je nahraditelný a že i ODS postupně pochopí, že revoluční autokracii musí vystřídat soustředěná týmová práce. Ten čas však zatím bohužel nenastal...
</TEXT>
</DOC>
<DOC>
<DOCID>LN-20021109019</DOCID>
<DOCNO>LN-20021109019</DOCNO>
<DATE>11/09/02</DATE>
<TITLE>
ČESKÉ BUDĚJOVICE - Komunisté, kteří čtyři roky seděli v Českých Budějovicích společně s členy KDU-ČSL, ČSSD a US-DEU v městské radě, odcházejí po volbách do opozice. Povolební jednání, která znovu dosadila do rady ODS, však rozhodla ještě o jedné důležité změně. Místo radního opouští i bývalý komunistický generál Oskar Marek, který před čtyřmi lety "proslavil" Budějovice v celé zemi. Jako bývalý náčelník politické správy západního vojenského okruhu se stal totiž radním ve městě, kde drtivou většinou hlasů pravidelně vítězí pravicové strany. Jen kvůli jejich rozhádanosti se k moci dostali také komunisté. A jak hodnotí bývalý komunistický generál své působení ve vedení "pravicového" města? "Před čtyřmi lety mě někteří pravičáci vyvěšovali na plakátech ve městě jako opičáka. Tak jsem především rád, že voliči jejich varování nakonec neposlechli," říká dvaasedmdesátiletý Oskar Marek, jehož strana i letos skončila v Budějovicích druhá za ODS. Generál tvrdí, že i kdyby chtěl teoreticky vyvěsit na radnici rudou hvězdu, sama funkce radního ve stotisícovém městě nic takového neumožňuje. "Můžu být komunista až na půdu. Práce na radnici stotisícového města je ale o něčem jiném než o ideologii," dušuje se Marek. Jako příklad uvádí svou podporu radikálnímu řešení problémů s neplatiči nájemného, kteří mají být v Budějovicích vystěhováni do holobytů v průmyslovém areálu. "A ještě jsem samozřejmě doporučoval v těchto holobytech zvláštní režim, který když někdo nebude dodržovat, skončí na ulici. Když se lidé chovají jako šlendrián, tak přece nemohou chtít nějaké sociální jistoty," tvrdí Marek.
</TITLE>
<HEADING>
Marx a Engels už nebudou na radnici
</HEADING>
<TEXT>
Svůj odchod z městské rady údajně nijak neoplakával. Mrzí ho prý pouze pokrytectví některých pravicových radních, kteří na veřejnosti bojují proti komunistům a na chodbách radnice s nimi komunikují. "Často jsem od svých pravicových kolegů slyšel: kdyby se vaše strana přejmenovala, dobře by se s vámi spolupracovalo. Veřejně ale nikdo takovou větu nepronese," tvrdí Marek. A co říkají na čtyřletou spolupráci s komunistickým generálem politici z Unie svobody nebo z KDU-ČSL? "Pravdou je, že někdy byl při hlasování Oskar Marek pravicovější než nejtvrdší pravice," přiznává lidovecký radní Rudolf Vodička. Komunisté například podle něj nezablokovali prodej městských domů, stejně smířlivě se chovali i k další důležité privatizaci městského majetku. "Tehdy opoziční ODS na nás naopak často útočila zleva," stěžuje si Vodička. Odchod budějovické KSČM do opozice však údajně vítá. Jaké zájmy vlastně komunisté v zastupitelstvu hájili, když jejich politiku kolegové radní často označovali za pravicovou? Těžká odpověď. Vedle Marka totiž seděl v radě za KSČM ještě Ivan Nadberežný, který jako majitel tiskárny patří k neznámějším českobudějovickým podnikatelům. Dvojice komunistů, z nichž jeden úspěšně podniká a druhý dříve působil jako "politický pracovník" v armádě, tak už před čtyřmi lety dostala přezdívku Marx a Engels.
Svůj odchod z městské rady údajně nijak neoplakával. Mrzí ho prý pouze pokrytectví některých pravicových radních, kteří na veřejnosti bojují proti komunistům a na chodbách radnice s nimi komunikují. "Často jsem od svých pravicových kolegů slyšel: kdyby se vaše strana přejmenovala, dobře by se s vámi spolupracovalo. Veřejně ale nikdo takovou větu nepronese," tvrdí Marek. A co říkají na čtyřletou spolupráci s komunistickým generálem politici z Unie svobody nebo z KDU-ČSL? "Pravdou je, že někdy byl při hlasování Oskar Marek pravicovější než nejtvrdší pravice," přiznává lidovecký radní Rudolf Vodička. Komunisté například podle něj nezablokovali prodej městských domů, stejně smířlivě se chovali i k další důležité privatizaci městského majetku. "Tehdy opoziční ODS na nás naopak často útočila zleva," stěžuje si Vodička. Odchod budějovické KSČM do opozice však údajně vítá. Jaké zájmy vlastně komunisté v zastupitelstvu hájili, když jejich politiku kolegové radní často označovali za pravicovou? Těžká odpověď. Vedle Marka totiž seděl v radě za KSČM ještě Ivan Nadberežný, který jako majitel tiskárny patří k neznámějším českobudějovickým podnikatelům. Dvojice komunistů, z nichž jeden úspěšně podniká a druhý dříve působil jako "politický pracovník" v armádě, tak už před čtyřmi lety dostala přezdívku Marx a Engels.
</TEXT>
</DOC>
<DOC>
<DOCID>LN-20021109020</DOCID>
<DOCNO>LN-20021109020</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Pravicová koalice ODS s Evropskými demokraty (ED) na pražské radnici je podle lídra ED Jana Kasla reálně možná. "Jednání probíhalo velmi konstruktivně a může dojít k výsledku velmi snadno," řekl Kasl po včerejší schůzce vyjednávačů obou stran. Obdobně hovořili i zástupci občanských demokratů. "Vyjasnili jsme si programové věci. Uměli bychom najít konsensus," řekl místopředseda pražské ODS Radovan Šteiner. Jednání budou pokračovat ve středu.
</TEXT>
</DOC>
<DOC>
<DOCID>LN-20021109021</DOCID>
<DOCNO>LN-20021109021</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Na neurologické oddělení pražské Nemocnice Na Homolce byl včera večer převezen Václav Neckář s podezřením na mozkovou příhodu. V úterý byl zpěvák hospitalizován poté, co zkolaboval při natáčení televizního pořadu Zlatá mříž v Litoměřicích. Podle mluvčího Nemocnice Na Homolce si příbuzní pacienta nepřejí zveřejňovat zprávy o jeho zdravotním stavu, sám zpěvák odmítá s veřejností komunikovat. Devětapadesátiletý Neckář trpí podle kolegů již delší dobu zdravotními problémy spojenými s nadváhou.
</TEXT>
</DOC>
<DOC>
<DOCID>LN-20021109022</DOCID>
<DOCNO>LN-20021109022</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
V Pražské ulici ve Velvarech v noci nejprve tři Romové surově zbili a okradli dvě prodavačky v tamním zlatnictví. O dvě hodiny později někdo zapáleným dřevěným křížem vyděsil romskou rodinu z vedlejšího domu. Informovaly o tom včera televize Prima a Nova. Podle policie případ zatím nevykazuje, že by se jednalo o rasisticky motivovaný trestný čin. Podle jednoho z obyvatel města znamená hořící kříž rozhodně varování, které páchal Ku-klux-klan a policie by se případem měla vážně zabývat. Přepadené ženy, šestašedesátiletá matka a čtyřicetiletá žena, přežily surové násilí, lámání kostí, pěsti do obličeje a kopance. Pachatelé útoku, dva Romové a jedna Romka ve věku kolem 20 let, si ze zlatnictví odnesli 70 tisíc korun ve zlatě a špercích.
</TEXT>
</DOC>
<DOC>
<DOCID>LN-20021109023</DOCID>
<DOCNO>LN-20021109023</DOCNO>
<DATE>11/09/02</DATE>
<TITLE>
Britský soukromý investor William Nagel požaduje po českém státu přes 800 milionů korun
</TITLE>
<TEXT>
Sliby chyby? Britský podnikatel tvrdí, že mu ČR slíbila udělení mobilní licence. A slib prý nedodržela.
PRAHA - Česká republika se nevyhne po soudních sporech s japonskou investiční bankou Nomura a společností CME (investovala do televize Nova) další mezinárodní arbitráži. Své zájmy hodlá proti Česku prosazovat britský občan William Nagel. Cítí se být poškozen postupem státu při udělování mobilních licencí. "Pan Nagel předběžně naznačil, že výše uplatňovaného nároku může dosáhnout částky 27 milionů dolarů," říká mluvčí ministerstva financí Jaroslav Dědič. Požadovaná suma představuje v korunách částku zhruba 829 milionů korun. Celá záležitost s udělováním licencí je stará několik let. V květnu 1993 uzavřel tehdejší státní podnik Správa radiokomunikací (předchůdce Českých radiokomunikací) s lucemburskou společností Millicom International Cellular a soukromým investorem Williamem Nagelem memorandum, ve kterém se dohodli, že společným úsilím získají licenci na mobilní telefony GSM. Jednu z licencí měl už od počátku devadesátých let přislíbenou Eurotel. Vlastníka druhé licence chtěla vláda původně určit ve výběrovém řízení. Nakonec se ale v roce 1995 rozhodla, že licenci obdrží právě České radiokomunikace a jejich strategický partner se zkušenostmi v mobilních komunikacích. I tohoto partnera chtěla tehdejší vláda vybrat v tendru. Proti tomu neúspěšně protestovali zástupci radiokomunikací, které si chtěly firmu, s níž by spolupracovaly, určit samy. Vládního tendru se zúčastnilo několik konsorcií. Mezi nimi ovšem Millicom oficiálně nebyl. Vítězem výběrového řízení se nakonec stalo konsorcium vedené německým mobilním operátorem T-Mobile. William Nagel se cítil poškozený tím, že České radiokomunikace nedodržely uzavřené memorandum. V druhé polovině devadesátých let proto po firmě požadoval odškodnění. "Nakonec došlo k mimosoudnímu vyrovnání," sdělila právnička radiokomunikací Alžběta Sejková. To ovšem Nagelovi nejspíš nestačilo. Rozhodl se žalovat i Českou republiku. Argumentuje údajně tím, že dostal ze strany státu určitý příslib na udělení licence. "Žádný písemný důkaz o takovém příslibu ovšem neexistuje," sdělil vládní úředník, který působil ve výběrové komisi na mobilní licence, ale nepřeje si být jmenován. Nagelův právní zástupce v České republice, advokát Michael Macek, se k celé věci odmítl vyjádřit s tím, že je vázán mlčenlivostí. Se svým sporem se Nagel letos v červenci obrátil na arbitrážní soud ve švédském Stockholmu. Vedení sporu za českou stranu na sebe původně vzalo ministerstvo dopravy, od září pak ministerstvo financí. Dosud celé řízení dospělo pouze do fáze ustavení rozhodčího senátu. Ten teprve rozhodne o termínech dalších jednání.
</TEXT>
</DOC>
<DOC>
<DOCID>LN-20021109024</DOCID>
<DOCNO>LN-20021109024</DOCNO>
<DATE>11/09/02</DATE>
<TITLE>
Ekonomický diář Jaroslava Plesla
</TITLE>
<TEXT>
Proč Václav Havel za celou dobu existence České republiky nevyznamenal ani jednoho podnikatele? Tak se ptá ve svém nejnovějším vydání týdeník Euro a připomíná, že jediným byznysmenem vyznamenaným prezidentem Havlem byl v roce 1991 Tomáš Baťa. Vysvětlení nabízejí účastníci Manažerského barometru, což je pravidelný průzkum prováděný Eurem mezi zhruba stovkou českých manažerů. Bohužel anonymně, neboť taková jsou pravidla průzkumu. "Pan prezident patrně nepovažuje podnikatele, na rozdíl od básníků, umělců, filozofů a dalších 'myslitelů', za občany, kteří přispívají k rozvoji této země," domnívá se jeden z respondentů. "Mohl alespoň pana Junka, za tu Lucernu, že," dodává jiný. Své vysvětlení nabízí i další účastník ankety: "V poslední chvíli mu Dáša Čalfu zakázala." Někteří respondenti Manažerského barometru se však Havlovi nediví. "Možná se seznámil s pokračováním kariéry většiny úspěšných podnikatelů a manažerů roku a to jej nutně muselo odradit," zastává se prezidenta nejmenovaný český manažer. "Neví, pokud jeden rok podnikatele vyznamená, nebude-li na něj příští rok podán návrh na trestní stíhání," píše jiný. A tak snad bude nejjednodušší přijmout vysvětlení hradního mluvčího Ladislava Špačka, který, veden zřejmě svou pověstnou loajalitou, odpověděl neuvěřitelnou paralelou: "...vyznamenán nebyl ani žádný řidič tramvaje."
Shodou okolností právě v pondělí vyšla v týdeníku Respekt placená příloha věnovaná letošnímu ročníku Havlovy konference Forum 2000. V seznamu účastníků figurují i dva čeští manažeři, takže se rozhodně nedá říct, že by prezident o žádných lidech z byznysu nevěděl. Otázkou je, zda Jana Mühlfeita a Radomíra Sabelu Havel pozval jako úspěšné české manažery nebo jako zástupce nebezpečných globálních korporací Microsoft, respektive Philips, pro něž pánové pracují.
Havlovu averzi ke kapitalismu lze vnímat jako paradox, neboť prezident pochází z bohaté prvorepublikové rodiny a po listopadu 1989 restituoval rozsáhlý majetek. Při nedávné návštěvě jednoho pražského antikvariátu jsem však v 52. čísle týdeníku Přítomnost z roku 1931 narazil na článek Havlova otce Václava M. Havla a pochopil jsem, že averzi k čistokrevnému kapitalismu prezident zdědil. Věci se nesmějí vyvíjeti tak, aby bylo možno čísti v novinách takovou zprávu, jako přinesl "A-Z" dne 18 m. m.: "Stroj drtí dělníka a zaměstnavatel na tom vydělá:
1920: 129 tisíc horníků - 30 milionů tun uhlí
1930: 97 tisíc horníků - 33 milionů tun uhlí
1920: Gutmann, Rotschild, Larisch, Wilczek - 200 mil. Kč zisku
1930: Gutmann, Rotschild, Larisch, Wilczek - 500 mil. Kč," napsal stavitel Havel v článku nazvaném Všichni na palubu. Lze to samozřejmě omlouvat vlivem silného traumatu z tehdejší hospodářské krize, ale o něčem to přece vypovídá.
Listoval jsem však dál a nacházel další roztomilé střípky z odkazu prvorepublikové liberální elity, mezi nimi i tento: Marx měl pravdu také v tom, že ten hospodářský systém, který měl před očima on, jako jej máme my, se řídí zejména motivem zisku, a že by byl možný jiný systém, který by se řídil zejména motivem rozumu a humanity. Dnes je málo důvodů zacházeti s Marxem pohrdavě. Autorem ukázky z článku Inteligence a kapitalismus (Přítomnost 3/1932) není nikdo jiný než sám Ferdinand Peroutka.
A nakonec jsem si nechal dalšího velkého liberála, spisovatele Karla Čapka. Ukázka je z článku O tom socialismu, který vyšel v 7. čísle Přítomnosti z roku 1932: Ostatně ať je to socialism nebo ne: věřím v zespolečenštění výrobních prostředků a omezení soukromého vlastnictví, v organisaci výroby a spotřeby, v konec kapitalismu... Havel jen pokračuje v tradici.
</TEXT>
</DOC>
<DOC>
<DOCID>LN-20021109025</DOCID>
<DOCNO>LN-20021109025</DOCNO>
<DATE>11/09/02</DATE>
<GEOGRAPHY>OSTRAVA/PRAHA</GEOGRAPHY>
<TEXT>
Nizozemská skupina LNM Holdings nabídla státním institucím Osinek a Česká konsolidační agentura za Vítkovice Steel tři miliardy korun. Další miliardu chce dát na investiční výdaje v ostravské hutní firmě. Informoval o tom mluvčí LNM Group Annanya Sarin. Ministr průmyslu a obchodu Jiří Rusnok zatím není schopen říci, zda je nabídka nizozemské skupiny LNM na koupi Vítkovice Steel pro stát přijatelná, protože ji nečetl. "Pokud nabídka bude pro stát nevýhodná, tak ji prostě nebudeme akceptovat," řekl. Nizozemská skupina získala v červnu od české vlády půlroční exkluzivitu na předložení nabídek na koupi 98,96 procenta akcií Vítkovice Steel a 46 procent v těžební OKD. LNM na základě červnové smlouvy s FNM obdrží 67,25 procenta akcií Nové huti, kterou získá za devět milionů dolarů po splnění podmínek.
</TEXT>
</DOC>
<DOC>
<DOCID>LN-20021109026</DOCID>
<DOCNO>LN-20021109026</DOCNO>
<DATE>11/09/02</DATE>
<TITLE>
Meziroční inflace je na historickém minimu, proti září říjnové ceny dokonce klesly
</TITLE>
<TEXT>
Co drží inflaci na uzdě? Plyn a pohonné hmoty, potraviny, rekreace i telekomunikace.
PRAHA - Růst cen se během října vrátil k prázdninovým rekordům. Meziroční míra inflace se v uplynulém měsíci snížila zpět ze zářijových 0,8 procenta na historické minimum 0,6 procenta. Za meziměsíčním poklesem o 0,3 procenta stojí především snížení regulovaných cen - zejména zemního plynu. "Podle očekávání klesly ceny plynu pro domácnosti, mírně se snížily ceny potravin a pokračoval sezonní pokles cen rekreačních pobytů," zdůvodnil říjnové výsledky hlavní ekonom Patria Online David Marek. Nižší ceny zaznamenaly také telekomunikace. "Za poklesem stojí přečíslování spojené se zvětšením telefonních obvodů s místním hovorným," vysvětlil Marek. Přechod některých meziměstských hovorů na hovory místní se promítnul do snížení cen telekomunikačních služeb v průměru o dvě procenta.
</TEXT>
<HEADING>
Dražší je jen zelenina
</HEADING>
<TEXT>
Ceny většiny prodávaných potravin udržely klesající trend. Jídlo se dá dnes pořídit o téměř pět procent levněji než před rokem. Brambory se v říjnu daly proti loňsku koupit o 3,5 procenta laciněji. Levnější je i ovoce. Zdražení hovězího kompenzovaly nižší ceny vepřového a drůbežího masa. "Naopak se začal projevovat růst cen zeleniny - a to o 6,9 procenta. Podle mého odhadu tyto ceny porostou i v dalších měsících," uvedl analytik Volksbank Vladimír Pikora. Protiinflačně působily i ceny pohonných hmot. Ty po zářijovém dramatickém růstu poklesly o 0,6 procenta. Stabilizace cen ropy a levnější dolar se promítly do meziročně stále nižších cen v dopravě - a to o 1,5 procenta. "Vývoj cen v říjnu potvrdil přetrvávající nízkoinflační prostředí - na konci roku se inflace nevyšplhá výše než na jedno procento," odhadla Helena Horská z České spořitelny. "Rizikem by mohl být akorát skokový růst cen ropy v případě útoku Spojených států na Irák," shrnula.
Ceny většiny prodávaných potravin udržely klesající trend. Jídlo se dá dnes pořídit o téměř pět procent levněji než před rokem. Brambory se v říjnu daly proti loňsku koupit o 3,5 procenta laciněji. Levnější je i ovoce. Zdražení hovězího kompenzovaly nižší ceny vepřového a drůbežího masa. "Naopak se začal projevovat růst cen zeleniny - a to o 6,9 procenta. Podle mého odhadu tyto ceny porostou i v dalších měsících," uvedl analytik Volksbank Vladimír Pikora. Protiinflačně působily i ceny pohonných hmot. Ty po zářijovém dramatickém růstu poklesly o 0,6 procenta. Stabilizace cen ropy a levnější dolar se promítly do meziročně stále nižších cen v dopravě - a to o 1,5 procenta. "Vývoj cen v říjnu potvrdil přetrvávající nízkoinflační prostředí - na konci roku se inflace nevyšplhá výše než na jedno procento," odhadla Helena Horská z České spořitelny. "Rizikem by mohl být akorát skokový růst cen ropy v případě útoku Spojených států na Irák," shrnula.
</TEXT>
</DOC>
<DOC>
<DOCID>LN-20021109027</DOCID>
<DOCNO>LN-20021109027</DOCNO>
<DATE>11/09/02</DATE>
<TITLE>
PRAHA - Počet lidí bez práce se v uplynulém měsíci mírně snížil. Míra nezaměstnanosti poklesla ze zářijových 9,4 na 9,3 procenta. Počet registrovaných uchazečů o zaměstnání klesl v říjnu o 6222 na 486 681 lidí. I tak je ovšem o 49,4 tisíce více nezaměstnaných než loni. "Jásat nad stavem trhu práce je ovšem předčasné. Pohyby v rámci tohoto trhu jsou zatíženy vysokou mírou sezonnosti a letošní říjen není výjimkou," odhadl hlavní ekonom Patria Online David Marek. Odhad sezonně očištěné míry nezaměstnanosti podle jeho slov ukazuje na další zvýšení o zhruba jednu desetinu procentního bodu. V porovnání s loňskem je míra nezaměstnanosti už třetí měsíc za sebou o bezmála jeden procentní bod vyšší. "Měsíční snížení počtu nezaměstnaných je dáno především poklesem nezaměstnaných z řad čerstvých absolventů - což je běžný sezonní pokles," potvrdila Helena Horská z České spořitelny. "Situace zůstává i nadále napjatá. Nově vytvářená místa nestačí pokrýt snižování zaměstnanosti v podnicích, které procházejí restrukturalizací," dodala Horská. V uplynulém měsíci totiž na jedno volné místo připadlo 11 uchazečů. Počet volných míst klesá rychleji - meziročně téměř o čtvrtinu - než počet nezaměstnaných.
</TITLE>
<HEADING>
Není prý důvod k optimismu
</HEADING>
<TEXT>
V říjnu se nezaměstnanost snižuje už počtvrté za sebou. Absolutní pokles počtu evidovaných osob byl ovšem vyšší než loni ve stejném měsíci. "Pozitivní je i to, že pokles nezaměstnanosti nahlásilo výrazně více pracovních úřadů a úbytek nezaměstnaných absolventů byl taktéž vyšší než loni," řekl Miroslav Brabec z Raiffeisenbank. "Jedna vlaštovka ale jaro nedělá a v odhadech bychom měli zůstat opatrní," dodal. S ním se shodují i další odborníci. "Příznivý vliv sezonních prací v zemědělství a stavebnictví povzbuzeném povodněmi v budoucnu vyprchá a trh práce zůstane ovlivňován jen faktory negativními - v lednu překročí míra nezaměstnanosti psychologickou hranici deseti procent," nastínil analytik Volksbank Vladimír Pikora.
V říjnu se nezaměstnanost snižuje už počtvrté za sebou. Absolutní pokles počtu evidovaných osob byl ovšem vyšší než loni ve stejném měsíci. "Pozitivní je i to, že pokles nezaměstnanosti nahlásilo výrazně více pracovních úřadů a úbytek nezaměstnaných absolventů byl taktéž vyšší než loni," řekl Miroslav Brabec z Raiffeisenbank. "Jedna vlaštovka ale jaro nedělá a v odhadech bychom měli zůstat opatrní," dodal. S ním se shodují i další odborníci. "Příznivý vliv sezonních prací v zemědělství a stavebnictví povzbuzeném povodněmi v budoucnu vyprchá a trh práce zůstane ovlivňován jen faktory negativními - v lednu překročí míra nezaměstnanosti psychologickou hranici deseti procent," nastínil analytik Volksbank Vladimír Pikora.
</TEXT>
</DOC>
<DOC>
<DOCID>LN-20021109028</DOCID>
<DOCNO>LN-20021109028</DOCNO>
<DATE>11/09/02</DATE>
<TITLE>
PRAHA - Z celého balíku zemědělské "nabídky" pro kandidátské země si nelze vybírat pouze otázku přímých plateb a stavět argumentaci jen na ní. Nelze obviňovat EU ze zlé vůle a nebrat v úvahu i komparativní výhody farmářů v kandidátských zemích, obořil se včera na představitele polských zemědělských profesních organizací evropský komisař Franz Fischler. "Je třeba skoncovat s tímto vybíráním hrozinek. To není seriózní. Musíte posoudit všechny aspekty a informovat o všech vaše farmáře. Pokud to neuděláte, budu vám muset dříve či později říci, že neříkáte celou pravdu," reagoval na vzrušená obvinění z nespravedlnosti a diskriminace, jež zazněla na konferenci o rozšíření EU a zemědělství v pražském hotelu Corinthia Towers, které se zúčastnili zástupci vlád a profesních svazů ze všech kandidátských zemí.
</TITLE>
<HEADING>
Sto procent plateb? Pak zapomeňte na EU
</HEADING>
<TEXT>
"Pokud si myslíte, že dostanete sto procent těchto plateb, pak zapomeňte na vstup do unie," zaútočil. EU kandidátům nabízí 25 procent přímých podpor v roce 2004 a jejich navyšování po pěti procentech do roku 2007; poté mají růst po deseti procentech, aby v roce 2013 dosáhly plné výše. Uchazeči chtějí vyšší startovní pozici a zkrácení náběhového období. Ačkoli zemědělci v nových zemích nedostanou stoprocentní přímé podpory, mají sami lacinější nájem půdy, levnější pracovní sílu a další výhody. Jejich náklady jsou až desetinásobně nižší. Krom toho je zde záruka, že pokud by farmáři po přistoupení opravdu nemohli prodat své výrobky, unie je odkoupí za intervenční ceny. Nabídka EU navíc obsahuje velkorysé dotace z titulu venkovského rozvoje, jako je pomoc farmám ve znevýhodněných oblastech, pomoc mladým zemědělcům nebo naopak přilepšení starým a podobně. Zde je EU ochotna dát víc, než nač mají nárok členské země; projekty je připravena velkoryseji spolufinancovat, pokračoval komisař. Polákům vyčetl, že při boji orientovaném výlučně na přímé podpory vlastně zapomínají na naprostou většinu svých farmářů, kteří hospodaří na maličkých výměrách a na těchto dotacích stejně mohou vydělat jen velmi málo. "Na farmě o pěti hektarech můžete dostat nejvýš pět set eur ročně. Z toho chcete živit rodiny?" Čechům zase řekl, že nemohou požadovat kvótu na výrobu mléka, jež se rovná plné kapacitě, protože by to vedlo k propadu cen; ty se drží na slušné úrovni pouze kvůli omezené výrobě. Restriktivní kvóty obecně jsou ostatně jedinou možnou podmínkou, aby unie uhájila systém přímých podpor ve Světové obchodní organizaci (WTO).
"Pokud si myslíte, že dostanete sto procent těchto plateb, pak zapomeňte na vstup do unie," zaútočil. EU kandidátům nabízí 25 procent přímých podpor v roce 2004 a jejich navyšování po pěti procentech do roku 2007; poté mají růst po deseti procentech, aby v roce 2013 dosáhly plné výše. Uchazeči chtějí vyšší startovní pozici a zkrácení náběhového období. Ačkoli zemědělci v nových zemích nedostanou stoprocentní přímé podpory, mají sami lacinější nájem půdy, levnější pracovní sílu a další výhody. Jejich náklady jsou až desetinásobně nižší. Krom toho je zde záruka, že pokud by farmáři po přistoupení opravdu nemohli prodat své výrobky, unie je odkoupí za intervenční ceny. Nabídka EU navíc obsahuje velkorysé dotace z titulu venkovského rozvoje, jako je pomoc farmám ve znevýhodněných oblastech, pomoc mladým zemědělcům nebo naopak přilepšení starým a podobně. Zde je EU ochotna dát víc, než nač mají nárok členské země; projekty je připravena velkoryseji spolufinancovat, pokračoval komisař. Polákům vyčetl, že při boji orientovaném výlučně na přímé podpory vlastně zapomínají na naprostou většinu svých farmářů, kteří hospodaří na maličkých výměrách a na těchto dotacích stejně mohou vydělat jen velmi málo. "Na farmě o pěti hektarech můžete dostat nejvýš pět set eur ročně. Z toho chcete živit rodiny?" Čechům zase řekl, že nemohou požadovat kvótu na výrobu mléka, jež se rovná plné kapacitě, protože by to vedlo k propadu cen; ty se drží na slušné úrovni pouze kvůli omezené výrobě. Restriktivní kvóty obecně jsou ostatně jedinou možnou podmínkou, aby unie uhájila systém přímých podpor ve Světové obchodní organizaci (WTO).
</TEXT>
</DOC>
<DOC>
<DOCID>LN-20021109029</DOCID>
<DOCNO>LN-20021109029</DOCNO>
<DATE>11/09/02</DATE>
<TEXT>
ZDISLAVICE (okres Benešov) - Čeští rolníci v přímé konfrontaci s evropským komisařem pro zemědělství Franzem Fischlerem neobstáli, řekl po včerejším společném jednání ve Zdislavicích na Benešovsku ředitel plemenářského podniku Reprogen František Zobal. "K ničemu jsme ho nedonutili. Samozřejmě odpovídal systémem: ptejte se na cokoliv, já vám taky odpovím cokoli," zhodnotil více než hodinovou diskusi. "Měli jsme se chovat úplně jinak," poznamenal. Fischler je podle něj obratný vyjednávač, což dokázal už coby rakouský ministr zemědělství. "Při vstupu do Evropské unie vyjednal tamním zemědělcům něco, o čem nám se nezdá," řekl Zobal. Největším zklamáním pro něj není Fischler, ale sami zemědělci. Například v momentě, kdy se Fischler zmínil o tom, že by čeští zemědělci přímé platby mít vůbec nemuseli, mu v sále někdo zatleskal, přiblížil Zobal. Zástupci zemědělců novinářům předali prohlášení, v němž začlenění českého zemědělství do společné zemědělské politiky EU označili za pouhý politický akt, nikoli akt založený na rovnoprávnosti.
</TEXT>
</DOC>
<DOC>
<DOCID>LN-20021109030</DOCID>
<DOCNO>LN-20021109030</DOCNO>
<DATE>11/09/02</DATE>
<TITLE>
Dokument sice nemluví o užití vojenské síly proti Bagdádu, americký prezident George W. Bush ale útok nevyloučil
</TITLE>
<TEXT>
Sedm dnů dostal Irák na to, aby rezoluci přijal. Bagdád v první reakci oznámil, že hodlá nový dokument "studovat".
NEW YORK - Rezoluce požadující odzbrojení Iráku, kterou včera schválila Rada bezpečnosti (RB OSN), byla nakonec schválena jednomyslně. Své "ano" jí řeklo všech 15 zemí, které Radu bezpečnosti tvoří. Dokument, který Bagdád varuje před "vážnými následky", pokud nesplní podmínky mezinárodního společenství, totiž dostal požehnání i největších odpůrců "tvrdého" postupu proti Iráku - Ruska, Číny, Francie a Sýrie. Právě kvůli těmto zemím musely Spojené státy text rezoluce několikrát upravovat. Poslední návrh dokumentu, který Američané předložili ve čtvrtek večer, však diplomaty Ruska, Francie a Sýrie už uspokojil. Ještě včera ráno se přitom hovořilo o tom, že Damašek se hlasování o nové rezoluci zdrží. Američané totiž mírně pozměnili tu část textu, kde se mluví o tom, že Irák "vážně porušuje" rezoluce OSN. Právě formulace v této pasáži totiž podle některých diplomatů ponechávaly Spojeným státům široký prostor, aby si "vážné porušení" vykládaly podle svého a tím ospravedlnily i případný vojenský zásah proti Bagdádu. Ovšem ani konečné verze rezoluce, která dává iráckému prezidentovi Saddámu Husajnovi "poslední šanci" k spolupráci se zbrojními inspektory OSN, nemusí Spojeným státům zabránit ve vojenské akci proti bagdádskému režimu. Americký prezident George W. Bush totiž včera prohlásil, že rezolucí není rozhodně "svázán". "Nezabrání naší svobodné akci," nechal se slyšet Bush. "Irák musí okamžitě odzbrojit - bez odkladu a jednání," uvedl dále americký prezident. "Jestliže to neudělá, odzbrojí Saddáma Husajna Spojené státy ve spolupráci s jinými zeměmi," dodal.
</TEXT>
<HEADING>
Blair varoval Saddáma: odporuj a odzbrojíme tě
</HEADING>
<TEXT>
V podobně výhružném stylu po schválení rezoluce promluvil i Bushův blízký spojenec - britský premiér Tony Blair. "Odporuj (Saddáme Husajne - pozn. red.) vůli OSN a odzbrojíme tě silou. A vůbec o tom nepochybuj," prohlásil ze svého sídla v Downing Street. První reakce Iráku, který by podle rezoluce měl přistoupit na její podmínky během týdne, zazněla od iráckého vyslance při OSN Muhammada Al-Dúrího. "Dokument budeme určitě studovat a rozhodneme, jestli ho akceptujeme, nebo ne," prohlásil.
* 15. listopadu - Bagdád musí do tohoto dne souhlasit s podmínkami rezoluce * 18. listopadu - Do Iráku by měli přijet zbrojní inspektoři OSN * 8. prosince - Bagdád má předložit prohlášení o svých zbrojních arzenálech * 23. prosince - Tým zbrojních inspektorů by měl nejpozději do tohoto data zahájit práci * 21. února - zbrojní inspektoři předají Radě bezpečnosti zprávu o iráckých zbraních
</TEXT>
</DOC>
<DOC>
<DOCID>LN-20021109031</DOCID>
<DOCNO>LN-20021109031</DOCNO>
<DATE>11/09/02</DATE>
<TITLE>
Křesťanský přínos Evropě by měl být podle Valéryho Giscarda d'Estainga zanesen do budoucí evropské ústavy.
</TITLE>
<GEOGRAPHY>PAŘÍŽ</GEOGRAPHY>
<TEXT>
"Přijetí Turecka do Evropské unie by znamenalo její konec," řekl francouzskému deníku le Monde předseda Konventu o budoucnosti Evropské unie Valéry Giscard d'Estaing. Podle bývalého francouzského prezidenta je sice Turecko unii blízké, není to ale země evropská. "Hlavní město neleží v Evropě a 95 procent tureckého obyvatelstva žije mimo ni," dodal a stoupence turecké kandidatury označil za "odpůrce Evropské unie". Turecko přibylo ke kandidátským zemím v roce 1999, ale Brusel zatím odmítá zahájit s Ankarou vstupní rozhovory kvůli problémům s dodržováním lidských práv. Giscard d'Estaing připomněl, že Turecko by se stalo jedním z největších států unie a mělo by významné slovo v evropských institucích. "Den poté, co začnou jednání s Tureckem, přijde se stejným požadavkem Maroko - jeho král to říká již dlouho," obává se předseda Konventu. Podpořil pouze vzájemnou dohodu o partnerství a spolupráci, kterou má s unií uzavřenou například Ukrajina. Problém vidí d'Estaing i ve společných unijních zákonech, které se dotýkají každodenního života občanů, a pochybuje o jejich uplatnění na neevropskou zemi s odlišnými zvyky a způsobem života. Tureckou snahu o vstup do Evropské unie může zbrzdit i fakt, že Turci vyznávají islám. Předseda Konventu se na konci října setkal s papežem Janem Pavlem II. a jednal s ním o zanesení zmínky o křesťanském přínosu Evropě do budoucí unijní ústavy. Obavy z toho, kam až se posunou hranice EU, vyjadřují v průzkumech i řadoví Francouzi. Trnem v oku mezi kandidáty jim jsou právě Turci. Tvrdý postoj předsedy Konventu ostře kontrastuje s oficiální linií Bruselu, který trvá na rovném zacházení se všemi kandidáty. Výroky odmítl i vítěz tureckých parlamentních voleb, vůdce Strany spravedlnosti a rozvoje Recep Erdogan.
PAŘÍŽ - "Přijetí Turecka do Evropské unie by znamenalo její konec," řekl francouzskému deníku le Monde předseda Konventu o budoucnosti Evropské unie Valéry Giscard d'Estaing. Podle bývalého francouzského prezidenta je sice Turecko unii blízké, není to ale země evropská. "Hlavní město neleží v Evropě a 95 procent tureckého obyvatelstva žije mimo ni," dodal a stoupence turecké kandidatury označil za "odpůrce Evropské unie". Turecko přibylo ke kandidátským zemím v roce 1999, ale Brusel zatím odmítá zahájit s Ankarou vstupní rozhovory kvůli problémům s dodržováním lidských práv. Giscard d'Estaing připomněl, že Turecko by se stalo jedním z největších států unie a mělo by významné slovo v evropských institucích. "Den poté, co začnou jednání s Tureckem, přijde se stejným požadavkem Maroko - jeho král to říká již dlouho," obává se předseda Konventu. Podpořil pouze vzájemnou dohodu o partnerství a spolupráci, kterou má s unií uzavřenou například Ukrajina. Problém vidí d'Estaing i ve společných unijních zákonech, které se dotýkají každodenního života občanů, a pochybuje o jejich uplatnění na neevropskou zemi s odlišnými zvyky a způsobem života. Tureckou snahu o vstup do Evropské unie může zbrzdit i fakt, že Turci vyznávají islám. Předseda Konventu se na konci října setkal s papežem Janem Pavlem II. a jednal s ním o zanesení zmínky o křesťanském přínosu Evropě do budoucí unijní ústavy. Obavy z toho, kam až se posunou hranice EU, vyjadřují v průzkumech i řadoví Francouzi. Trnem v oku mezi kandidáty jim jsou právě Turci. Tvrdý postoj předsedy Konventu ostře kontrastuje s oficiální linií Bruselu, který trvá na rovném zacházení se všemi kandidáty. Výroky odmítl i vítěz tureckých parlamentních voleb, vůdce Strany spravedlnosti a rozvoje Recep Erdogan.
</TEXT>
</DOC>
<DOC>
<DOCID>LN-20021109032</DOCID>
<DOCNO>LN-20021109032</DOCNO>
<DATE>11/09/02</DATE>
<TITLE>
Utéct z vazby se údajně pokusil 17letý John Lee Malvo, který je společně s 41letým Johnem Allenem Muhammadem podezřelý
</TITLE>
<HEADING>
ze série vražedných útoků.
</HEADING>
<TEXT>
MANASSAS/FAIRFAX, USA - Před dvěma různými soudy v americkém státě Virginia včera poprvé stanula dvojice údajných odstřelovačů, kteří před několika týdny terorizovali okolí americké metropole. Jako první byl před soud předveden starší z dvojice podezřelých, John Allen Muhammad. Během prvního krátkého slyšení přečetl soudce 41letému Muhammadovi obvinění z úkladné vraždy, vraždění během páchání teroristického činu, spiknutí za účelem vraždy a vyhrožování střelnou zbraní. Obžaloba žádá pro Muhammada trest smrti, stejně jako pro jeho údajného komplice, 17letého Johna Lee Malva. Ten se o pár hodin později objevil před soudem ve Fairfaxu, ležícím taktéž ve státě Virginia. Okresní státní žalobce během stání uvedl, že Malvo byl spatřen na třech místech útoků a na pušce byly nalezeny jeho otisky. U soudu také zaznělo, že se 17letý údajný vrah pokusil o útěk z vazby. Probořil strop a šplhal směrem pryč, spadl ale na zem. Soudce proto včera nařídil jeho převezení do nápravného střediska pro dospělé.
</TEXT>
<HEADING>
Šel si pro mě, tvrdí manželka obviněného
</HEADING>
<TEXT>
Obvinění z dalších vražd zřejmě budou obviněným sdělena během procesu, který může trvat dlouhé měsíce. Vyšetřovatelé ve státu Georgia tento týden oznámili, že dvojice podle všeho zabíjela koncem září i v Atlantě. Počet útoků vraždící dvojice tak stoupl na osmnáct a počet jejich obětí na třináct. Oba muži byli zadrženi 24. října po třítýdenním řádění v okolí Washingtonu. Krátce po jejich zatčení se několik států začalo přetahovat o možnost dvojici soudit. Rozhodnutím ministra spravedlnosti Johna Ashcrofta z tohoto týdne nakonec zvítězila Virginia, jejíž zákony umožňují jak veterána války v Zálivu Muhammada, tak i nezletilého Malva snáze odsoudit k trestu smrti. Přestože motiv řádění obou střelců zůstává nejasný, Muhammadova exmanželka Mildred tvrdí, že její bývalý muž, který se s ní soudil o výchovu jejich tří dětí, chtěl zabít především ji. "Určitě mě měl na mušce," řekla listu The Washington Post. "Byl to důmyslný plán, jak mě učinit jednou z obětí a pak si jako truchlící otec odvést naše děti."
Obvinění z dalších vražd zřejmě budou obviněným sdělena během procesu, který může trvat dlouhé měsíce. Vyšetřovatelé ve státu Georgia tento týden oznámili, že dvojice podle všeho zabíjela koncem září i v Atlantě. Počet útoků vraždící dvojice tak stoupl na osmnáct a počet jejich obětí na třináct. Oba muži byli zadrženi 24. října po třítýdenním řádění v okolí Washingtonu. Krátce po jejich zatčení se několik států začalo přetahovat o možnost dvojici soudit. Rozhodnutím ministra spravedlnosti Johna Ashcrofta z tohoto týdne nakonec zvítězila Virginia, jejíž zákony umožňují jak veterána války v Zálivu Muhammada, tak i nezletilého Malva snáze odsoudit k trestu smrti. Přestože motiv řádění obou střelců zůstává nejasný, Muhammadova exmanželka Mildred tvrdí, že její bývalý muž, který se s ní soudil o výchovu jejich tří dětí, chtěl zabít především ji. "Určitě mě měl na mušce," řekla listu The Washington Post. "Byl to důmyslný plán, jak mě učinit jednou z obětí a pak si jako truchlící otec odvést naše děti."
</TEXT>
</DOC>
<DOC>
<DOCID>LN-20021109033</DOCID>
<DOCNO>LN-20021109033</DOCNO>
<DATE>11/09/02</DATE>
<GEOGRAPHY>LUCEMBURK</GEOGRAPHY>
<TEXT>
Havárii letadla Fokker 50 společnosti Luxair poblíž lucemburského letiště, při níž ve středu zahynulo 20 lidí a jen dva přežili, způsobilo zřejmě zastavení obou motorů ještě ve vzduchu. Vyplývá to z prvních analýz "černých skřínek" letadla, jejichž závěry včera zveřejnila tisková služba lucemburské vlády. Proč se tak stalo, však dosud nebylo možné přesně určit, a budou následovat další analýzy.
</TEXT>
</DOC>
<DOC>
<DOCID>LN-20021109034</DOCID>
<DOCNO>LN-20021109034</DOCNO>
<DATE>11/09/02</DATE>
<GEOGRAPHY>WASHINGTON</GEOGRAPHY>
<TEXT>
Americký prezident George Bush a německý kancléř Gerhard Schröder včera spolu hovořili telefonicky a alespoň trochu vylepšili vzájemný vztah, který vážně utrpěl protiamerickými výroky v nedávné předvolební kampani v Německu. Schröder vyhrál zářijové parlamentní volby z části i díky tomu, že se tvrdě stavěl proti snaze USA zaútočit na Irák. Jejich včerejší rozhovor byl první od skončení voleb.
</TEXT>
</DOC>
<DOC>
<DOCID>LN-20021109035</DOCID>
<DOCNO>LN-20021109035</DOCNO>
<DATE>11/09/02</DATE>
<GEOGRAPHY>JERUZALÉM</GEOGRAPHY>
<TEXT>
Manželka ředitele Evropské centrální banky Wima Duisenberga zrušila plánovanou návštěvu Izraele. Gretta Duisenbergová se tak rozhodla poté, co jí izraelské úřady daly najevo, že není vítána. Duisenbergová stojí v čele organizace zvané Zastavte okupaci. Už v květnu dostala výhrůžný dopis kvůli tomu, že předtím z balkonu svého amsterdamského bytu vyvěsila palestinskou vlajku.
</TEXT>
</DOC>
<DOC>
<DOCID>LN-20021109036</DOCID>
<DOCNO>LN-20021109036</DOCNO>
<DATE>11/09/02</DATE>
<TITLE>
Čínští komunisté se chtějí zasadit o zesílení vlivu strany ve společnosti
</TITLE>
<TEXT>
Pro dialog s Tchaj-wanem se včera vyslovil odstupující šéf čínských komunistů Ťiang Ce-min. Ostrov ale podle něj bude vždy součástí Číny.
PEKING - Přestože se hospodářství Číny bude stále více přibližovat tržní ekonomice, nejlidnatější země světa se nestane pluralitní demokracií západního střihu. Komunistická strana si nad zemí udrží nezpochybnitelnou kontrolu. Takové byly zásadní body projevu, který na úvod zlomového 16. sjezdu čínských komunistů přednesl jejich generální tajemník a čínský prezident Ťiang Ce-min. V 68stránkovém projevu Ťiang zdůraznil, že Čína by "nikdy neměla kopírovat politické systémy Západu". Zároveň ale prohlásil, že je třeba podniknout další tržní reformy tak, aby se do roku 2020 výkon čínské ekonomiky zečtyřnásobil. Sedmidenní sjezd, na který se do Paláce lidu na náměstí Tchien-an-men v centru Pekingu sjelo přes 2100 komunistů z celé Číny, se má stát milníkem v dějinách komunistické strany. Právě z něj totiž vzejde nová, již čtvrtá generace čínských vůdců. 76letého Ťianga by měl v čele strany nahradit jeho dosavadní náměstek, 59letý Chu Ťin-tchao. Pozorovatelé ale očekávají, že Ťiang si neoficiálně udrží značnou moc. V novém politbyru by jeho lidé měli obsadit přes polovinu z dvaceti křesel, zatímco v sedmičlenném stálém výboru politbyra, který má zásadní vliv na řízení země, zasednou tři jeho spojenci z takzvané "šanghajské frakce". Podoba nového vedení strany je v mnohém stále nejasná. Všechna zásadní rozhodnutí sjezdu jsou držena v tajnosti a přesné složení politbyra a dalších orgánů bude nejspíš oznámeno až den poté, co se delegáti rozjedou do svých domovů. Hlavní starostí odstupujícího vedení komunistů je otázka, jak udržet nezpochybnitelný vliv strany v rapidně se měnící čínské společnosti. Ťiang se proto ve svém projevu vyslovil pro přijímání soukromých podnikatelů do strany. "Je třeba přijímat i pokročilé prvky dalších sociálních vrstev, kteří souhlasí s programem a stanovami strany, abychom zvýšili vliv a jednotící sílu strany ve společnosti," řekl čínský prezident. O něco mírnější tón ve srovnání s jinými čínskými představiteli užil Ťiang, když hovořil o otázce Tchaj-wanu. Zdůraznil ale, že zásadní politika Pekingu, který ostrov považuje za odpadlickou provincii a chce jej připojit ke zbytku země, se v ničem nemění. "Na bázi principu jediné Číny obnovme dialog přes Tchajwanský průliv," uvedl Ťiang. V předvečer sjezdu zatkla čínská policie vůdčí disidenty. Včera těsně před příjezdem delegátů se několik žen na náměstí Tchien-an-men pokusilo rozhazovat letáky. Policisté je ihned zadrželi.
</TEXT>
</DOC>
<DOC>
<DOCID>LN-20021109037</DOCID>
<DOCNO>LN-20021109037</DOCNO>
<DATE>11/09/02</DATE>
<TITLE>
Rozdělení svrchovanosti mezi Londýn a Madrid bylo předmětem referenda konaného na Gibraltaru.
</TITLE>
<GEOGRAPHY>GIBRALTAR</GEOGRAPHY>
<TEXT>
Drtivá většina obyvatel Gibraltaru se postavila proti tomu, aby se o správu tohoto malého území podělila Británie se Španělskem. Ve čtvrtečním referendu tuto ideu odmítlo 98,97 procenta z dvaceti tisíc gibraltarských voličů. Naopak kladně odpovědělo na otázku "Souhlasíte s tím, aby se Británie a Španělsko dělily o svrchovanost nad Gibraltarem?" pouhých 187 lidí. Místní probritská vláda vypsala referendum poté, co britský ministr zahraničí Jack Straw oznámil v červenci ochotu k tomu, aby suverenitu nad Gibraltarem sdílel Londýn společně s Madridem. "Máme právo sami rozhodovat o své budoucnosti a rozhodně se ho nevzdáme," řekl šéf gibraltarské exekutivy, hlavní ministr Peter Caruana. Stejný postoj zaujaly i všechny místní politické strany. Po oznámení výsledků oslavovalo v ulicích Gibraltaru několik set voličů s britskými a gibraltarskými vlajkami. Zatímco z barů zněly hity španělské pop-music, plakáty hlásaly "Nedávej Španělsku naději". "Volil jsem ,ne', protože jsem Brit," svěřil se 57letý Jimmy Bruzon. "Narodil jsem se tu a o naši suverenitu se nechci dělit." Britská vláda v reakci na výsledek referenda včera potvrdila, že Gibraltar bez souhlasu jeho obyvatel nevydá. Náměstek ministra zahraničí Denis McShane označil hlasování za právně nezávazné a zbytečné, neboť výsledek byl předem znám. Diplomatickou snahu své vlády odsoudili i britští poslanci a proti návrhu svého ministra se postavili i členové Labouristické strany.
</TEXT>
<HEADING>
Strategické území
</HEADING>
<TEXT>
Spor o kus země na samém jihu Pyrenejského poloostrova zatěžuje vztahy Španělska a Velké Británie již téměř tři sta let. Španělé se nároku na sporných šest kilometrů čtverečních nikdy nevzdali a Gibraltar dvanáctkrát obléhali. Nyní tvrdí, že poslední britská kontinentální kolonie je anachronismem současné moderní Evropy. Strategické území Gibraltaru, kde má svou námořní základnu i Severoatlantická aliance, se v posledních letech změnilo ve významné turistické středisko s rozvinutým bankovnictvím a důležitým přístavem.
Spor o kus země na samém jihu Pyrenejského poloostrova zatěžuje vztahy Španělska a Velké Británie již téměř tři sta let. Španělé se nároku na sporných šest kilometrů čtverečních nikdy nevzdali a Gibraltar dvanáctkrát obléhali. Nyní tvrdí, že poslední britská kontinentální kolonie je anachronismem současné moderní Evropy. Strategické území Gibraltaru, kde má svou námořní základnu i Severoatlantická aliance, se v posledních letech změnilo ve významné turistické středisko s rozvinutým bankovnictvím a důležitým přístavem.
</TEXT>
</DOC>
<DOC>
<DOCID>LN-20021109038</DOCID>
<DOCNO>LN-20021109038</DOCNO>
<DATE>11/09/02</DATE>
<TITLE>
Interpol: Bin Ládin je naživu. Mezinárodní policejní organizace Interpol je přesvědčena, že Usáma bin Ládin je naživu a jeho teroristická síť Al Kajda plánuje teroristickou operaci proti několika zemím. V rozhovoru pro list Le Figaro to uvedl šéf Interpolu Američan Ronald Noble. Podle něj může bin Ládin stále disponovat 280 až 300 miliony dolarů.
</TITLE>
<TEXT>
Policie našla zbytky výbušniny z Bali. Indonésan, který se údajně přiznal k účasti na pumovém útoku v turistickém resortu Bali, dovedl policii do domu, kde byly nalezeny zbytky výbušniny použité při útoku. Oznámili to včera indonéští vyšetřovatelé.
USA posílají do Afriky tisíc vojáků. Do oblasti Afrického rohu míří dalších tisíc amerických vojáků, kteří zde budou pátrat po členech teroristické sítě Al Kajda. Jejich základnou bude vojenská loď Mount Whitney, která 12. listopadu odpluje směrem k břehům Džibuti.
</TEXT>
</DOC>
<DOC>
<DOCID>LN-20021109039</DOCID>
<DOCNO>LN-20021109039</DOCNO>
<DATE>11/09/02</DATE>
<TITLE>
O dalších útocích na americké a izraelské cíle údajně jednali na hranicích Argentiny, Brazílie a Paraguaye představitelé skupin napojených na síť Al Kajda.
</TITLE>
<TEXT>
CIUDAD DEL ESTE, Paraguay - V jihoamerickém regionu, který je znám jako "oblast tří hranic", se sešli lidé, na které se po 11. září zaměřují tajné služby různých zemí světa. Podle zpravodajské stanice CNN bylo cílem jednání teroristů v oblasti u hranic Argentiny, Brazílie a Paraguaye naplánování dalších útoků na americké a izraelské cíle. Schůzka proběhla v září nedaleko Ciudad del Este a mezi jednajícími nechyběli například zástupci Hizballáhu. Argentinští představitelé se zvýšené teroristické aktivity obávají a varovali před ní naposledy před dvěma týdny. "Není nereálné, že může dojít k akci, která by měla odvrátit útok na Irák, anebo na něj reagovat," řekl Miguel Toma, šéf argentinské zpravodajské služby SIDE. Schůzku koordinoval Imád Mughníja, který je podle všeho zodpovědný za řadu útoků proti americkým a izraelským cílům v posledních dvaceti letech. Mimo jiné za teroristický útok na kasárna americké námořní pěchoty v Libanonu v roce 1983 či za výbuch automobilu před izraelským velvyslanectvím v argentinském Buenos Aires v roce 1992. Teroristická aktivita v této oblasti Jižní Ameriky není ničím novým. Jde o region, kterému vévodí džungle, hranice jsou poměrně špatně hlídané a navrch zde nemá žádný stát, ale pašeráci. Argentinští vyšetřovatelé a tajné služby mají řadu dalších důkazů o tom, že teroristé využívají příhraniční oblast: tisíce dolarových bankovek s razítkem libanonských směnáren, desetitisíce falešných dolarů a potvrzení z převodů peněz mezi Blízkým východem a Argentinou, Paraguayí a Brazílií. Podle argentinských tajných služeb se teroristé přesouvají na východ do odlehlých džunglí v Brazílii a do Sao Paula, což je brazilská finanční metropole. Zároveň se uchylují i na západ do zóny volného obchodu Iquique v poušti na severu Chile. Minulý rok tam policisté například zadrželi 48 falešných pákistánských pasů.
</TEXT>
</DOC>
<DOC>
<DOCID>LN-20021109040</DOCID>
<DOCNO>LN-20021109040</DOCNO>
<DATE>11/09/02</DATE>
<TITLE>
Rozpočet slouží stranám jen k propagandě
</TITLE>
<TEXT>
Jednání o státním rozpočtu znovu doprovázela tradiční politická klišé, výmluvy, ale i úplně nové výmysly. Mluvilo se o zadlužování budoucích generací, o katastrofě, socialismu a plýtvání. Nově pak o politicky a ekonomicky možném, o poctivosti rozpočtu, o změně náhledu. Vládní poslanci si doslova lebedili v tvrzení, že rozpočet při nejlepší vůli nelze sestavit jinak, na což jim omámeně kývala většina mediálních pozorovatelů. Dlouholetá atmosféra fatalismu - nic jiného nemůžeme dělat, výdaje státu jsou dány ze čtyř pětin (ale jak je to možné, proč s tím nikdo nic nedělal!) - je ideální půdou pro vznik lhostejnosti. Říci příště tutéž výmluvu bude o to snadnější, protože rozpočet jako ekonomický plán na rozdělování společných peněz už vůbec nikoho nebude zajímat. Není divu, když dnes přestává zajímat i politiky samé. Předseda poslaneckého klubu unionistů Karel Kühnl klidně do rádia tvrdí, že takzvaný čistý deficit zbavený starých dluhů příští rok prakticky neporoste. Čísla v návrzích rozpočtu, ale i náměstek ministra financí, který zodpovídá za rozpočet, přitom mluví přesně naopak. Šéf nejsilnější opoziční strany Václav Klaus se distancuje od povinnosti předkládat alternativní ekonomické scénáře (jak jinak se chce připravovat na příští vládnutí?!), ale zároveň prosazuje politický zákon na omezení vládních rozpočtových pravomocí. Jenže už neřekne, proč ho jeho strana nepřipravila už dávno, když k tomu měla potřebnou sílu. Každý zkrátka využívá rozpočet ke své politické propagandě. A všem dohromady nedochází, že jejich jediným rozpočtovým úkolem je slušně spravovat společné peníze.
</TEXT>
</DOC>
<DOC>
<DOCID>LN-20021109041</DOCID>
<DOCNO>LN-20021109041</DOCNO>
<DATE>11/09/02</DATE>
<TITLE>
Čínští komunisté chtějí jen opatrné reformy
</TITLE>
<TEXT>
V Pekingu se rozhoduje, zda a jak se změní život pětiny lidstva. Výsledek teoreticky závisí na vůli asi dvou tisícovek delegátů sjezdu čínských komunistů, kteří zastupují zhruba jedno procento občanů největšího státu světa. Ve skutečnosti další vývoj země určí výsledek interního střetávání příslušníků nepočetného okruhu stranických a armádních špiček. Prezident Ťiang Ce-min včera zadal tón. Vytyčil deset úkolů strany. Uváděl je slovy: i nadále, jako dosud. I v 21. století se má Čína řídit Marxem a Maem. A jen kdesi mezi frázemi o jednotě strany a lidu vybylo i místo na zmínky o potřebě "novátorství". Zahraniční kritici budou moci najít důkazy, že čínský režim zůstává navýsost autokratickým, i v dalších květnatých proslovech. Mezinárodní investoři, kteří projevy příliš nečtou, letos do Číny nahrnuli rekordních padesát miliard dolarů. Mimo jiné proto, že mají důvěru ve stabilitu Číny. Pokud by z projevů vymizelo sousloví "jako dosud" a nahradilo ho slůvko demokracie, byli by mnozí zahraniční pozorovatelé spokojeni. Bankéři by se lekli - hloubku ekonomického propadu Ruska v době perestrojky mají v živé paměti. Řadoví Číňané zatím dávají najevo, že je názor investorů zajímá víc.
</TEXT>
</DOC>
<DOC>
<DOCID>LN-20021109042</DOCID>
<DOCNO>LN-20021109042</DOCNO>
<DATE>11/09/02</DATE>
<TITLE>
NASA vyvrací pochybnosti o svém úspěchu
</TITLE>
<TEXT>
Člověk nestanul na Měsíci. Záběry, které byly důkazem úspěchu made in USA, natočili lidé z vesmírné agentury NASA v pouštní oblasti Nevady. Washington tak chtěl zabodovat v soutěži se Sověty. Miliony Američanů se nenechaly přesvědčit o opaku ani po 33 letech. A mají i důkazy - nestejně dlouhé stíny vrhané astronauty, vyryté písmeno na "údajně" měsíčním kamenu. Kdosi dokonce nutil astronauta Edwina "Buzze" Aldrina, aby přísahal na bibli, že chodil po Měsíci. NASA ztratila trpělivost a zaplatila odborníka, který vyvrací názory nevěřících Tomášů vědeckými protiargumenty. Vládním vědcům nejde ani tak o to, aby přesvědčili notorické šťouraly, ale o vzdělání mladé generace. Lidem z NASA i části médií se zdá směšný muž, který za důkaz pokládá přísahu ve jménu Boha, o jehož existenci neexistuje jediný důkaz. Stejně jako tesař z New Jersey, jenž sepsal knihy o "smyšlenkách" vesmírné agentury a omylech gravitační teorie. V době, kdy je stále nesnadnější rozlišit, zda pes vrtí ocasem, nebo ocas psem, je ovšem skvělou zprávou, že takoví lidé existují. A dokážou donutit i slovutnou NASA k reakci. Škoda, že to podobně nefunguje i v případě jiných vládních agentur - a nejen amerických. Ne že by bylo málo šťouralů, ale ony se vládám ty argumenty hledají stále hůř. Jako by jim na tom, co si budou myslet další generace, na rozdíl od NASA nezáleželo.
</TEXT>
</DOC>
<DOC>
<DOCID>LN-20021109043</DOCID>
<DOCNO>LN-20021109043</DOCNO>
<DATE>11/09/02</DATE>
<TITLE>
Nejžhavějšímu kandidátovi na předsedu ODS se rozklepala kolena před Klausem
</TITLE>
<TEXT>
Po dvanácti letech Klausova předsednictví se zdá, že předpokladem kariérního růstu v ODS je změkčilost nebo bezmezná oddanost předsedovi, případně kombinace obojího. Evžen Tošenovský měl být novou nadějí ODS, ale včerejším stažením předsednické kandidatury dokázal, že by stranu vést nemohl. Před prvním problémem se mu rozklepala kolena, pan Tošenovský jako malý pejsek stáhl ocas a zalezl zpět do své ostravské boudy. Přece nebude kandidovat na předsedu ODS proti vůli Václava Klause! Pan Tošenovský se mýlí, když tvrdí, že ODS "není připravená na svou existenci v postklausovské éře". ODS připravená je, což Tošenovský přiznal ve svém rezignačním projevu, když prohlásil, že mu byla "v uplynulém období projevována silná podpora jak ze strany regionálních, oblastních a místních sdružení ODS, tak ze strany voličů a sympatizantů" občanských demokratů. Připraveni na postklausovskou éru nejsou lidé, kteří Klause v Praze obklopují. Věrchuška patolízalů, kterým náladový předseda vyhovuje, neboť chrání jejich zájmy a pozice výměnou za absolutní loajalitu ke své osobě. Úkolem nového předsedy, odhodlaného ozdravit ODS, bude v první řadě likvidace této Klausovy mocenské kliky a sestavení skupiny nové. Ke splnění tohoto úkolu je však třeba nalézt člověka odvážného, nikoli zbabělce. A takového zatím v ODS vidět není. Tošenovský přitom pražskou mocenskou skupinu přeceňuje. S odchodem Václava Klause její vliv významně klesne, což se konec-konců projevilo už po Klausově oznámení, že na předsedu kandidovat nebude. V řadách předsedových nohsledů tehdy okamžitě vypukla panika. Lze proto předpokládat, že nový předseda nebude muset vynakládat mnoho sil, aby klausovce zpacifikoval. Tošenovskému přitom zvláště v poslaneckém klubu mohl pomoci Ivan Langer, který je s Klausem už dlouhou dobu na nože a Tošenovského kandidaturu podporoval od samého počátku, stejně jako pořád velmi vlivný "internetový ideolog" ODS Miroslav Macek. Tošenovský se však rozhodl do boje nejít a reformisté v řadách ODS by si z toho měli vzít ponaučení: S Tošenovským už nikdy.
</TEXT>
<HEADING>
Komunista a publicista
</HEADING>
<TEXT>
Pohled na seznam Klausových předsednických favoritů nedává naději, že se v ODS věci změní. Za nejschopnějšího politika ve své straně Klaus považuje Vlastimila Tlustého, někdejšího horlivého bojovníka za zájmy Investiční a Poštovní banky a bývalého člena KSČ. Zajímavé je, že Tlustému Klaus někdejší členství v komunistické straně dokáže odpustit bez mrknutí oka, přičemž jiným lidem je schopen komunistickou minulost vyčítat donekonečna. Bude-li v tomto případě po Klausově vůli, může si ODS připsat další světový unikát. Bojovníky za demokracii a volný trh povede v Česku bývalý bolševik. Krásný dáreček na rozloučenou! Tragédií pro občanské demokraty by byl i druhý velký Klausův oblíbenec, nevýrazný severomoravský politik jménem Martin Říman. Na něm si Klaus pochvaluje především záslužnou publicistickou činnost, jíž se Říman věnuje na stránkách českého denního tisku. Kdyby však předsedovi ODS nebránily klapky na očích a na uších, snadno by se v Ostravě dozvěděl pravdu o moravskoslezském "vůdci" občanských demokratů. Římana tam veskrze vnímají jako uměle dosazenou Klausovu figurku, která v čase svého působení na ministerstvu dopravy ani prstem nehnula ve prospěch výstavby dálnice spojující severní Moravu a Slezsko se světem. O Římanově skutečné pozici ve straně vypovídá i to, že při červnových volbách čekal na výsledky jinde než všichni významní představitelé ostravské ODS, kteří se před svým "lídrem" uklidili do hospody.
</TEXT>
<HEADING>
Bémův dvojboj
</HEADING>
<TEXT>
Ze všech oficiálních i neoficiálních předsednických kandidátů ODS tak po včerejšku nejlépe vychází další Klausův oblíbenec Pavel Bém. Image pražského liberálního intelektuála pomůže občanským demokratům přilákat elity znechucené a uražené Klausovým ostentativním antiintelektualismem, což za jeden z hlavních bodů obrody před časem označil i vnitrostranický analytik Macek. Bémovi může cestu k předsednickému křeslu zhatit jen krach při jednáních o obsazení pražské radnice. Nestane-li se Bém primátorem, nemůže pomýšlet ani na nejvyšší stranický post. A pak by se s celou parádou vrátil Klaus...
Ze všech oficiálních i neoficiálních předsednických kandidátů ODS tak po včerejšku nejlépe vychází další Klausův oblíbenec Pavel Bém. Image pražského liberálního intelektuála pomůže občanským demokratům přilákat elity znechucené a uražené Klausovým ostentativním antiintelektualismem, což za jeden z hlavních bodů obrody před časem označil i vnitrostranický analytik Macek. Bémovi může cestu k předsednickému křeslu zhatit jen krach při jednáních o obsazení pražské radnice. Nestane-li se Bém primátorem, nemůže pomýšlet ani na nejvyšší stranický post. A pak by se s celou parádou vrátil Klaus...
</TEXT>
</DOC>
<DOC>
<DOCID>LN-20021109044</DOCID>
<DOCNO>LN-20021109044</DOCNO>
<DATE>11/09/02</DATE>
<TITLE>
Glosa
</TITLE>
<TEXT>
Na anketní otázku, kdo by byl nejlepší předseda ODS, v Klausově straně existovala, existuje a bude existovat jediná správná odpověď - Václav Klaus. A to zřejmě na věčné časy. Jenže ani Václav Klaus, ačkoliv politický titán, není nesmrtelný a jednou bude potřebovat nástupce. Klaus to ví, proto také celých deset let intenzivně pracoval na tom, aby si takového následovníka vychoval. Věta, která vypadá jako nemístná provokace, je zcela pravdivá. Klausovo myšlenkové schéma zapustilo v ODS tak silné kořeny, že už často není k rozeznání, kdo vlastně mluví. Neznámý poslanec ODS, místopředseda strany, předsedovi blízký mladý starosta, ti všichni používají stejné myšlenky, stejný Klausův jazyk. Stávat se Klausem se stalo hlavní podmínkou pro získání dědického léna. Jan Zahradil tomu říká "sladit noty"- tóninu, klíč, melodii, rytmus, styl hry. Tak tedy přeci jen svoboda, jakási Klausova interpretační škola? Kéž by. Spíše podivná sbírka stínů, které se dobrovolně rozhodly být klonem milovaného politického otce. Další potvrzení, že sci-fi není jen literární žánr.
</TEXT>
</DOC>
<DOC>
<DOCID>LN-20021109045</DOCID>
<DOCNO>LN-20021109045</DOCNO>
<DATE>11/09/02</DATE>
<TITLE>
tvrdí senátorka Dagmar Lastovecká, podle níž nemá trestní stíhání ředitele TV Nova politický podtext
</TITLE>
<TEXT>
Rozhovor týdne
Dagmar Lastovecká
</TEXT>
<HEADING>
se senátorkou ODS hovořila Renata Kalenská
</HEADING>
<TEXT>
Dva dny po uskutečnění tohoto rozhovoru se Evžen Tošenovský vzdal kandidatury na post předsedy ODS. Podle Dagmar Lastovecké by ale stejně ideálním lídrem nebyl. Z Ostravy do Prahy by to prý měl příliš daleko.
LN: Bitva o funkci předsedy Senátu se strhne za měsíc. O vás se hovoří jako o kandidátce ODS.
Já si takovéto úvahy vážím. Ale nesouhlasím s tím, že se v Senátu strhne bitva nebo boj. Senát je uvážlivější komora. Věřím, že tady budou probíhat seriózní dohody o tom, kdo přichází v úvahu. Pan stávající předseda Pithart byl nominován a možná budou další nominace. ODS zatím svého kandidáta neurčila, ale hovořilo se o několika jménech.
LN: Senátoři ODS už ovšem mimo záznam mluví nikoli o budoucím předsedovi Senátu, ale o předsedkyni. Navíc se o vás jako o předsedkyni Senátu mluvilo už v roce 1998 - ještě před tím, než jste se vůbec stala senátorkou.
Dobře. Ale ODS si bude muset jasně určit, koho bude kandidovat na politické, a koho na odborné funkce. Já svou práci v ústavně-právním výboru dělám velmi ráda.
LN: Dala byste tedy přednost spíše odborné práci ve výboru?
Ano. Ukazuje se, že předseda Senátu je opravdu spíš politická funkce, u které nezáleží na tom, co má člověk vystudováno. Ale zatím se to celé diskutuje. Ta diskuse není taková, že by třeba předseda Klaus vystoupil se svým názorem a to byl názor ODS.
LN: Nesouhlasíte tedy s Přemyslem Sobotkou, který tvrdí, že odchodem Klause z čela strany končí jeho "one man show v ODS"?
Já si myslím, že ODS nebyla stranou jednoho muže, i když samozřejmě měla velmi silného předsedu. To je otázka nejenom toho předsedy, ale i lidí kolem něho. Jaká další éra čeká ODS, záleží víc na budoucích místopředsedech než na předsedovi.
LN: Vy tedy říkáte, že s odchodem Klause se v ODS nic nezmění?
No, trošku se toho obávám. Ale "strana jednoho muže" podle mě už není demokratická. A má v čele nějakého diktátora. Takhle jsem ODS s Klausem nevnímala. Na druhé straně je Václav Klaus natolik charismatická a silná osobnost, že tu stranu navenek opravdu nejvíce reprezentoval právě on. Teď je otázka, jestli toho bude schopen i jeho nástupce. Máme tady příklady. Třeba Konzervativní strana ve Velké Británii.
LN: Nabízíte zajímavou paralelu. Margaret Thatcherová byla silná, ale nebyla oblíbená. Stejně jako Klaus. Po odchodu Thatcherové konzervativci ztratili své pozice. Mohlo by ODS čekat totéž?
I tohle může ODS potkat, pokud nové vedení nebude silné. Proto je prosincový kongres tak důležitý. Určitě nebude jednoduché zaujmout místo po Václavu Klausovi.
</TEXT>
<HEADING>
LN: Kdo je váš favorit?
</HEADING>
<TEXT>
Zatím není jasné, kdo bude kandidovat. Nejvíce se hovoří o Evženu Tošenovském. Myslím, že je to silná osobnost. Ale obávám se, že není možné politickou stranu, která má zastoupení v obou komorách parlamentu, řídit z Ostravy.
LN: Tošenovský Klause s přehledem zastiňuje svou výškou. Dosahuje ale také alespoň zčásti Klausova charismatu?
Klausova charismatu v ODS nedosahuje v této chvíli nikdo. Tošenovský zatím ani nepředstoupil s nějakým vlastním programem. Nevím, jak a kam chce ODS vést. Jak si to představuje. Takže já v této chvíli nemohu říci, kdo je můj jednoznačný favorit. Výhradu k Tošenovskému jsem už vyslovila. Mnozí ale tvrdí, že se vrcholná politika odehrává především v poslaneckém klubu. Tošenovský není s tímto klubem spjat. Proto možná ten příklon k němu. Jenže si představte, že by také mohla nastat situace, kdy bychom měli předsedu v Ostravě a čtyři místopředsedy v Poslanecké sněmovně. A ten předseda by neměl vlastně možnost rozhodovat. Já potřebuji, aby Tošenovský jasně řekl svoji představu.
LN: Mluvila jste o Tošenovském. Rýsují se ale i další kandidáti. Pavel Bém bude kandidovat, stane-li se primátorem. Vlastimil Tlustý čeká, až ho někdo osloví. Jan Zahradil objíždí regiony a zjišťuje, zda má vůbec cenu kandidovat...
Podle mě je škoda, že ten kongres bude v prosinci. Měl být buď hned po volbách, nebo až v první polovině příštího roku. Toto období bylo poznamenáno volbami a myslím si, že hrozně málo členů ODS mělo možnost se nad těmito jmény nějak zamýšlet. Na to, abychom si udělali jasno, máme do kongresu hrozně málo času.
LN: A nechtěli byste náhodou kongres posunout i proto, aby měl Klaus možnost kandidovat na předsedu v případě, že se nestane prezidentem?
Já si myslím, že Klaus není člověk, který se rozhodne jednou tak a jednou onak. On se rozhodl nekandidovat na post předsedy a já si myslím, že to jeho rozhodnutí bude neměnné.
LN: Když svůj úmysl nekandidovat oznamoval, dodal, že by jeho rozhodnutí mohl zviklat pouze neúspěch ve volbách a skutečnost, že by se ODS na kongresu chovala tak, že by ztrácela tvář...
Václav Klaus ODS založil a celou dobu, jak jste sama říkala, byl tím charismatickým vůdcem, který dával ODS tvář. Možná někdy tak, že to veřejností nebylo vnímáno v dobrém. A udělal z ní silnou vyhraněnou stranu. I když mohou být na jeho postoje různé názory, v jeho zájmu asi je, aby ODS takovouto stranou byla dál. Já to vnímám tak, že on chce silného nástupce. Nechce, aby teď ODS ztratila tvář. Takhle já jeho slovům rozumím. Ne tak, že by ještě připouštěl svoji kandidaturu.
LN: V ODS to teď asi dost vře. Například Zahradil v médiích pořád opakuje, že Bém by předsednickou funkci nezvládl...
Asi v každé politické straně se před volbou nového vedení odehrávají jakési souboje. Ovšem některé strany jsou ukázněnější a udrží to uvnitř. Mně se nelíbí, když politická strana v médiích prezentuje svoje vnitřní problémy. Já to znám. V roce 1993 jsme si v brněnské ODS také vyměňovali svoje názory přes noviny. To je pro stranu špatné.
LN: Škodil by Klaus ODS, kdyby jí i nadále šéfoval?
V žádném případě bych neřekla, že by jí škodil. Ale on se takto rozhodl a v ODS se v očekávání nového vedení vytvořila odpovídající atmosféra. Bude lepší, když bude nové vedení zvoleno.
LN: Nebyla ODS v senátních volbách úspěšná také proto, že občané volili nejen senátora, ale i ODS bez Klause?
To je strašně složité. Už v roce 1995 se dělala analýza voleb a tehdejší místopředseda Macek jednu část nazval "Fenomén Klaus". Spousta voličů vždycky volila ODS právě proto, že byl v jejím čele Václav Klaus. Na druhé straně, spousta voličů nevolila ODS proto, že v jejím čele byl Václav Klaus. A nikdy se nepodařilo v žádné z analýz vyhodnotit, kterých voličů bylo víc.
LN: Mluvíte o tom, jak ODS čeká na nové vedení. Vy nebudete kandidovat?
Nebudu.
</TEXT>
<HEADING>
LN: Proč ne? ODS by nemohla šéfovat žena?
</HEADING>
<TEXT>
Ale mohla. V ODS je řada schopných žen. Ale já jsem v politice už dlouho a myslím, že by měli dostat příležitost noví politici. Já bych spíše chtěla, aby ti nastupující politikové využili některých mých zkušeností. Spíš bych chtěla pomáhat, než být nějakou vůdčí politickou personou.
LN: Nebavme se tedy o lídrovi. Proč ale nechcete kandidovat ani na místopředsednické křeslo? Aspoň by ODS nešéfoval ryze maskulinní sbor.
Já myslím, že určitě budou nějaké ženy kandidovat. Ale já jsem byla šest let ve výkonné radě a už bych chtěla zůstat v tom zázemí ODS.
LN: Vy o svých politických ambicích nechcete moc mluvit, že?
Nechci.
LN: Věříte, že by zapálený straník Klaus dokázal být nadstranickým prezidentem?
Já nevím... Petr Pithart je vlastně také stranický kandidát.
LN: Je pouhým členem KDU-ČSL, zatímco Klaus stranu zakládal a jedenáct a půl roku jí šéfoval. To je snad rozdíl, ne?
No, rozdíl... Když čtyřkoalice dávala před červnovými volbami návrh na přímou volbu prezidenta, předpokládalo se, že se vygeneruje nestranický nebo nadstranický prezident. Tak to ale prostě není. Záleží taky na tom, co se tím "nadstranickým" míní. Jestli to, že by stranický prezident preferoval tu svoji politickou stranu... K tomu ale podle naší ústavy nemá ani možnost.
LN: Dokážete si představit, že by u nás fungoval model podobný slovenskému? Nebo by bylo lepší, kdybychom žili v prezidentském či poloprezidentském systému?
Já jsem zastáncem zastupitelské demokracie. Pro přímé volby tady není tradice. Nejsem příznivce přímé demokracie. S ní se musí nakládat velmi uvážlivě a mně vadí debaty o tom, že kdo nechce obecné referendum, je vlastně proti demokracii. Je proti tomu, aby se lidé na něčem podíleli. Já si myslím, že to tak není.
LN: Ačkoli se ODS pustila touto cestou, vy pro přímou volbu nejste?
Za této situace nepodporuji přímou volbu prezidenta. Já rozhodně nejsem pro unáhlené změny ústavy. Vadí mi, že - i v Senátu - dnes přistupujeme k ústavě tak, že "tu změníme větu, tam změníme větu a jednou tam dáme obecné referendum, podruhé tam přidáme přímou volbu prezidenta, potřetí změníme postavení soudců". To není slušný vztah k ústavě.
LN: ODS tedy zřejmě podle vás slušný vztah k ústavě nemá? Poté, co Klaus vystoupil s tím, že by chtěl usilovat o hradní funkci, ODS začala přímou volbu prosazovat.
Na jedné straně své kolegy chápu. Hledají jakoukoliv cestu k tomu, aby se Klaus stal prezidentem. A já věřím, že Václav Klaus by byl nejlepším prezidentem.
LN: Ale snad se jen kvůli němu nemusí měnit ústava.
Ano. Tady musím setrvat na svém názoru, že unáhlené a dílčí změny ústavy nejsou dobré a nejsem jejich podporovatelem. Tenhle přístup ODS mi vadí. Samozřejmě, že mi vadí.
LN: Senátor Mirek Topolánek dokonce řekl: "Připadá mi to, jako kdybychom se chtěli chovat jako naši opoziční protivníci, jako politická prasata."
Tak mně se nelíbí ty silné výroky. Na druhé straně je pravda, že ta diskuse veřejně proběhla pouze v poslaneckém klubu a na výkonné radě. Takovému kroku by měla předcházet poněkud větší debata v politické straně. Tím spíš, že je to krok, který jednoznačně nevychází z našeho politického programu.
LN: V současné době - zjednoduším-li to - máme levicovou sněmovnu a pravicový Senát. Nevadí vám, že to není obráceně? Sněmovna má přece jen větší význam v tom smyslu, že ona schvaluje vládu, ona může přehlasovat Senát...
Samozřejmě bych si jako člen politické strany přála, aby ODS byla vládní stranou, aby měla většinu v Poslanecké sněmovně. Ale jako člen Senátu jsem ráda, že máme jiné politické složení dolní komory parlamentu. Protože tím se ukazuje význam Senátu. Jenom mě ještě mrzí, že se třeba před volbami do Senátu diskutovalo nejvíc o světelné tabuli za 360 tisíc. Já s tou tabulí taky příliš nesouhlasím, ale málo se mluvilo o tom, že kdyby nebylo Senátu, tak jsme měli už osmdesátimiliardový úvěr na gripeny! To potom ve voličích vyvolává jiné emoce, než by mělo.
LN: Vraťme se ještě k osobě předsedy Senátu. Nelíbil by se vám v této funkci někdo z nezávislých?
Problém nezávislých senátorů bude v tom, jakou pozici vlastně zaujmou. Zatím celá řada z nich byla členy jiných politických klubů, s nimiž i hlasovala. Těžko tedy říct, zda jsou skutečně nezávislí. Hlavně mi ale vadí, že jsou tady třeba důležitá hlasování, na která si senátoři politických stran nedovolí nepřijít. Když se nezávislý senátor rozhodne, že má vlastně něco jiného, tak tady být nemusí. Já nejsem příznivcem nezávislých senátorů. Já totiž nevidím nic špatného na politických stranách. Jistě, mezi nezávislými může být celá řada osobností, které určitě mohou mít pozitivní vliv v politice...
LN: Třeba pan Železný?
</TEXT>
<HEADING>
Já nechci jmenovat.
</HEADING>
<TEXT>
LN: Tak se vás zeptám jako právníka. Měl by Senát mít možnost zabránit v trestním stíhání Železného, když k jeho obvinění došlo před jeho zvolením?
Tak já zas nejsem takový ústavněprávní odborník.
LN: Nejste ústavněprávní odborník? A koho se mám ptát, když ne předsedkyně ústavně-právního výboru v Senátu?
Já vycházím z toho, že žádná diskuse zatím neproběhla a Železný ještě nesložil senátorský slib. Ale přikláním se k názoru, že o Železného stíhání bude muset rozhodnout Senát. Doposud vždy, když Senát hlasoval o vydání senátora a kauzy neměly politický podtext, sněmovna senátora vydala. Ve dvou případech jsme měli pocit, že to politicky motivováno je a ti senátoři vydáni nebyli.
LN: Vy byste hlasovala pro vydání Železného orgánům činným v trestním řízení?
S největší pravděpodobností ano. Podle mě jeho kauza nesouvisí s politickou činností, ale pouze s jeho podnikatelskou a manažerskou činností.
LN: Železný je bezpochyby inteligentní člověk. Myslíte, že ho při jeho inteligenci ve chvíli, kdy se rozhodl kandidovat, vůbec nenapadlo, že také získá imunitu?
Já... Nevím. To jsou spekulace, které bych nechtěla nikomu podsouvat. Jenom opakuji - neumím si představit, že by kauza Vladimíra Železného nějak souvisela s politikou. Takže by ho Senát měl vydat.
</TEXT>
</DOC>
<DOC>
<DOCID>LN-20021109046</DOCID>
<DOCNO>LN-20021109046</DOCNO>
<DATE>11/09/02</DATE>
<TITLE>
Kosmická agentura chtěla vydáním knihy přesvědčit svět, že americká mise na Měsíc nebyla podvod
</TITLE>
<TEXT>
Spíše výsměch než zaujetí vzbudil nový projekt americké NASA. Negativní reakce médií vedly k tomu, že agentura nakonec celý plán zrušila.
WASHINGTON - Již více než 33 let uplynulo od okamžiku, kdy se v červenci roku 1969 americký astronaut Neil Armstrong jako první člověk na světě prošel po Měsíci. Většina obyvatel naší planety věří, že to byly právě Spojené státy, jejichž mise přistála na Měsíci jako první. V posledních letech se však množí tvrzení, že mise Apolla 11 byla podvod. Zastánci tzv. konspirační teorie tvrdí, že přistání na Měsíci bylo zinscenováno. Spojené státy tím údajně chtěly přesvědčit celý svět, že byly na Měsíci první, a tak předběhly Rusy. Americký Národní úřad pro letectví a vesmír (NASA) se po celá desetiletí snažil rozptýlit všechny pochybnosti o slavné misi. Když se však ozvali i američtí učitelé, kterým podle britského listu The Daily Telegraph studenti téměř denně kladou otázky týkající se konspirační teorie, kosmická agentura se rozhodla udělat rozhodující krok. V září požádala spisovatele a bývalého kosmického inženýra Jamese Oberga, aby začal pracovat na knize, ve které by byla dopodrobna popsána mise Apolla 11. Monografie obsahující zhruba 30 tisíc slov, za kterou byla Obergovi slíbena odměna v hodnotě 15 tisíc dolarů, měla být určena nejširší veřejnosti, ale zejména učitelům. Celý projekt vyvolal velký ohlas v amerických médiích. Nebyl to však ten ohlas, který si kosmická agentura představovala. Mluvčí NASA Bob Jacobs podle amerického listu Knight Ridder proto oznámil, že kvůli posměchu, který plán vyvolal, agentura celý projekt ruší. Různé teorie pochybující o americké misi se tak rozšířily, že podle nedávno provedeného průzkumu přijde jednomu z pěti Američanů přistání na Měsíci v roce 1969 nanejvýš "podezřelé". Podle zastánců konspirační teorie snímky z vesmíru vznikly v hollywoodských studiích a posádka Apolla 11 se ve skutečnosti skrývala na oběžné dráze. Jednou z podezřelých skutečností je například to, že americká vlajka, kterou vztyčili Neil Armstrong a Edwin Aldrin, se na snímcích třepotá ve větru, což by na Měsíci nebylo možné. Příznivci konspirační teorie se domnívají, že to způsobil průvan, který vznikl náhodným otevřením dveří ve filmovém studiu. Podle odborníků z NASA lze třepotající vlajku snadno vysvětlit. Aldrin a Armstrong museli kovovou žerď vlajky roztočit, aby ji mohli zabodnout do měsíčního povrchu, a proto se začala třepotat.
</TEXT>
</DOC>
<DOC>
<DOCID>LN-20021109047</DOCID>
<DOCNO>LN-20021109047</DOCNO>
<DATE>11/09/02</DATE>
<TITLE>
Krásné dívky vždy patřily k legendárnímu agentu 007. Okouzlující partnerkou Jamese Bonda se tentokrát stala držitelka Oscara Halle Berryová.
</TITLE>
<TEXT>
LOS ANGELES - Milovníci suchého humoru, akčních scén i krásných žen již netrpělivě odpočítávají dny, kdy se na filmových plátnech objeví nová "bondovka" s názvem Die Another Day (Dnes neumírej), v pořadí již dvacátá. Premiéra snímku o proslulém agentu britské tajné služby MI6 s krycím číslem 007, ve kterém hlavní roli ztvárnil již počtvrté irský herec Pierce Brosnan, se uskuteční 22. listopadu. V českých kinech ho uvidíme až 2. ledna. Partnerkou legendárního agenta je tentokrát tmavá kráska Halle Berryová, letošní nositelka Oscara za hlavní roli ve filmu Ples příšer. "Halle a já jsme se stali během natáčení velmi dobrými přáteli. Má dobré srdce a je velmi šlechetná," prohlásil Pierce Brosnan v diskusním pořadu "Larry King Live" americké televize CNN. Po boku proslulého agenta se vždy objevovala okouzlující partnerka. Archetypem Bondova děvčete se stala Ursula Andressová. V nové bondovce agent, jehož slabostí jsou krásné ženy a dobré pití, bude znovu sedět za volantem auta Aston Martin. Poprvé v historii však změní značku vodky, kterou používá pro přípravu svého oblíbeného "drinku". Místo martini s vodkou Smirnoff totiž zazáří v novém filmu vodka Finlandia.
</TEXT>
</DOC>
<DOC>
<DOCID>LN-20021109048</DOCID>
<DOCNO>LN-20021109048</DOCNO>
<DATE>11/09/02</DATE>
<GEOGRAPHY>LONDÝN</GEOGRAPHY>
<TEXT>
Konzumace kávy může podle nové studie ochránit před onemocněním cukrovkou v pozdějším věku. Lidé, kteří pijí denně více než sedm šálků kávy, jsou o 50 procent méně náchylní k onemocnění závažnou chorobou než ti, kteří za den vypijí pouze dva a méně šálků. Vyplývá to z nového průzkumu, který byl proveden v Nizozemsku. Studie vyvolala množství diskusí. Je totiž známo, že kofein, obsažený v kávě, zvyšuje vylučování inzulinu, hormonu regulujícího metabolismus cukru v krvi. Právě nedostatek inzulinu je příčinou vzniku cukrovky. Vědci se ale domnívají, že ostatní složky v kávě, jako hořčík a kyselina chlorogenová, naopak pomáhají předejít onemocnění cukrovkou 2. typu. "Toto je první studie svého druhu, která přichází s myšlenkou, že káva by mohla být prospěšná jako prevence před onemocněním cukrovkou," prohlásil pro agenturu Reuters Rob van Dam, vedoucí vědeckého týmu z Vrije Universiteit v Amsterodamu. Britští lékaři ale podle BBC upozorňují, že se nelze řídit jedinou studií a měly by být provedeny další testy. Nizozemští vědci, kteří zveřejnili výsledky své studie v časopise The Lancet, provedli svůj výzkum mezi 17 tisíci muži i ženami ve věku od 30 do 60 let. Během průzkumu se také ukázalo, že ti, kteří pijí velké množství kávy, mají současně tendenci k nadváze, kouření, pití alkoholu, špatné životosprávě a k nedostatku pohybu.
</TEXT>
</DOC>
<DOC>
<DOCID>LN-20021109049</DOCID>
<DOCNO>LN-20021109049</DOCNO>
<DATE>11/09/02</DATE>
<GEOGRAPHY>LONDÝN</GEOGRAPHY>
<TEXT>
Včerejší britský tisk dostal sousto, po kterém prahl celá desetiletí: královnu Alžbě-tu II. totiž konečně zachytil fotograf se slzami v očích. "Už toho bylo moc, než aby se to dalo vydržet," komentuje snímek plačící královny londýnský list The Times, který zároveň upozornil na to, že "je to vůbec poprvé, co panovnice pláče na veřejnosti". Alžbětě II. skanuly slzy při vzpomínkové slavnosti na památku obětí válek, která se ve čtvrtek konala ve westminsterském opatství. "Určitě přitom myslela na svou matku a na svou sestru princeznu Margaret, které nedávno zemřely, ale může to také být napětí posledních dnů," píše deník. A jak dodává, možná je to i v souvislosti s případem Paula Burrella, bývalého komorníka zesnulé princezny Diany. Ten se minulý týden po osvobozujícím rozsudku, který ho zbavil obvinění, že princezně ukradl nějaké osobní věci, rozhodl svůj příběh prodat bulvárnímu deníku.
</TEXT>
</DOC>
<DOC>
<DOCID>LN-20021109050</DOCID>
<DOCNO>LN-20021109050</DOCNO>
<DATE>11/09/02</DATE>
<TITLE>
Bohdan. Jazykovědci se přou, kde hledat počátky tohoto jména. Jedni se domnívají, že je původu staroslovanského, jiní soudí, že jde o překlad jména Theodosius. Jméno v překladu znamená "Boží dar". V církevním kalendáři je dnes připomenuta Alžběta z Dijonu.
</TITLE>
<TEXT>
Evžen. Toto jméno je řeckého původu a znamená "blahorodý a urozený". V církevním kalendáři dnes najdeme Lva. Jde vlastně o českou podobu řeckého slova león, jež znamená právě "lev".
</TEXT>
</DOC>
<DOC>
<DOCID>LN-20021109051</DOCID>
<DOCNO>LN-20021109051</DOCNO>
<DATE>11/09/02</DATE>
<TEXT>
K jedněm z nejproblematičtějších dovedností mojí mladé, a tudíž stále ještě zvídavé manželky patří schopnost položit mi během jediné snídaně až čtyřicet dva otázek. Týkají se zejména politiky, ekonomiky, školství, zdravotnictví, mediální sféry, lesního a vodního hospodářství a jaderné energetiky. Dokud ještě chodila do práce, snídali jsme společně jen o víkendu, ale teď, co je v domácnosti, se v politologa, ekonoma, lékaře, vodohospodáře či jaderného experta musím měnit sedmkrát týdně. Například předevčírem ráno: než jsem se prokousal první stranou novin (oba čteme u snídaně denní tisk), stihla se mě zeptat, co si myslím o přímé volbě prezidenta, o tureckých islamistech, o monopolu Microsoftu, o Viktoru Koženém, o zemědělské politice Evropské unie, o alternativních porodech a o zemětřesení v Quitu. "O zemětřesení v Quitu nevím nic," odpověděl jsem už trochu popuzeně. "Jsem vypravěč českých příběhů, nikoliv ekvádorský seizmolog." "Hm. A co si myslíš o milionářské dani?" "Jsem pro," plácl jsem bezmyšlenkovitě, neboť jsem ji nechtěl dvakrát po sobě odbýt. "Jen ať je pořádně zkrouhnou! Kdo ví, jak k těm prachům vůbec přišli...," dodal jsem ještě s jistým škodolibým zadostiučiněním. Aniž jsem vzhlédl od novin, vycítil jsem její udivený pohled. V rychlosti jsem si spočítal svůj průměrný měsíční příjem - a najednou mi to taky došlo. Jednalo se o logicky vysvětlitelnou setrvačnost: když tři čtvrtiny života prožijete na hranici chudoby a když ještě počátkem devadesátých let činí váš (učitelský) plat necelé tři tisíce korun, slovo milionář se vás ještě dlouho poté podvědomě netýká (respektive týká se vás asi stejně jako slova ocelový ingot nebo Tasmánie). Odložil jsem příbor, beze slova jsem vstal a šel jsem se na sebe podívat do zrcadla. Manželka mě následovala s rozečtenými novinami v ruce. "Vysvětlil bys mi, co to děláš?" Žena v domácnosti tohle nemohla pochopit. "Měním se v milionáře," pravil jsem poněkud upjatě (na sobě jsem měl domácí manšestráky a vytahané tričko se skvrnou od jogurtu). "Tak dělej, nebo ti vystydnou ty vajíčka." "Vajíčka," řekl jsem s co možná největším pohrdáním v hlase. "Kaviár bych měl snídat! Vypadám jako milionář?" "Ne," zasmála se. "Vypadáš tak na šest tisíc hrubýho." Znovu nahlédla do stále nedočtených novin: "Skoro dvě třetiny lidí se zavedením milionářské daně souhlasí. Co si o tom myslíš?" "Že je to závistivá lůza!"
</TEXT>
</DOC>
<DOC>
<DOCID>LN-20021109052</DOCID>
<DOCNO>LN-20021109052</DOCNO>
<DATE>11/09/02</DATE>
<TITLE>
Vlna antiamerikanismu, která zachvátila Německo, ohrožuje nejen Spojené státy, ale i Evropu
</TITLE>
<TEXT>
Vztahy mezi Německem a Amerikou uvrhl do krize způsob, jakým vládnoucí strana v Německu vedla předvolební kampaň. Výhrady k americké politice vůči Iráku mají i jiní spojenci. Jen Německo však zvolilo cestu konfrontace.
Příčina náhlého zhoršení vztahů je složitá. Někdo přičítá náhlý a celkem nečekaný posun německé politiky volebnímu oportunismu. Ovšem o motivy kancléře Gerharda Schrödera nejde. Protiamerická kampaň totiž jasně oslovila dost velkou část voličů, aby očekávanou Schröderovu porážku proměnila ve vítězství. Určitý protiamerický postoj se tudíž může stát trvalým rysem německé politiky. To je bolestné zejména pro ty, kdo aktivně pěstovali jeden z nejvýznamnějších, jak se domníváme, úspěchů poválečné americké zahraniční politiky: návrat Německa do společenství národů jako rovného, uznávaného a nepostradatelného člena. Byla to cesta vyznačená leteckým mostem do Berlína, Marshallovým plánem, podporou německého členství v NATO a Evropských společenstvích, úzká spolupráce při dvou dalších berlínských krizích, americká podpora (přes počáteční pochybnosti) smíření Německa s Východem (Ostpolitik), konečná dohoda o přístupu do Berlína vyjednaná pod vedením Ameriky a konečně nepodmíněná americká podpora sjednocení Německa navzdory pochybám spojenců, o Sovětském svazu ani nemluvě.
</TEXT>
<HEADING>
Irák - volební téma v Německu
</HEADING>
<TEXT>
Německo přispělo svým odvážným rozhodnutím odložit sjednocení, které Stalin nabídl výměnou za to, že Německo nevstoupí do NATO. Místo toho se Německo rozhodlo svou budoucnost svázat s jednotou Evropy a atlantickým partnerstvím. Kování společného osudu nezabránilo občasným neshodám, když šlo o tu či onu politiku. Ale až dodnes se neshody zakládaly na různých výkladech a odpovědích na nezpochybněné společné zájmy. To vysvětluje otřes, který nastal, když se náhle, bez varování nebo porady, stala americká politika vůči Iráku volebním tématem. Německo odmítlo účastnit se vojenského zásahu proti Iráku a poskytnout své základny, i kdyby byl útok zaštítěn hlasováním OSN a bez ohledu na případná rozhodnutí dalších členů Evropské unie nebo NATO. Toto dramatické "ne" ve jménu takzvané "německé cesty" zaznělo navzdory skutečnosti, že o vojenský příspěvek Německo nikdo nepožádal a pravděpodobně ani požádat nehodlal. Tento postup doprovodila ostrá kritika projevu viceprezidenta Dicka Cheneyho a údajné jednostranné taktiky prezidenta George W. Bushe. V takovém ovzduší se slovo "americký" stalo ustáleným přívlastkem, a to i tehdy, když zaznělo ve spojitosti s domácí hospodářskou politikou USA. Srovnání metod prezidenta Bushe s metodami Adolfa Hitlera, jehož se dopustila ministryně vlády, byl jen výstřelek. Ten však vyplynul z úmyslně pěstované nálady. Vedoucí představitelé sociálně demokratické strany přirovnali amerického velvyslance k Abrasimovi, zvláštnímu sovětskému vyslanci ve východním Německu. Jiní o americké politice hovoří jako o cézarismu. A naprostý nedostatek empatie pro americké pocity pokračoval i po volbách. Nově jmenovaný státní tajemník na německém ministerstvu zahraničí Klaus Scharioth o nové americké strategické doktríně, kterou Bílý dům zveřejnil, řekl, že mu připomíná Brežněvovu doktrínu. Vliv této kampaně na německé voliče ukazuje skutečnost, že Schröderův protivník, v minulosti proamerická CDU, se neodvážil tento výpad zásadně odmítnout. CDU sice varovala, aby se kampaň nezakládala na urážení nejsilnějšího spojence Německa, s jistým váháním však souhlasila s odmítnutím vojenské spolupráce a využitím vojenských základen NATO na území Německa. To naznačuje, že příčiny současné rozepře sahají hlouběji než k volebnímu oportunismu, americké jednostrannosti a sporu ohledně irácké politiky. S koncem studené války zmizel strach ze společného nebezpečí. Po čtyři desítky let považovaly německé vlády spojenectví s Amerikou za klíč k německé bezpečnosti a politické legitimitě nového Německa. Ani jedna z těchto podmínek však dnes neplatí. Neexistuje pocit převažujícího nebezpečí a Německo již právem necítí potřebu nic splácet za obhajobu své legitimity. Problém s Irákem se tedy stal záminkou ke změně orientace německé zahraniční politiky k více národnímu směru. Generace, která německo-americké vztahy vytvářela, odchází ze scény. Její příslušníci na americké straně pocházeli z establishmentu východního pobřeží, okořeněného několika emigranty. Obě skupiny navázaly osobní vztahy, které jim umožnily pochopit duchovní krizi, jíž Německo prošlo. Věřili v obrovský kladný potenciál Němců. Na německé straně se pováleční představitelé vědomě odvrátili od minulosti, v níž Německo zašlo příliš daleko. Částečně se to stalo v důsledku totalitarismu, ale ještě předtím proto, že si Německo nedokázalo určit národní priority, které by uváděly v soulad cíle a možnosti Německa. Tato generace Němců si jako hlavní cíl vytyčila vybudování pověsti spolehlivosti a stálosti v rámci Evropy a atlantické aliance.
</TEXT>
<HEADING>
NATO se navenek rozšiřuje, účel nemění
</HEADING>
<TEXT>
Nové skupiny politických vůdců, které se objevily na obou březích Atlantiku, zkušenost války a poválečné obnovy nesdílejí. Buď se zahraničními nebezpečími nezabývají, a pokud se jimi zabývají, domnívají se, že se s nimi dokáží vyrovnat jednostranně. Atlantická aliance, kdysi ústřední bod tvorby politiky, se nyní soustřeďuje na své rozšíření, a dokonce de facto na přijetí svého někdejšího protivníka. Chce se tak rozšířit navenek, aniž by nově vymezila svůj účel. Ve Spojených státech se politické těžiště přesunulo doprostřed země, do oblasti, jejíž politici mají méně osobních kontaktů s Evropou a méně zkušeností s jejími problémy než jejich předchůdci, kteří budovali poválečné uspořádání. A tito noví vůdci vládnou ve Spojených státech, které se těší nezpochybnitelné vojenské převaze, a tudíž přistupují ke spojenectví jinak. Jako oběť útoku z 11. září a jako dominantní vojenská velmoc pociťuje Amerika zodpovědnost za globální bezpečnost. Ovšem Evropa se zabývá spíše domácí politikou než mezinárodními záležitostmi. Evropští politici tráví kvanta času nad technickými detaily sjednocování Evropy, což je pro většinu amerických politiků dosti tajemná záležitost. Tento důraz na byrokratické, ústavní a právní uspořádání kontrastuje se Spojenými státy, které zase zdůrazňují svůj výjimečný charakter a použitelnost svých institucí ve zbytku světa. Německo ohrožují tyto skutečnosti zvlášť naléhavě. Národní jednoty dosáhlo později něž ostatní evropské státy a své současné rozměry a strukturu získalo jen o málo dříve než před deseti lety. Má tedy menší tradici globální zahraniční politiky než ostatní hlavní západoevropské státy. Jeho domácí problémy jsou závažnější. Vládne mu koalice, jejíž vůdci čerpali formativní zkušenosti v protestech proti americké politice ve Vietnamu, a někteří se dokonce účastnili i násilnějších podob tohoto protestu.
</TEXT>
<HEADING>
Od nacismu ke komunismu
</HEADING>
<TEXT>
Krátce po válce obhajovala německá vládní strana SPD jednotu před NATO a svrhla jednoho ze svých kancléřů, Helmuta Schmidta, protože byl ochotný nechat rozmístit na německém území rakety NATO. A její koaliční partneři, strana Zelených, před svým vstupem do vlády vystupovali proti všem vojenským svazkům se Západem. Předvídavé vedení obou koaličních stran jim samozřejmě umožnilo vládnout a zároveň zachovávat atlantické vztahy. Nebylo-li to z náklonnosti, pak alespoň na základě střízlivého zhodnocení situace. Na levém křídle obou stran však zůstal zbytek, který se snadno nechal mobilizovat vzýváním tradičního antiamerikanismu. Zvlášť když kritika vycházela od vlády. Tuto situaci zhoršuje zvláštní psychologické klima východní části Německa. Východní Německo bylo osvobozeno stejně tlakem Západu jako činností svého vnitřního hnutí odporu. A jeho hospodářská obnova se uskutečňuje pod ochrannými křídly západního Německa.
V důsledku toho jsou východní Němci méně hrdí na hospodářské úspěchy - více jim leží na srdci přetrvávající nezaměstnanost, a jsou méně svázaní se Západem než obyvatelé takového Polska, Česka či Maďarska. Tyto země se více bojí Ruska a také se více orientují na Spojené státy. Východní Německo přešlo od nacismu ke komunismu bez jakékoli zkušenosti s demokracií. Jeho obyvatelé mají sklon považovat se za oběti dějin a do určité míry za oběť západního globalismu. Východní Německo důvěrně nezná západní strategické a geopolitické názory a svou bezpečnost hledá v abstraktním moralizování. To směřuje k pacifismu, který východním Němcům dodává pocit etické nadřazenosti nad jejich mocnými spojenci.
</TEXT>
<HEADING>
Politická izolace
</HEADING>
<TEXT>
Na konci německé předvolební kampaně tady mezeru dějin mohla dobře vyplnit směs pacifismu, levicového i pravicového nacionalismu a vzývání zvláštní německé cesty, která upomíná na vilémovské Německo. Jestliže totiž Německo může ve jménu "německé cesty" - či způsobu "made in Berlin", řečeno kancléřovými slovy - urazit Spojené státy, odmítnout stanoviska OSN a jednat bez porady s ostatními evropskými zeměmi, nejspíše ho čeká pokrytecká izolace a Evropu návrat do situace před první světovou válkou. Odborník na zahraniční politiku Karsten Voigt, pověřený vztahy s Amerikou na německém ministerstvu zahraničí, shrnul tento nový postoj slovy: "Děláme to, co má pro nás smysl. Neděláme nic, s čím v zásadě nesouhlasíme." Zahraniční politika však zřídkakdy dovoluje rozlišovat takto bezvýhradně. Na žádném státu by nikdo neměl požadoval, aby jednal proti svým zájmům a proti své představě zdravého rozumu. Neměl by však ani vést zahraniční politiku, která nedává žádný prostor stanoviskům jiných společenství, a tím spíše blízkých spojenců. Zejména když ona země leží uprostřed kontinentu. Nově vyhlášená německá cesta je tedy překážkou nejen pro Spojené státy, ale také pro Evropu. Vyplývá z ní konec přijetí francouzského politického vedení evropských záležitostí, což byl před sjednocením charakteristický znak německé politiky. Vyvolává otázky ohledně nároku na vůdčí postavení v Evropě, snad ve spolupráci s Ruskem, což znamená návrat k určitým pruským idejím z konce 19. století. A vyvolává otázky ohledně směřování rozšířené atlantické aliance.
</TEXT>
<HEADING>
Důvěra, která se vytratila
</HEADING>
<TEXT>
Německo je pro Evropu i Ameriku příliš důležité, než aby se nesnažily překonat současné napětí. Je však třeba uznat, že rozpor není náhodný a že ho nelze napravit předstíráním, že je možné vše urovnat na základě osobních vztahů. Různé plány zveřejněné v německých médiích, podle nichž by Německo mělo účast na tažení vynahradit finančními příspěvky, například tím, že bude hradit civilní obnovu v Afghánistánu, postrádají smysl. Stejně tak by se USA neměly snažit získat Německo pro svou iráckou politiku. Tato rozhodnutí je třeba nechat na Berlínu a netlačit na něj, ani ho nepřesvědčovat. Mezinárodní dění nabídne dostatek situací, kdy obě strany budou moci prověřit, zda jsou schopné zaujímat společné postoje. A nejde jen o Blízký východ, zejména vzhledem k tomu, že se Německo chystá v únoru ujmout předsednictví v Radě bezpečnosti OSN. Doporučuje se střízlivý, realistický přístup na obou stranách. Není důvod se vzájemně obviňovat, ale zároveň nemá smysl popírat, že jistý díl důvěry se vytratil. Hlavní úsilí by mělo směřovat k řešení situace, z níž výbušná směs německého volebního období vznikla. Každá ze stran by měla brát vážně obavy druhé strany ohledně jednostrannosti. Strany by se měly pokusit odpovědět na základní otázky směřování atlantické aliance, vztahů mezi Evropou a Amerikou a vymezením německé cesty, která se poučila z dějin. V průběhu dvacátého století Západ rozdělily problémy, které se významným způsobem dotýkaly Německa. Spojené státy, jejich spojenci a nová německá vláda mají povinnost se ze všech sil vynasnažit, aby se historie neopakovala.
Německo je pro Evropu i Ameriku příliš důležité, než aby se nesnažily překonat současné napětí. Je však třeba uznat, že rozpor není náhodný a že ho nelze napravit předstíráním, že je možné vše urovnat na základě osobních vztahů. Různé plány zveřejněné v německých médiích, podle nichž by Německo mělo účast na tažení vynahradit finančními příspěvky, například tím, že bude hradit civilní obnovu v Afghánistánu, postrádají smysl. Stejně tak by se USA neměly snažit získat Německo pro svou iráckou politiku. Tato rozhodnutí je třeba nechat na Berlínu a netlačit na něj, ani ho nepřesvědčovat. Mezinárodní dění nabídne dostatek situací, kdy obě strany budou moci prověřit, zda jsou schopné zaujímat společné postoje. A nejde jen o Blízký východ, zejména vzhledem k tomu, že se Německo chystá v únoru ujmout předsednictví v Radě bezpečnosti OSN. Doporučuje se střízlivý, realistický přístup na obou stranách. Není důvod se vzájemně obviňovat, ale zároveň nemá smysl popírat, že jistý díl důvěry se vytratil. Hlavní úsilí by mělo směřovat k řešení situace, z níž výbušná směs německého volebního období vznikla. Každá ze stran by měla brát vážně obavy druhé strany ohledně jednostrannosti. Strany by se měly pokusit odpovědět na základní otázky směřování atlantické aliance, vztahů mezi Evropou a Amerikou a vymezením německé cesty, která se poučila z dějin. V průběhu dvacátého století Západ rozdělily problémy, které se významným způsobem dotýkaly Německa. Spojené státy, jejich spojenci a nová německá vláda mají povinnost se ze všech sil vynasnažit, aby se historie neopakovala.
</TEXT>
</DOC>
<DOC>
<DOCID>LN-20021109053</DOCID>
<DOCNO>LN-20021109053</DOCNO>
<DATE>11/09/02</DATE>
<TITLE>
biografie
</TITLE>
<TEXT>
Bořivoj Čelovský
Strážce nové Evropy.
</TEXT>
<HEADING>
Prapodivná kariéra novináře Emanuela Vajtauera (Tilia)
</HEADING>
<TEXT>
Je to téměř k nevíře, ale jedním z nejplodnějších českých historiků posledních let je devětasedmdesátiletý Bořivoj Čelovský. Od roku 2000 vydává již pátou novou historickou práci, životopis nechvalně známého aktivistického novináře Emanuela Vajtauera. Impozantní kvantita produkce se u Čelovského pojí s obdivuhodnou kvalitou, čehož důkazem může být i poslední kniha. Vajtaeurova biografie se vyznačuje heuristickou solidností a stylistickou obratností. Autor líčí věcně a čtivě spletité osudy svého hrdiny od narození v roce 1892 přes excentrická studia, aktivity v komunistickém hnutí, dvouletý pobyt v Americe a průměrnou kariéru v národněsocialistickém Českém slově až po protektorátní kolaboraci ve velkém stylu a vcelku logické poválečné odsouzení k trestu smrti. Největší záhadu Vajtauerova života - jeho osudy od dubna 1945, kdy byl naposled spatřen - nevyřešil ani Čelovský. Vcelku se přiklání k nejpravděpodobnější hypotéze, že se mu podařilo uprchnout z protektorátu a pod falešnou identitou dožít někde v cizině. Zprávy, že by za Vajtauerovým útěkem stála britská tajná služba, pro niž prý pracoval, Čelovský nevyvrací ani nepotvrzuje. Otevřený konec nelze Čelovskému příliš vyčítat: není příliš pravděpodobné, že by Vajtauerovy poválečné osudy byly kdy odhaleny. Litovat je však třeba toho, že se nepokusil předmět svého studia trochu více interpretovat. Kdo byl vlastně Emanuel Vajtauer? Vyšinutý psychopat? Hochštapler bez skrupulí? Vyléčený revolucionář? Cynický prospěchář? Od všeho trochu? Bořivoj Čelovský jasnou odpověď nedává.
historie
Jacques Rupnik
</TEXT>
<HEADING>
Dějiny Komunistické strany Československa (Academia)
</HEADING>
<TEXT>
Kniha francouzského historika a politologa Jacquese Rupnika měla být již dlouho antikvární záležitostí. Vždyť byla zpracována v druhé polovině 70. let a její autor neměl žádný přístup k archivním dokumentům. Fakt, že byla vydána po více než dvaceti letech v českém překladu, svědčí o nemohoucnosti místní historické obce. Za dvanáct let po pádu komunismu a uvolnění jeho archivů pro historické bádání nebyla u nás žádná práce zabývající se dějinami komunistické strany "od počátků do převzetí moci" vydána. Paradoxně je tak Rupnikova studie dnes základním v češtině dostupným kritickým textem k meziválečným dějinám KSČ. K jejím největším přednostem patří sociologický pohled na problematiku. Autor líčí KSČ jako svého druhu unikátní komunistickou stranu, pro niž byla charakteristická určitá dvojdomost: na jedné straně byla přímou exponentkou Moskvy, na druhé straně však byla pevně zakořeněna v československé politické kultuře. Knihu stojí za to číst také pro dobré postřehy. Např. typ aparátčíka Gottwaldova vedení KSČ a podstatu jeho věrnosti straně Rupnik charakterizuje takto: "Mnozí z těchto komunistických aktivistů neuspěli v zaměstnání nebo ve studiu (případně byli bez práce po krátkém pobytu ve vězení), záhy se však stali placenými funkcionáři a rozchod se stranou a s Internacionálou by pro ně znamenal pád zpátky na nejnižší příčky společenského žebříčku a návrat k nejisté existenci." Ovšem historická analýza počátků českého komunismu u nás asi příliš zájemců nenajde. Zdaleka nejzajímavější ohlas zatím představuje zpráva otištěná v Haló novinách, že o Rupnikově knize bude diskutovat poradní výbor ÚV KSČM... Na čem se soudruzi usnesli, Haló noviny již neoznámily.
</TEXT>
<HEADING>
Régine Pernoudová Žena v době katedrál (Vyšehrad)
</HEADING>
<TEXT>
Autor záložky se snaží čtenářům vnutit představu, že dostávají do rukou "závažný příspěvek k hlubšímu poznání" ženské problematiky ve středověku. Ve skutečnosti ale kniha francouzské historičky představuje jednu z mnoha popularizačních kompilací, které jsou dnes sepisovány s užitím téměř totožné pramenné základny jako na běžícím pásu. Jediné, co Ženám v době katedrál nelze upřít, je čtivost, podbarvená i kvalitním českým překladem. Jistý ohlas ve francouzském prostředí této knize ale nevydobyly její kvality, nýbrž feministický tón, jímž svá líčení proložila. Základní problém práce Régine Pernoudové ale tkví v nedostatečně promyšlené struktuře. Zdánlivě chronologické členění na dobu před katedrálami, feudální věk a dobu po katedrálách totiž odpovídá spíše povrchně načrtnutým než skutečně analyzovaným tématům. Své teze přitom autorka v odlesku Annales 70. let postavila téměř výhradně na rozboru literárních textů, jež sice vytvářejí pestré obrazy o ženách a středověké společnosti, avšak o jejich reálném postavení v ní vypovídají jen zprostředkovaně. Až na nepatrné výjimky autorka přitom pracuje jen s prameny francouzské provenience, přičemž o jejich propojení s uměním, teologií a sociologií katedrály se ani nepokouší. Výsledkem jejího snažení je tedy vybroušení mnoha střípků mozaiky, kterou však nelze sestavit a jejíž celkový obraz nenabyl ani v autorčině hlavě konečné a strukturované podoby. Nikoli tedy závažný příspěvek, nýbrž lehké čtení, které tu a tam poněkud ruší nadbytečné překladatelské poznámky.
Tadeusz Siwek
</TEXT>
<HEADING>
Český Těšín polský? (Olza)
</HEADING>
<TEXT>
Originální nápad měl publicista Tadeusz Siwek, převyprávět historii těšínského regionu od roku 1918 obráceně. Tam, kde v reálné historii stojí psáno Češi, napsal Poláci, a naopak. Takže obsazení Těšínska polskými vojsky v lednu 1919, čs. zábor sporného území na podzim 1938... atd. Hříčka je provedena důsledně, celá je sestavena z fiktivních výstřižků z dobového tisku, které grafik precizně vysázel ve stylu jednotlivých epoch. Sympatický je pokus přivést čtenáře k poznání, že ve sporných otázkách mívá každá strana svou pravdu a že obě mohou být podepřeny mnoha dobrými důvody. Sympatická je snaha ukázat pohled z protilehlého kopce, z něhož všechno vypadá docela jinak. Snad to bude působit přímo v regionu, kde je prostředí přesycené opakováním stále stejných argumentačních figur. Možná to pobaví čtenáře, kteří už to všechno z obou stran slyšeli tisíckrát a kteří ocení Siwkovy nápadité přesmyčky. Ovšem v Praze už to nijak zvlášť nefunguje a ve Varšavě také nebude, o národní pravdy o těšínských sporech tu už válčí leda pár posledních veteránů. Kdo nezná dobře originál, nemůže ocenit travestii. Je to vlastně dobré znamení, poněvadž zvýšený zájem metropolí o Těšínsko tradičně nevěštíval nic dobrého. Dobrá zpráva zato je, že na Těšínsku mají nápady a jsou podnikaví, že dělají knížky. Maďaři na Slovensku dali široko daleko skvělý příklad, jak ze včerejší nevýhody udělat dnešní přednost. Jejich nakladatelství a tisk si vydobyly pozici nejschopnějšího prostředníka mezi slovenskou a maďarskou kulturou a umělecké a vědecké celebrity v obou hlavních městech si je dnes předcházejí. Taková role by také naší polské menšině slušela a byla by nejoriginálnější odpovědí na otázku, kdo je vlastně vítězem všech těch bojů a sporů na hranici.
Originální nápad měl publicista Tadeusz Siwek, převyprávět historii těšínského regionu od roku 1918 obráceně. Tam, kde v reálné historii stojí psáno Češi, napsal Poláci, a naopak. Takže obsazení Těšínska polskými vojsky v lednu 1919, čs. zábor sporného území na podzim 1938... atd. Hříčka je provedena důsledně, celá je sestavena z fiktivních výstřižků z dobového tisku, které grafik precizně vysázel ve stylu jednotlivých epoch. Sympatický je pokus přivést čtenáře k poznání, že ve sporných otázkách mívá každá strana svou pravdu a že obě mohou být podepřeny mnoha dobrými důvody. Sympatická je snaha ukázat pohled z protilehlého kopce, z něhož všechno vypadá docela jinak. Snad to bude působit přímo v regionu, kde je prostředí přesycené opakováním stále stejných argumentačních figur. Možná to pobaví čtenáře, kteří už to všechno z obou stran slyšeli tisíckrát a kteří ocení Siwkovy nápadité přesmyčky. Ovšem v Praze už to nijak zvlášť nefunguje a ve Varšavě také nebude, o národní pravdy o těšínských sporech tu už válčí leda pár posledních veteránů. Kdo nezná dobře originál, nemůže ocenit travestii. Je to vlastně dobré znamení, poněvadž zvýšený zájem metropolí o Těšínsko tradičně nevěštíval nic dobrého. Dobrá zpráva zato je, že na Těšínsku mají nápady a jsou podnikaví, že dělají knížky. Maďaři na Slovensku dali široko daleko skvělý příklad, jak ze včerejší nevýhody udělat dnešní přednost. Jejich nakladatelství a tisk si vydobyly pozici nejschopnějšího prostředníka mezi slovenskou a maďarskou kulturou a umělecké a vědecké celebrity v obou hlavních městech si je dnes předcházejí. Taková role by také naší polské menšině slušela a byla by nejoriginálnější odpovědí na otázku, kdo je vlastně vítězem všech těch bojů a sporů na hranici.
</TEXT>
</DOC>
<DOC>
<DOCID>LN-20021109054</DOCID>
<DOCNO>LN-20021109054</DOCNO>
<DATE>11/09/02</DATE>
<TITLE>
Kniha Znak, struktura, vyprávění se vrací ke kořenům strukturalismu
</TITLE>
<TEXT>
Soubor statí, který sestavil Petr Kyloušek, je už desátým svazkem Strukturalistické knihovny. I když se názory na strukturalismus mohou lišit, této edici brněnského Hosta jeden přínos neupřeme: českému čtenáři nabízí důkladné seznámení s texty autorů, kteří u nás dlouho byli tabu.
Strukturalismus ovlivnil ve 2. polovině 20. století řadu společenskovědních i tzv. hraničních oborů. Hlásili s k němu jazykovědci i sociologové, psychologové a filozofové, stejně jako etnologové či literární teoretici a spisovatelé. Diskutovali spolu a nacházeli analogické problémy, metody i řešení. Strukturalismus ovšem nebyl a není jen, nebo především metodologií založenou na hypotézách, jež se "zaměřují až na podstatu lidských faktů", jak se domnívali sami strukturalisté. Je současně originálním a nepominutelným souborem teoretických reflexí o kultuře a společnosti. Francouzský filozof Gilles Deleuze dokonce v roce 1967 prohlásil, že strukturalismus je "produktivitou naší doby" a nic nemůže zničit jeho potenciál - ani knihy zaměřené proti němu.
</TEXT>
<HEADING>
Jiný pohled
</HEADING>
<TEXT>
Pojmy struktura, systém či funkce jsou v našem prostředí spjaté především s působením Pražského lingvistického kroužku ve 20. a 30. letech minulého století. Takzvaná pražská škola - zaměřená na fonologii a fonetiku, literární vědu a estetiku - patřila k podnětům, jimiž se inspiroval i pozdější strukturalismus francouzský. Svou znalost toho, v čem navazoval, a v čem byl naopak jiný, si nyní můžeme rozšířit díky dalšímu svazku Strukturalistické knihovny, kterou vydalo brněnské nakladatelství Host. Do výboru textů nazvaného Znak, struktura, vyprávění začlenil jeho editor Petr Kyloušek jedenáct literárněvědných statí, které vznikly převážně kolem poloviny 60. let, tedy v období, kdy se zásadně přehodnocovaly dosud respektované myšlenkové směry a školy. Ústřední část svazku tvoří pět textů věnovaných zejména problematice naratologie a mýtu, jež publikovali R. Barthes, C. Brémond, G. Genette, A. J. Greimas a T. Todorov roku 1966 v časopise Communications. Ostatní práce, starší i novější - mj. P. Ricoeura, M. Foucaulta či P. Selliera - pak s jejich příspěvky tematicky i metodologicky souvisejí. Takto uspořádaný celek sice představuje jen jeden směr francouzského společenskovědního uvažování posledních čtyř desetiletí, ale přesto je pro nás podnětný. Jednak přesvědčivě dokládá, v čem se francouzský strukturalismus liší například od českého, a současně čtenářům přibližuje důležitou etapu myšlenkového vývoje významných autorů, jejichž badatelská práce se pak ubírala rozličnými směry. Ostatně záměrem editora bylo ilustrovat "myšlenkovou a metodologickou rozprostraněnost, jíž francouzské prostředí strukturalismus obohatilo" - od sémiotiky a naratologie po strukturální antropologii a filozofii. Knihu Znak, struktura, vyprávění lze chápat i jako hold celoživotnímu úsilí antropologa Clauda Lévi-Strausse. Právě jeho teorie mýtu je úběžníkem, ke kterému se jednotlivé příspěvky vztahují. Jejich autoři ji buď přímo reflektují, nebo se na ni alespoň odvolávají. Výbor díky tomu působí vyváženě a jeho celistvost nenarušuje ani to, že se každý z nich věnuje poněkud odlišné problematice: například Greimas metodologii interpretace mytického vyprávění a Barthes zase analýze narace. Sám Lévi-Strauss je zastoupen pouze krátkým esejem, v němž vysvětluje, jak mýty "umírají". Mýtus přechází od jednoho kmene k jinému, proměňuje se a vyčerpává, ale úplně nezmizí. Otevírá se před ním cesta, kterou mohou sledovat literární vědci: k románu a k pověsti.
</TEXT>
<HEADING>
Od Lévi-Strausse k Durandovi?
</HEADING>
<TEXT>
Pro francouzské strukturalisty znamená Lévi-Straussova teorie mýtu autoritativní východisko. Jeho studie jsou základním studijním materiálem každého zájemce o strukturální bádání - a to nejen v oblasti antropologie. Greimas kupříkladu rozebírá jednotlivé složky mýtu na základě Lévi-Straussova - do češtiny dosud nepřeloženého - díla Syrové a vařené. Neméně zajímavá je stať Paula Ricoeura Struktura a hermeneutika, navzdory tomu, že vznikla bezmála před čtyřiceti lety. Je součástí širší diskuse Ricoeura s Lévi-Straussem, kterou vyvolala - i česky vydaná - kniha Myšlení přírodních národů, a kromě toho vhodně doplňuje reprezentativní výbor z Ricoeurových textů Život, pravda, symbol, který vyšel v Oikúmené roku 1993. Důraz, který je v ediční praxi českých nakladatelství v posledním desetiletí kladen na díla Clauda Lévi-Strausse, by mohl svádět k nesprávné domněnce, že ve francouzském strukturalismu nemělo jeho pojetí mýtu žádné oponenty. K těm, s jejichž pracemi by bylo české čtenáře dobré seznámit, jistě patří například Gilbert Durand. Vždyť kolik lidí u nás zná jeho archetypologii či teorii figurálního strukturalismu?
Znak, struktura, vyprávění. Výbor z prací francouzského strukturalismu. Sestavil, medailony autorů a doslov napsal Petr Kyloušek. Přeložili Jaroslav Fryčer, Petr Horák, Petr Kyloušek a Jiří Šrámek. Jako 10. svazek edice Strukturalistická knihovna vydal Host, Brno 2002. 324 strany, náklad neuveden, cena 319 Kč.
</TEXT>
</DOC>
<DOC>
<DOCID>LN-20021109055</DOCID>
<DOCNO>LN-20021109055</DOCNO>
<DATE>11/09/02</DATE>
<TITLE>
Beckett a zen: Paul Foster zkoumá styčné plochy zakladatele absurdního divadla a buddhismu
</TITLE>
<TEXT>
Po inspirativní studii Heidegger a zen, která zajímavým a poučeným způsobem naznačila vnitřní tíhnutí Heideggerova myšlení ke kosmické meditaci, nabídlo nakladatelství Mladá fronta pokračování průzkumu přeshraničních kontaktů mezi západním a východním myšlením. Po Martinu Heideggerovi přišel na řadu Samuel Beckett.
Podobně jako předchozí studie Hans-Petera Hempela i kniha Paula Fostera Beckett a zen vychází z dokonalé znalosti díla. Foster se však na rozdíl od Hempela hned od počátku pouští do svérázné interpretace, v níž tradice zenového myšlení občas trochu násilně vplouvá do textů a myšlenek Beckettových. Zatímco Hempel považoval za nutné čtenáře "unavovat" souvislým a velmi podrobným popisem vývoje Heideggerova myšlení, z něhož se teprve vynořují pozoruhodně přesvědčivé zenové souvislosti, Foster si tuto propedeutiku odpustil. Odkazy a narážky na zenové chápání světa jsou u Becketta zřejmě natolik evidentní, že se rovnou může přistoupit k jejich výkladu a shrnutí.
</TEXT>
<HEADING>
Slepá ulička
</HEADING>
<TEXT>
Foster vychází z předpokladu trojího dilematu, které prostupuje celé Beckettovo dílo: uznání nesmyslnosti života, neschopnost změnit situaci a absurdní nutnost "nějak to vydržet" (s. 27). Buddhismus, připomíná Foster, řeší prakticky tytéž otázky, jenom závěrečná odpověď je jiná. Zatímco Beckett po prozkoumání lidské mysli dochází až na práh nicoty, kterou nechává před sebou otevřenou jako propast, buddhismus nabízí možnost v likvidaci touhy a splynutí s veškerenstvem. Foster jako poučený znalec a praktik zenového buddhismu také ví, proč se Beckett nedokázal přes tuto propast přenést, a dosáhnout tak prostoru, v němž se koloběh lidského utrpení (sansára) přeruší a člověk dosáhne osvícení (nirvány). Beckett, přesněji postavy jeho "románů", se podle Fostera nedokáže zcela rozloučit se svým egem. Ačkoliv se Beckettovi antihrdinové úporně snaží o ničení veškeré touhy - Murphy končí v houpacím křesle, Molloy alias Moran v totální devastaci ducha i těla, Nepojmenovatelný přichází i o jméno - vždy jim něco zůstává. Myšlení, v jehož živlu se má odhalit, jak se věci mají. Beckettovy literární experimenty prozkoumávají možnosti odbourávání ega. Ve Fosterově výkladu přitom spisovatel "ví až příliš dobře, že smrt je prubířským kamenem niterné svobody, nikoli smrt těla, neboť ta není odpovědí, ale pouhým přerušením tázání. Skutečná smrt musí být smrtí hlučného, upovídaného ega. Právě ono stojí v cestě skutečnému porozumění sobě samému, překáží člověku v dosažení dokonalé svobody, po níž touží." Beckett se z tohoto hlediska dostal skutečně hodně daleko, až na samý práh mlčení, do míst, kde se Maurice Blanchot setkává s "bytím bez přítomnosti", do ticha, v němž vzniká událost, jazyk, příběh, dílo. Podle Fostera však tento průnik do ticha, umlčení tvůrce, nepřináší žádnou odpověď na počáteční trojí dilema. A protože otázky zůstávají bez pozitivní odpovědi, Beckett se nezbavuje touhy po vědění, a proto ani nenachází cestu ke skutečné svobodě k opravdovému Já (Selbst). Literatura se tu předvádí jako slepá ulička. Spisovatel-průzkumník-hledač se dostává až "na dohled Zemi", vstoupit do ní je mu však zapovězeno. Fosterovo hodnocení Beckettovy marné snahy "najít se" pomocí literární likvidace ega je zatíženo jedním předsudkem. Autor totiž předpokládá, že Beckett implicitně hledá onu zaslíbenou Zemi, jenom prostě nemá to štěstí či odvahu k ní dojít. Příčinou je samozřejmě příliš pevné zakořenění v západní tradici uchopování, která Becketta odklání od cíle. Lze tu ale mluvit o cíli?
</TEXT>
<HEADING>
Odpovědi na hádanky života
</HEADING>
<TEXT>
Spisovatel-průzkumník na začátku experimentu přece neví, co nalezne, když se zbaví všech identifikačních znaků člověka! A už vůbec není jisté, že ho musí nutně čekat odpověď na hádanku života. Nota bene v podobě, v jaké mu ji nabízí buddhista Foster, pro nějž je Beckett jakýmsi obecně přijatelným spojovacím přechodem mezi Západem a Východem. Paulu Fosterovi nelze upřít přesvědčivost, s níž dokládá Beckettovu mravenčí práci na postupné likvidaci lidského, respektive při hledání cesty tam, kde se lidské teprve formuje. Fosterův popis "metody svlékání" přitom překvapivě přesně koresponduje s interpretací Beckettova filmového pokusu, kterou ve své knize Film 1: Obraz-pohyb předložil francouzský filozof Gilles Deleuze. Experimentální snímek s prostým názvem Film natočil Beckett společně s Busterem Keatonem. Byl to pokus filmovými prostředky realizovat to, oč usiloval v literatuře, totiž zbavit se veškerých "vjemů sama sebe", jak Beckettův záměr komentuje Deleuze. V souvislosti s Fosterovou snahou vysunout Becketta jednou a půl nohou do zenového světa, je zajímavější závěr výkladu.
</TEXT>
<HEADING>
Zen a rovina imanence
</HEADING>
<TEXT>
Poté, co je ve Filmu prací kamery provedeno trojí odpojení percepce, zůstává zdánlivě jen nehybnost, smrt, temnota (být je přece totéž, co být vnímán). Tedy přesně to, co u Becketta nachází Foster. Deleuze ale dodává: "Je to (to, o co se snaží Beckett) jen prostředek ve vztahu k hlubšímu cíli. Jedná se o znovudosažení světa před člověkem, před naším vlastním úsvitem, kdy byl pohyb naopak podřízen režimu univerzální variace a kdy stále se šířící světlo nepotřebovalo být odhalováno." Rušením, či zhasínáním zvykových rovin obrazu Beckett "vystupuje k světelné rovině imanence, k rovině hmoty a jejího kosmického šplouchání obrazů-pohybů." Není nutné rozumět tomu, co má Deleuze na mysli oním prazvláštním pojmem obraz-pohyb. Pro čtenáře knihy Beckett a zen je důležitější odkaz na kosmickou rovinu hmoty, z níž vystupuje a v níž se variuje svět (nejen ve vědě, v umění a ve filozofii). Je to stupeň, který Foster Beckettovi odepřel. Na otázku, jak si tato rovina rozumí s onou "Zemí" zenu, ať si každý při četbě odpoví sám.
Paul Foster: Beckett a zen. V překladu Tomáše Dvořáka vydalo nakladatelství Mladá fronta, Praha 2002. 400 stran, cena a náklad neuvedeny.
</TEXT>
</DOC>
<DOC>
<DOCID>LN-20021109056</DOCID>
<DOCNO>LN-20021109056</DOCNO>
<DATE>11/09/02</DATE>
<TITLE>
Radikální kritika televize se u nás stává oblíbeným žánrem. Po Neilu Postmanovi (Ubavit se k smrti) a Jerrym Manderovi (Čtyři důvody pro zrušení televize) vychází esej francouzského sociologa Pierra Bourdieua O televizi. Navzdory svému nevýraznému titulu přináší pozoruhodný příspěvek do diskuse.
</TITLE>
<TEXT>
Knížka Pierra Bourdieua (1930 - 2002) je o to zajímavější, že základem textu jsou dvě přednášky přednesené právě v televizi. Navíc se netýká pouze televize, ale také dalších médií, a především samotných novinářů. Autor soudí, že televize představuje "velké nebezpečí pro různé oblasti kulturní produkce, pro umění, literaturu, vědu, filozofii, právo" a nemenší nebezpečí pro politický život a demokracii. Větší část eseje je věnována analýze "úžasné cenzury, kterou novináři provádějí, aniž to vědí". Podle autora si totiž novináři "pamatují jen to, co je schopné je zaujmout, tedy vyjít do jejich kategorií, projít jejich filtrem", a naopak "odvrhují do bezvýznamnosti nebo lhostejnosti symbolická vyjádření, která by si zasloužila zasáhnout všechny občany". Proč to novináři dělají? Protože je či jejich šéfy nezajímá nic jiného než sledovanost. Proto se snaží preferovat události, které jsou pro všechny, což znamená, že "nesmějí nikoho šokovat, jsou bez rizika, nerozdělují, vedou ke konsenzu a zajímají, každého avšak takovým způsobem, že se netýkají ničeho důležitého". Například černá kronika.
</TEXT>
<HEADING>
úžasný efekt mentální uzavřenosti
</HEADING>
<TEXT>
Bourdieu má velmi dobré postřehy o novinářské praxi. Novináři podle něj jednají tak, jako by všichni četli všechny noviny, což činí ve skutečnosti pouze oni sami. Dramaturgové večerních televizních zpráv se řídí tím, co psaly ráno noviny, a editoři novin musejí mít to, co bylo večer v televizi. "Tento druh hry vzájemně se odrážejících zrcadel vytváří úžasný efekt mentální uzavřenosti, uvěznění." Druhým velkým tématem knihy je otázka, jak působí televize a média obecně na sociální vědy. Televizní či obecně mediální pole podle autora narušuje autonomii polí vědeckých či uměleckých tím, že "může posvětit jako sociologa, spisovatele nebo filozofa někoho, kdo nezaplatil vstupné z hlediska vnitřní definice profese". Tento fenomén se dá dobře pozorovat i u nás: např. mnozí "politologové", kteří často vystupují v televizi, nejsou autory jediné skutečné politologické knihy, někteří mediálně známí spisovatelé jsou zase autory jen velmi špatných románů. Jejich velká symbolická moc je podložena jen tím, že z jakýchsi zvláštních důvodů jsou žádáni o vyjádření v médiích, která mají obrovský dosah. Bourdieu v této souvislosti formuluje pravidlo, které nazývá Ždanovův zákon: "Čím více je kulturní producent nezávislý, bohatý na specifický kapitál a výlučně orientován na omezený trh, na němž jsou klienty jen jeho vlastní konkurenti, tím více bude mít sklony odolávat. Naproti tomu, když jsou jeho produkty určeny pro trh velkých nákladů, je tím víc náchylný ke kolaboraci s vnější mocí - se Státem, Církví, Stranou a dnes žurnalismem a televizí, a musí se podřídit jejich požadavkům nebo jejich příkazům."
</TEXT>
<HEADING>
Postavme věž ze slonoviny
</HEADING>
<TEXT>
Řešení, které Bourdieu navrhuje, je trochu utopické. Podle něj je pro dosažení nezávislosti nutno postavit věž ze slonoviny, uvnitř které by se vědci a filozofové posuzovali navzájem. Mnozí kritici televize a jejího neblahého vlivu na společnost však určitě budou souhlasit s Bourdieuovým imperativem: "Ve jménu demokracie můžeme a musíme bojovat proti peoplemetru."
Pierre Bourdieu: O televizi. V překladu Nory Obrtelové vydalo nakladatelství Doplněk, Brno 2002. 104 strany, náklad 1000 výtisků, cena neuvedena.
</TEXT>
</DOC>
<DOC>
<DOCID>LN-20021109057</DOCID>
<DOCNO>LN-20021109057</DOCNO>
<DATE>11/09/02</DATE>
<TITLE>
V románě Lehni, bestie! vytvořil Jiří Kratochvil úděsnou historickou fikci
</TITLE>
<TEXT>
Epochu československého stalinismu, své obsedantní téma, vykreslil prozaik Jiří Kratochvil (nar. 1940) v novém románě Lehni, bestie! jako strašnou karikaturu skutečnosti beztak přízračné.
Třemi citáty přizdobil Kratochvil začátek svého barvitého vypravování: "Rád se dívám, jak umírají děti" - ano, to je Majakovskij, do paměti zaseklý patrně již dávno, při četbě Erenburgových memoárů Lidé, roky, život (nebo se mýlím?). "Budu přesvědčovat mladé lidi, aby nevěřili zatemnělým povídačkám, že komunisti požírali malé děti" - to je aktuální výrok organizovaného komunisty Romana Janoucha, uveřejněný, jak píše Kratochvil, v Lidových novinách 30. 3. 2002 (lze dohledat). Komický kontrast dávného verše prominentního komunistického lyrika a ne příliš pronikavého kréda českého komunistického funkcionáře našich dnů však Kratochvilovi nestačí. Náhle jde do vážné polohy myšlenkou klasika anglické literatury: "Znázornit jeden druh uvěznění druhým je stejně oprávněné jako znázornit kteroukoli věc, která skutečně existuje, nějakou jinou věcí, která neexistuje." Daniel Defoe. A pak už brněnský virtuos moderní české prózy rozehrává svůj brilantní románový koncert, hru plnou originálních nápadů a technických fines, soustředěně hranou od prvního do posledního "akordu". Kratochvil v "Bestii" předvádí se sebevědomým úsměvem arzenál své literární zbrojnice: smysl pro (černý) humor, grotesku, nadsázku, umění střihu a jazykový jemnocit. Spisovatel je posedlý vypravováním; objasňováním, přirovnáváním ("Zvědavost v ní dál hořela. Jak plamen na hrobě neznámého vojína." - s. 94), prokreslováním obrysů zprvu jen lehce načrtnutých. Hraje si se slovy, mazlí se se syntaxí, vychutnává si idiomy i klišé, dělá vše pro to, aby čtenáři vylíčil své fantazie naprosto hmatatelně, věrohodně, se všemi barvami, zvuky, chutěmi a pachy: "A byl to velký sklep ve velké vile, o tom prosím nepochybujte. Ještě to tam vonělo uhelným prachem a naštípaným dřívím a cibulí a vším tím, co se v takovém velkém sklepě skladuje, ale co se teď asi muselo tísnit na mnohem menší ploše, anebo bylo vyneseno v kbelících do nějakých prostor nahoře. Značná část sklepa teď totiž patřila nám, přivandrovalcům." (s. 89)
</TEXT>
<HEADING>
Čekání na proces
</HEADING>
<TEXT>
O jakých sklepích se tu hovoří? Kdo jsou oni přivandrovalci? Realistický obraz raných padesátých let ("I byli jsme v té době policejní a vojenský stát. Generalissimus té mohutné země, která si nás po porážce Hitlera vzala pod svá kvoční křídla, připravoval právě třetí světovou válku a naše země v ní měla být nárazníkovou zónou. Verbování ve školách nebylo v té době zas ničím tak mimořádným, a proto mě ani nenapadlo, že ve skutečnosti jde tentokrát o něco naprosto jiného." - s. 18) přechází náhle v nadsázku, jejíž míra absurdnosti se stále zvětšuje - vlastně až do otevřeného finále. Vypravěč, třináctiletý chlapec z obyčejné brněnské rodiny, je zdánlivě vybrán ke studiu na vojenské škole, ve skutečnosti k čemusi úděsnému. V jisté chvíli, kdy s rodiči tráví prázdniny na venkově, je hoch unesen a ve skupině třiceti dětí ("osmiletí, desetiletí, dvanáctiletí kluci a mezi nimi dvě děvčátka") internován ve zvláštním vězení. Maličcí "revolucionáři" (neboť přejmenováni "po mrtvých hrdinech a mučednících revolucí") čekají na dětský monstrproces, v němž se mají přiznat "ke spolupráci se západními špionážními centrálami a k vytvoření dětské protistátní spiklenecké skupiny". To přece známe, jen v nedětském provedení. Všichni mají být odsouzeni k smrti. Jenže čtrnáct dní před začátkem procesu, "5. března 1953, náhle zemřel Velmistr všech Velmistrů, zemřel Nesmrtelný. A tak bylo zahájení zatím poodsunuto. A přestože přípravy na procesy nikdo nestopl a pokračovaly v neztenčené míře, nesměla zmínka o nich proskočit na veřejnost. Bylo cosi ve vzduchu, co napovídalo, že nic už nebude, jak dosud bylo." (s. 73) Poté jsou dětští vězni evakuováni "do velkého města", odkud nakonec prchají kanalizací a podzemní chodbou. Kam? V nejnapínavějším místě Kratochvil dějový spád zastaví ("A potom jsme už šli. A šli jsme nepředstavitelně dlouho."), chronologické vypravování utne a v čase poskočí o půl století. Vypravěč, mezitím naturalizovaný Američan Franklin Jones, navštěvuje Prahu a Brno, vydává se po svých dávných stopách, hledá lidi, které znal z dětství, nalezne i zestárlého vyšetřovatele StB, jenž kdysi obludnou akci řídil.
</TEXT>
<HEADING>
Sen o velké zkáze
</HEADING>
<TEXT>
Co se stalo po odchodu dětí tajuplným tunelem na Západ? "...americká CIA z nás po nehynoucím úsilí nakonec dostala pravdu. Včetně našich nejintimnějších tajemství, řeholních jmen z hagiografie revolucí. A byla to pro americkou bezpečnostní službu tak šokující informace, že se ji rozhodli nikdy nezveřejnit, neboť by to mohlo zapříčinit nepřekonatelné překážky v chystaných mírových iniciativách a Sovětský svaz by se odhalením takových skutečností mohl cítit dotčen a obrátit zády k uvolňovacím procesům. A proto nás CIA přemístila ze západní Evropy za oceán a rozhodili nás co nejdál od sebe a přidělili každému slušný životní standard a podíl na americkém snu." (s. 128) Ale zpět do Brna. Dostáváme se - nikoli náhodou, na to je Kratochvil příliš pečlivý a rafinovaný - do bezprostřední blízkosti 11. září 2001, což je připomenuto jen jaksi mimochodem: "Dneska je sobota, 8. září 2001, a ještě pořád nádherné babí léto." (s. 132) V pondělí 10. září se "Jones" setkává se stařičkým estébákem, blekotá, že "přišel dohrát přerušenou partii", oba usedají k šachovnici a hrají nikoli svou hru, nýbrž přehrávají si jeden historický duel, vypravěči nejde z mysli estébákova "až nestvůrná posedlost šachy, tou prastarou arabskou hrou", poté "Jones" nejen že emeritního vyšetřovatele ani slovně nekárá, naopak se přistihuje při nevysvětlitelném chování: "najednou ho objímám a tisknu k sobě jeho drahé (...) tělo a (lehni, mé srdce, ty bestie!) líbám na napuchlou, mločí tvář." (s. 139)
Potom si představuje, co by mu asi estébák řekl, kdyby "prolomil jeho mrazivé mlčení": "...co není vykupováno krví, je bezcenné!" V noci z 10. na 11. září přichází sen: "Jel jsem (zřejmě ve voze z půjčovny) přes město (...). Když jsem byl už na kopci, najednou jsem se naplno rozjel, a aniž jsem si uvědomil, co dělám, napálil to rovnou do supermarketu a proletěl dvojitými skleněnými dveřmi: křik lidí, tříštění skel, náraz, výbuch, oheň... Tak živý a sugestivní sen (s tak neskutečným dějem) se mi ještě nikdy nezdál. A tak jsem ihned pochopil, že je to sen poselství, jímž se mi něco důležitého sděluje." (s. 142 -143) Nakonec jiný vypravěč (kdo vlastně?) utrousí poznámku o onom snu: "Vždyť mu (Jonesovi - J. S.) stejně nemohu, nesmím říct, že si mylně vyložil svůj sen." Žentour zla se točí dál, "živý a sugestivní sen" se zhmotnil, jak víme i bez vypravěče, v místě Jonesova amerického bydliště: "Bydlíte na Manhattanu? A okno máte do Central Parku? Na Manhattanu jo, do Central Parku ne. Ale zato hledím oknem na řeku, na East River." (s. 141 - i slovo "East", tedy Východ, má tu pro Kratochvila svůj význam, ba poselství) Vedou snad nitky od teroristických náletů k "Velmistrovi všech Velmistrů"? Tak polopatický náš vypravěč není, lépe řečeno být nechce. Nechtějme to po něm.
Kniha týdne
Jiří Kratochvil
Lehni, Bestie!
Vydalo nakladatelství Petrov,
Brno 2002, 144 strany.
</TEXT>
</DOC>
<DOC>
<DOCID>LN-20021109058</DOCID>
<DOCNO>LN-20021109058</DOCNO>
<DATE>11/09/02</DATE>
<TITLE>
Lawrence Block (ed.)
</TITLE>
<TEXT>
Problém cely č. 13 a jiné povídky (BB art)
"V dlouhém a požehnaném životě spisovatele přijde jednoho dne chvíle, kdy se má stát editorem antologie," napsal v úvodu k souboru krátkých próz Problém cely č. 13 a jiné povídky Lawrence Block. Sám nadmíru úspěšný a plodný autor detektivek a thrillerů zvolil - když zmíněná chvíle přišla - zajímavý klíč: oslovil několik desítek současných anglicky píšících autorů kriminálních příběhů a požádal je, aby vybrali jednak vlastní povídku, kterou mají nejraději, k ní přidali svou oblíbenou povídku z knih jiných autorů a volbu v obou případech zdůvodnili. Blockův nápad měl mezi oslovenými velký ohlas, a tak lze s jistotou říci, že osmnáct próz obsažených v právě vydávaném svazku (překlad Radim Klekner) tvoří první díl přinejmenším dvoudílné antologie, zajímavé pro českého čtenáře hned z několika důvodů. Jedním je výběr autorů - některé z nich jsme ještě dostatečně "neobjevili". Druhým jejich zdůvodnění, proč tu kterou povídku vybrali - obvykle je zajímavé, když nás spisovatel nechá nahlédnout nejen do kuchyně, ale i pod pokličky. A dalším dvojice jmen, která takto pojatý soubor svedl dohromady (například Stephen King a Joyce Carol Oatesová). A třebaže nejde o antologii povídek ve všech případech vysloveně detektivních, napínavé rozhodně jsou. Kromě zmíněného klíče je totiž spojuje ještě něco: psali je autoři, kteří to opravdu umějí.
Barbara Ježková
</TEXT>
<HEADING>
Pes a boží mlýny (MOBA)
</HEADING>
<TEXT>
Pes a boží mlýny má všechny nezbytné vlastnosti dobré detektivky, "románu ze života detektivů a jejich práce". Její děj se odehrává v dnešní Praze. V Modřanech najde ve Vltavě desetiletý kluk mrtvolu staršího muže, zavolá policii a případu se ujímají sympatičtí poručíci Smrž a Masák (kolegy nazývaní "mykologická poradna"). S jejich pátráním však souvisejí i události v jiných pražských obvodech. Autorka text vtipně zalidnila, osudy pěkně propletla a udělala to s mírou "tak akorát". Nejsou tu žádné dokonalé zločiny a velkolepá odhalení, ale ukoptění násilníci bez fantazie, špatně placení policajti s osobními problémy a bolest obětí. Takový McBain po česku - v nejlepším smyslu slova.
próza
Monika Zgustová
</TEXT>
<HEADING>
Peppermint frappé (Odeon)
</HEADING>
<TEXT>
Monika Zgustová žije v Barceloně a ještě před několika lety jsme ji znali především jako osobu, díky níž se ve Španělsku čte česká literatura. Významná překladatelka desítek titulů (Kunderových, Hrabalových, Škvoreckého, Haška) do španělštiny a katalánštiny debutovala před dvěma lety jako prozaička pozoruhodnou knihou Grave cantabile, ještě předtím ale zaujala kontroverzním románovým životopisem Bohumila Hrabala V rajské zahradě trpkých plodů (1997). V rajské zahradě se zčásti odehrává i novela Peppermint frappé - příběh muže mezi dvěma ženami, příběh touhy a minulosti, která svazuje a dusí. ("Žít je snadné. Obtížné je přežít prožité," praví motto knihy.) Ruský novinář Vadim přijíždí uprostřed srpna na jih Španělska, aby se pokusil napsat monografii o slavné malířce Patricii Pavloff, jejíž obrazy jsou pro něj zjevením. Horké dny tráví na prašných cestách vedoucích k jejímu zdánlivě nedobytnému domu, obklopenému rajskou zahradou plnou fíkovníků, tak dlouho, až je jednou vpuštěn. Netuší, že se tak ocitl v aréně, že se nedobrovolně stal Paridem, který se má rozhodnout, komu dá své jablko - bohyni moudrosti Athéně, malířce Patricii, s níž si rozumí beze slov, nebo bohyni krásy Afrodítě, exotické a oslňující Radhice, která jej přitahuje ženským kouzlem a odpuzuje svými názory. Kniha se však nedá shrnout takto jednoduše, možná že víc než o příběh v ní jde o atmosféru. O pomalost letních odpolední, o hlas cvrčků v tetelivém vzduchu, o jemné náznaky, ostýchavé namlouvání a chuť peppermint frappé - ledového mátového čaje. Každý člověk, každý okamžik má své tajemství -Monika Zgustová je zachycuje mimořádně citlivě a se smyslem pro detail. Jako by nám přednášela haiku o jednom létě, kdy se méně přemýšlí a více cítí.
Tove Janssonová
</TEXT>
<HEADING>
Dcera sochaře (Argo)
</HEADING>
<TEXT>
Finsko-švédská spisovatelka a malířka Tove Janssonová je známá především díky příběhům o skřítcích muminech, jejichž podivuhodná dobrodružství okouzlila (a stále okouzlují) již několik čtenářských generací ve světě i u nás. Snivý svět, kde kromě dobrosrdečných muminků přebývá řada dalších nevšedních tvorů - někdy tak záhadných a plachých, že je lze jen stěží spatřit - Janssonová stvořila se vším všudy: svá vyprávění sama ilustrovala. Výtvarné nadání a lásku k umění vůbec přejala od rodičů, otec byl známý sochař a matka ilustrátorka. Lehce bohémské rodinné prostředí jen podněcovalo dětskou vnímavost a později i další tvořivou činnost. Knížka drobných povídek s je inspirována právě autorčiným dětstvím, stráveným zčásti v umělecké čtvrti hlavního města, zčásti na nedalekých příbřežních ostrovech. V kratičkých příbězích Janssonová zachycuje a odkrývá kousky reality nahlížené dětskýma očima, veškeré dění je vnímáno z pohledu malé Tove, jejíž prožívání snadno stírá rozdíly mezi skutečností, fantazií a snem. Nejobyčejnější věci dostávají nový význam, z každodenních událostí se mohou stát malé zázraky. Vedle milovaných rodičů zde vystupují nejrůznější příbuzní a rodinní přátelé, obyvatelé rybářské vesničky, domácí zvířata a podstatnou roli ve vyprávění má také svérázná finská příroda. Oproti "muminkovskému cyklu" jsou povídky určeny spíše odrostlejším dětem, respektive těm, kteří se nebrání dětské imaginaci okolního světa.
legendy
Elsa Sophia von Kamphoevener
</TEXT>
<HEADING>
Křišťálový serail (Vyšehrad)
</HEADING>
<TEXT>
Útlá knížka sestavená z odkazu německé sběratelky folkloru Elsy Sophie von Kamphoevener (1878 - 1963) představuje evropskému čtenáři pohádkový svět starého Turecka. Svět, který byl až do prvního vydání těchto příběhů v padesátých letech přísně chráněn rodovými zákony nomádů. Baronka von Kamphovener si tento zákaz dovolila překročit až v závěru svého života, přestože ji za jejího dlouhodobého pobytu v Anatolii bratrstvo mezi sebe přijalo a tak ji vlastně tak trochu pasovalo na vypravěče pohádek. Příběhy zaznamenané v tomto komorním souboru (do češtiny je převedla a výbor sestavila Sylva Daníčková) dvanácti textů se v Malé Asii vyprávějí od osmého století, neztratily však na svěžesti a barvitosti. Mísí se v nich svět turecké mytologie s příběhy obyvatel tohoto exotického koutu světa, jejich síla nespočívá jen v příběhu samém, ale ve způsobu vyprávění, v jazyce plném obrazů a tajemství. Osudy žen, které jsou schopny pro milovanou osobu obětovat vlastní život, příběhy o touze po svobodě, která je někdy odepřena i božstvům, příběhy o nebezpečí přílišné lásky, která přináší nesvobodu a utrpení. Ty a mnohé další jsou podle nomádů dílem kohosi, kdo sedí kdesi na vrcholku nejvyšší hory a tká obrazy všech podob lidského bytí, tká slovo života, které v Anatolii zní Alláh.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20021109059</DOCID>
<DOCNO>LN-20021109059</DOCNO>
<DATE>11/09/02</DATE>
<TITLE>
rozhovor:
</TITLE>
<HEADING>
Lukáš Pollert
</HEADING>
<TEXT>
Bývalý olympijský vítěz, nynější lékař Lukáš Pollert, udělal první krok do politiky. Nejprve bude na Praze 6 budovat veřejné záchodky a šířit osvětu ohledně drog. Pak by rád pokročil dál - do parlamentu a vedení ODS.
LN: Tvrdil jste, že se vám líbí antiglobalizační demonstrace a street party, zatímco politici v kravatách vás děsí. To vás teď čekají pěkné věci.
Tak street party... To je taky politika, ale na ulici. Já myslím, že politika není o té kravatě. Nebo je? To je jako ve sportu. Když se podívám na fotbalisty, kteří odjíždějí na soustředění, tak taky jedou všichni v kravatách.
LN: Začnete chodit v kravatě?
V politice se teda chodí v kravatě?
</TEXT>
<HEADING>
LN: V parlamentu, i na radnicích.
</HEADING>
<TEXT>
Jo? No tak jo, tak budu chodit v kravatě. To pro mě není problém. Když jsem byl v Sydney v nemocnici na stáži, chodil jsem tam v kravatě pořád. I když je o mně známo, že nerad nosím obleky a chodím s pankáčema na koncerty. Ale pokud někde pracuju jako doktor a potřebuju mít důvěru, je ztráta času vysvětlovat lidem, proč kravatu nemám. To je jednodušší si ji vzít.
LN: Proč jste vstoupil do politiky? Moc jsem to nepochopila.
Hm, to já právě taky ne. Ale ta slova "vstupuju do politiky"... To ve mně evokuje něco, jako že vstupuju do krámu. Nebo do hospody. Prostě otevřu dveře a jsem na radnici. Tam jsem přece byl už několikrát. U notáře.
LN: Proč jste se rozhodl být aktivní v politice?
Rozdělil bych komunální politiku od té parlamentní. Já žiju na Praze 6. Narodil jsem se tam. To jsem vnímal jen dětská hřiště a školy. Teď tam pracuju v nemocnici a samozřejmě to vnímám jinak. Pavel Bém je můj kamarád, chodím s ním lézt a často jsme probírali situaci města. Ptal jsem se ho, jak radnice funguje, začal jsem do toho vidět. A měl jsem čím dál větší chuť na tom participovat.
</TEXT>
<HEADING>
LN: Co chcete měnit?
</HEADING>
<TEXT>
Mně třeba někdo řekne: "Tenhle bere úplatky od tamtoho." Chtěl bych vidět, jestli to takhle opravdu funguje. Chci se na to mrknout. Je toho spousta. V novinách se toho taky dočtete dost. Třeba o korupci na magistrátu.
LN: Trochu jsem se bála, že mi budete tvrdit cosi o výzvě. To je časté vysvětlení těch, co chtějí být primátorem, prezidentem či předsedou čehokoli.
Výzva? To jako myslíte poslání? Že jsem najednou zjistil, že mě v politice potřebujou?
LN: Proč ne. Koneckonců, sám jste řekl, že "cokoli, co člověk dělá, je vlastně poslání".
Mluvil jsem spíš o lékařích. Ale vlastně, asi to tak je, když jsem to tak řekl, ne? Pro mě je poslání i to, že s vámi teď dělám rozhovor.
LN: Před červnovými volbami jste řekl, že "politiku dělat nemůžete, protože jí nerozumíte". To jste jí začal rozumět, nebo ji chcete dělat, i když jí nerozumíte?
Já jsem se rozhodl ji dělat, abych jí rozuměl. Chci rozumět tomu, jak se rozhoduje na radnici, jak se přidělují zakázky... Chci to sám vidět, chci si to sám vyzkoušet. Neříkám, že to umím.
LN: Co se stalo, že jste tak rychle názor na politiku přehodnotil? Tehdy jste tvrdil, že byste šel jen do Balbínovy poetické strany.
No! A úplně jsem teď změnil názor! No! Vidíte to, já jsem si to taky říkal. Ale víte, já jsem na jaře sledoval předvolební agitaci ODS a moc se mi to nelíbilo. A jak jsem tak mluvil s těmi lidmi, oni byli přesvědčeni, že v červnových volbách uspějou. A mně to připadalo absurdní. Nějak se mi to nezdálo.
</TEXT>
<HEADING>
LN: Že by politický instinkt?
</HEADING>
<TEXT>
Možná jo. Prostě jsem v tom červnu místo voleb raději odjel na Gerlach. Ale vadí mi, že ODS ztrácí hodně voličů a je taková nesympatická. A přitom na začátku devadesátých let byla sympatická! Tak jsem měl chuť to zase trochu vrátit, aby se z ní stala volitelná strana. Podle mě jsou její názory pořád stejné, ale její prezentace začala nějak drhnout.
LN: Dokonce jste prohlásil, že byste chtěl politiku ODS vzkřísit a ve chvíli, kdy se její politici začnou chovat podle desatera, vrátíte se do nemocnice. Myslíte, že jste pro ně morální autorita, která jim do hlavy nacpe přikázání?
To jsem řekl amatérsky. Zatím nemám zkušenosti. Já nejsem někdo, kdo by mohl ODS obrodit. Na to nemám sílu. Ani morální, ani duševní, ani fyzickou. Já se teď s těmi správnými odéesáky teprve poznávám.
LN: Už jste se poznal se správným odéesákem Klausem?
Párkrát jsem s ním mluvil, ale to bylo třeba na pět minut.
</TEXT>
<HEADING>
LN: Zrovna on vám v ODS vadí.
</HEADING>
<TEXT>
Myslím, že v současné době hodně lidí nevolí ODS kvůli Klausovi. Ale on pro ODS hrozně moc udělal. Já nevím, proč jsou na něj všichni naštvaný. Asi proto, že ho nebavilo pořád všem vysvětlovat, "proč dělá tohle a proč neudělal tohle". On si taky moc neporozuměl s novináři, že jo? A to je chyba, protože já si myslím, že ten Klaus je jinak normální člověk. Ale určitě teda nemá smysl pro humor.
LN: Snažil jste se být vtipný a on vaše vtipy nepochopil?
Ne. Smál se mému nápadu zřízení veřejných záchodků na Praze 6.
LN: Problém je, že on se tomu smál, a vy jste to myslel vážně.
No jo. Myslím to vážně. Někde se začít musí. Veřejné záchodky by mohly být odrazovým můstkem k tomu, abychom se mohli bavit, jestli ty gripeny koupíme, nebo ne. Ne? O čem jsme se to bavili?
</TEXT>
<HEADING>
LN: O Klausově humoru.
</HEADING>
<TEXT>
On byl v devadesátých letech Klaus pro ODS nenahraditelný. Teda to zas nemůžu říct, že byl nenahraditelný. A dnes mu zazlívají... Co mu to všechno zazlívají? Jo, že nechal rozkrást republiku. Já myslím, že to ukradli lidi. Že Klaus nic neukradl.
LN: Nemáte strach, že budete jen takovým maskotem ODS?
Já nevím. Maskot strany... Nevím, jestli to bude pro ODS v negativním, nebo pozitivním smyslu. Možná to bude pro ODS horší. Ale myslím, že takových lidí jako já, by v ODS mohlo být víc.
</TEXT>
<HEADING>
LN: Jaké jsou vlastně vaše politické ambice?
</HEADING>
<TEXT>
Tak mistrem světa bejt nechci. To už jsem byl. Nejdřív se chci rozkoukat a pak uvidím, jestli můžu něco změnit. Spousta lidí opravdu přestala volit ODS právě kvůli vedení ODS.
LN: Jací lidé by se vám ve vedení strany líbili?
Můj problém je, že ty lidi znám jen skrz média. A oni si to s novináři svým chováním rozházeli natolik, že jejich mediální obraz je dnes vesměs negativní. A tak je vnímám i já. Osobně znám vlastně jen Pavla Béma. A teď i Tomáše Chalupu. To jsou sympatický lidi. Ale jak říkám, prezentace té strany je mizerná.
LN: Proto jsem mluvila o maskotovi ODS. Vy byste mohl mediální obraz strany zlepšit. Jste přece mediální miláček. Nebo ne?
To je asi tím, že jsem dost upřímnej a říkám, co si myslím. Ne?
LN: Po rozhovoru s vámi napsala jedna novinářka: "V jeho očích tančí jiskřičky radosti a pohody. Svým krásným podivínstvím ohromuje své okolí zcela bezděky."
No... Jsem si vědom toho, že ODS v Praze dostala hodně hlasů díky mně. To vím. Ale na druhou stranu jsem nováček a politiku neumím. Teď převažuje moje mediální známost a ODS vypadá sympatičtěji. Ale takhle to nechci. Já se rozkoukám. Když jsem poprvé přišel do ordinace, měl jsem strach z pacienta. Nevěděl jsem, co mu je a jestli to zvládnu. Dneska můžu navrhovat různé postupy a léčby. To samé je teď s politickými rozhovory. Když mi v ODS vyčítají, co jsem to zas povídal, říkám jim, že se nedá nic dělat. Že to chce čas. Že se to naučím.
LN: Jestli se naučíte v rozhovorech odpovídat "typicky politicky", máme se na co těšit.
Ale ne! To jsem se mohl naučit být i typicky blbým doktorem. A typicky blbým závodníkem. Blbejch politickejch rozhovorů jsem četl hodně.
LN: Kdy vstoupíte do ODS?
Musím to správně načasovat.
LN: Co to znamená?
To nevím. Hele, a myslíte, že politika je vážná? Nebo jak to je?
LN: Někteří berou sami sebe v politice vážně. A politika je vážná sama o sobě ve chvíli, kdy se v ní rozhoduje o osudech lidí. Dejme tomu, že tak nějak to je.
Jo? Já nevím, jestli se mi za těch deset let nějak moc změnil život.
LN: Kdyby se vám podařil uskutečnit hlavní bod vašeho programu a na Praze 6 bylo víc veřejných záchodků, taky byste tím zlepšil život lidí.
To je fakt. A to se dá brát s humorem.
</TEXT>
<HEADING>
LN: Budete brát politiku vážně?
</HEADING>
<TEXT>
Tak kdybych na Evropské postavil řetízkový kolotoč, to by asi nebyl ideální politický krok. Ale třeba by bylo lepší opravit ty výmoly.
LN: Nebojíte se, že ztratíte hodně příznivců? Oblíbený jste. I číšník vás před chvílí hladil po hlavě.
Já si myslím, že jsem furt stejnej. A že furt stejnej budu. Takže proč bych měl ztrácet příznivce? Copak jim udělám něco špatného?
LN: Jste nyní spojován se stranou, která příliš oblíbená není.
No tak oblíbená bude!
LN: Zamluvili jsme ty ambice. Chtěl byste se dostat do parlamentu? Nebo do vedení ODS?
Určitě. A proč ne? Pokud budu chtít být poslancem nebo ve vedení ODS, budu si muset projít určitou edukací. A udělám to, protože mě práce ve vedení ODS i ve sněmovně zajímá. Třeba mě to přestane bavit, já nevím.
</TEXT>
<HEADING>
LN: Na prosincovém kongresu ODS asi kandidovat nechcete.
</HEADING>
<TEXT>
To asi ne. Určitě ne. Já se tam pojedu podívat jako host. Teď by to byl příliš rychlý začátek. Jak jste řekla před chvílí - ještě na jaře jsem chtěl podporovat Balbínovu poetickou stranu. Teprve si to v hlavě uspořádávám. Já na to momentálně nemám.
LN: Nemáte rád televizní debaty s politiky. Říkával jste, že jsou dobré spíš jako komediální seriál. Budete se jich teď účastnit?
Samozřejmě. Mě by bavilo debatovat i v Kotli. Ale bylo by to na jiné úrovni, než když je tam Klaus. Já můžu mluvit třeba o léčení infarktu.
LN: Mohl byste tam po sté vyprávět o tom, jak jste prodal olympijské medaile.
No, to taky. A taky, že můj vstup do politiky možná byla jen intuice, která nemá racionální základ. A že chci pomoci vyhrát ODS parlamentní volby.
LN: Kdo by se vám vlastně líbil na Hradě? Václav Klaus?
Já spíš řeknu, koho bych nechtěl. Lidi, kteří byli spojovaní s komunistickou stranou. Zemana, Bureše...
</TEXT>
<HEADING>
LN: Tak zbývá Motejl, Klaus...
</HEADING>
<TEXT>
Na výběr je málo lidí. Já si z tohohle neumím vybrat. To je zajímavé, že se třeba přestalo mluvit o Halíkovi. To neznamená, že bych ho chtěl.
LN: Taky se přestalo mluvit o Zdeňkovi Svěrákovi.
To je fakt. Ale ta Albrightová by mohla být dobrá, ne?
LN: Jen kdyby chtěla.
To je škoda.
LN: Vadí vám, jak ODS začala účelově prosazovat přímou volbu, protože se Klaus rozhodl na prezidenta kandidovat?
Tahle účelovost mi vadí. Ale určitě se netýká všech. Když jsem byl představen na Praze 6, byl jsem překvapen tou různorodostí názorů. I na Klause.
LN: Byly odlišné názory i na vás? Třeba že vy, který máte zkušenosti s drogami, nemáte v ODS co dělat?
Taky tam byli takoví lidé. Ti se pozastavili nad tím, jestli neodradím voliče. Ale to bylo tak jedno promile.
</TEXT>
<HEADING>
LN: Jezdíte dál načerno tramvají?
</HEADING>
<TEXT>
To jsem právě říkal Kaslovi, když mi jako první nabízel, ať jdu do politiky. Řekl jsem mu: "Vy budete na magistrátu a já budu dál jezdit načerno. A co si lidi pomyslejí?" A on mi odpověděl: "No co, tak zaplatíte pokutu." A proč ne. Já tedy většinou jezdím autem, ale teď jsem se rozhodl, že už načerno jezdit nebudu.
LN: A váš vztah k drogám?
Ten se nezměnil.
</TEXT>
<HEADING>
LN: Pořád je užíváte?
</HEADING>
<TEXT>
Takhle se to nedá říct. Samozřejmě jsem si jointa dal. Hašiš taky. Že bych to ale užíval, to ne. To nejde. Ale názor na to, jak jsou škodlivé, mám stejný. V nemocnici, kde pracuju, je tak 95 procent lidí, kteří umírají kvůli cigaretám a alkoholu. Za doktorskou kariéru jsem nepotkal nikoho, kdo by měl problémy s marihuanou.
</TEXT>
<HEADING>
LN: Jste tedy občasný uživatel?
</HEADING>
<TEXT>
Nejsem. Teda vlastně jsem, protože si občas dám pivo. A to je taky droga. Já jsem zastánce dekriminalizace užívání měkkých drog. Když byste udělala referendum o drogách, 60 procent lidí bude pro kriminalizaci drog, protože o tom nic neví. Já to chci vysvětlovat. Bude to těžká práce, ale myslím, že to zvládnu. Tohle bude jedna z prvních oblastí, které bych se chtěl věnovat.
LN: Jste nastávající otec. Přitom ještě před rokem jste říkal, že nemáte jasno ani sám v sobě, tudíž nemůžete na svět přivést dítě. Už jste si v sobě jasno udělal?
Neudělal. A ani to nebyla nehoda. Byla to prostě... Intuice.
LN: Už zase intuice. Je to pro vás důvod se oženit?
Ne. Já k manželství nemám odpor, ale je to pro mě jen administrativa. Bavil jsem se o tom se Sváťou Karáskem. On říkal: "To ale slíbíš před tím Bohem!" Vysvětloval jsem mu, že nejsem věřící a on řekl, že to je jedno. Pro mě to prostě zůstává tou administrativou. Já nevím, jestli to vyvolá nějaké potíže. Myslím, že ne. Nebo jo?
LN: Taky myslím, že ne.
No a mě manželství nepřitahuje.
LN: Říkáte, že máte rád klid a stereotyp. To myslíte vážně?
To jsem řekl? No tak to jsem asi myslel vážně.
LN: A vstup do politiky vás z vašeho stereotypu nevytrhne?
Ale pro mě to není velká změna. Nebo je to velká změna?
</TEXT>
<HEADING>
LN: Mě se neptejte.
</HEADING>
<TEXT>
Velká změna to není, protože já velkej politik nejsem. Zatím jsem udělal jen první krůček. Nebo to změna fakt je? Já nevím.
LN: Myslím, že se budete divit.
Je fakt, že se už trochu divím.
</TEXT>
</DOC>
<DOC>
<DOCID>LN-20021109060</DOCID>
<DOCNO>LN-20021109060</DOCNO>
<DATE>11/09/02</DATE>
<TITLE>
Málokdy kritizuji novináře, ale když se mě pětkrát za den zeptají, jestli už jsem mluvil s paní Marvanovou, tak už si myslím, že jsem uprostřed blbečků. Ptejte se, když se mě chcete na něco zeptat, a nerozčilujte mě trapnými otázkami.
</TITLE>
<TEXT>
Šéf poslaneckého klubu US-DEU Karel Kühnl odpovídá novinářům rád. Musí ovšem dostat tu "správnou" otázku
Vaši otázku jsem neslyšel, protože je nesmyslná.
A když padne otázka "nesprávná", Karel Kühnl ji prostě neslyší.
Náš výsledek je na poměry Unie svobody ještě celkem slušný.
A znovu unionista. Tentokrát pražský lídr Michael Hvížďala, který zřejmě viděl jiný výsledek voleb v Praze, než ten, podle něhož jeho tým dostal jen 5,64 procent hlasů.
V otázce rozpočtu bych nedával na otázku svědomí, ale spíš nějakého politického kalkulu. Tam mi to slovo svědomí nepasuje. Jsou jiné oblasti života, kde se dá mluvit o svědomí, ale v rozpočtu ne.
Svědomí je pro evangelického kněze Svatopluka Karáska (US-DEU) celoživotním tématem. Do politiky ho ovšem netahá
Doufám, že dnešní ujištění Hany Marvanové bude zítra platit. Ono je obtížné komukoli nahlédnout do hlavy. Ještě obtížnější je to u žen. A abych byl vstřícný, u krásné ženy, jako je Hana Marvanová, je to ještě obtížnější.
Tentokrát šéf poslaneckého klubu ČSSD Milan Urban, který se bál, že Marvanová přes svůj čtvrteční slib bude hlasovat proti návrhu rozpočtu. Hádejte, z poslankyně jaké strany si dělal legraci...
</TEXT>
</DOC>
<DOC>
<DOCID>LN-20021109061</DOCID>
<DOCNO>LN-20021109061</DOCNO>
<DATE>11/09/02</DATE>
<TITLE>
příběh:
</TITLE>
<TEXT>
Už podruhé během dvou let chtěli zločinci unést bývalou Spice Girl Victorii Beckhamovou. Místo tučného výkupného, které si naplánovali získat od jejího manžela, slavného fotbalisty Davida Beckhama, ale minulý týden členy gangu pozatýkala britská policie. A pomohl jim v tom tajný novinář nazývaný Falešný šejk, kterého sice zná celé Spojené království, ale málokdo ho kdy viděl na vlastní oči.
Devět lidí, kteří plánovali únos slavné britské zpěvačky Victorie Beckhamové, zatkly speciální jednotky Scotland Yardu za přítomnosti policejních kamer minulou sobotu. Britská veřejnost pak opakovaně v televizi sledovala dobrodružný zásah, při kterém komando z oddělení Závažného organizovaného zločinu povalilo na zem a spoutalo čtyři muže a jednu ženu. To samé se ve stejnou chvíli, ale v jiné části Londýna, dělo zbývajícím členům gangu. Ti měli mít na starosti zajištění předání výkupného ve výši pět milionů liber (asi čtvrt miliardy korun).
</TEXT>
<HEADING>
Osmnáct milionů ročně pro ochranku
</HEADING>
<TEXT>
Pro Victorii, bývalou členku skupiny Spice Girls a manželku nesmírně populárního anglického fotbalisty Davida Beckhama, to však nebylo poprvé, kdy někdo usiloval o život její i jejich dvou synů, tříletého Brooklyna a tříměsíčního Romea. Podobnou akci, kdy ji kontaktovala policie a ona se musela 48 hodin skrývat na neznámém místě, už zažila před dvěma roky. A britská veřejnost si nyní klade otázky, jestli si mediálně velmi oblíbený pár, neustále zdůrazňující svůj luxusní a přepychový životní styl, tak trochu o nájezdy únosců neříká sám. "Úkolem každého manžela a otce je ochránit svou rodinu," pronesl emotivně před novináři očividně otřesený David Beckham, když se po zápase v Old Traffordu doslechl o tom, co se mělo stát jeho ženě a dětem. Victoria, která se o plánovaném únosu dozvěděla ještě před tím, než David nastoupil na hřiště, svému manželovi záměrně o policejní akci neřekla. Aby ho prý nerozptýlila při hře. V tu chvíli se opravdu málokdo ubránil slzám. Beckhamovi jsou miláčky britských médií i veřejnosti - jsou krásní, mladí, bohatí a vzorní. On neustále dává najevo, jak svoji ženu a děti miluje, ona o něm do médií pěje chválu, všude chodí spolu a stále se usmívají a objímají. Beckham se ihned poté rozhodl, že ještě zdvojnásobí počet bodyguardů, které budou jeho rodinu a dům hlídat ve dne v noci. Většina z jeho ochranky pracovala v minulosti pro britskou tajnou službu a už nyní Beckhama stojí 350 tisíc liber ročně (přibližně osmnáct milionů korun). Tříletému synovi Brooklynovi dokonce najal zvláštního bodyguarda, který bude hlídat jen jeho. Victoria nejdřív pro deník News of the World uvedla, jak strašně je z "nastalé situace šokovaná a vystrašená", ale už za tři dny na veřejnosti bojovala proti celému anglickému fotbalovému stadionu o zachování své přezdívky "Posh". Lehce nabytá popularita a přední stránky všech britských médií prostě nemohla nevyužít.
</TEXT>
<HEADING>
Miláčky národa zachránil tajemný novinář
</HEADING>
<TEXT>
Mezitím skupina únosců původem z Bulharska a Rumunska sedí na různých policejních stanicích v Londýně a detektivové ze Scotland Yardu se z nich snaží vymámit podrobnosti chystaného útoku. Už nyní se například ví, že měli v plánu Victorii, popřípadě její syny, omámit uspávacím plynem a potom je odvléci do jednoho domu v Brixtonu, nechvalně proslulé části Londýna s největší kriminalitou v celé Británii. Všechny potřebné detaily už ale detektivové měli dávno předtím - celou akci totiž odhalil a pod utajením na ní spolupracoval proslulý reportér deníku News of the World Mazher Mahmood. Tomu se podařilo infiltrovat se mezi členy gangu, kteří mu postupně uvěřili natolik, že mu dokonce svěřili jednu z největších rolí ve skupině - měl za úkol odvézt přepadenou Victorii do zajetí. Mahmood je na české poměry zcela nevídaná postava. Pracuje jako novinář v nepříliš prestižním bulvárním deníku News of the World a jeho specialitou je odhalování kriminality a organizovaného zločinu. Takových novinářů má česká žurnalistika mnoho, Mahmood však už za svou kariéru poslal do vězení 98 zločinců a kriminálníků, které usvědčil veřejně ve svých investigativních článcích.
</TEXT>
<HEADING>
Místo podpisu jen černá silueta
</HEADING>
<TEXT>
Na takového autora si samozřejmě dělá zálusk spousta těch, které dostal za mříže nebo jim skřípl prsty, a proto Mahmood nikdy, ale opravdu nikdy nevystupuje na veřejnosti. Vedle jeho článků je vždy pouze černá silueta, nikdo nezná jeho přesnou adresu, do redakce osobně nechodí a články posílá e-mailem. V jeho pracovní smlouvě je uvedena podmínka, že deník nikdy, za žádných okolností nesmí zveřejnit jeho fotografii. Protože ale během své takřka špionážní práce investigativního reportéra odhalil mnoho případů, se kterými si britská policie nevěděla rady, rozhodla se mu komise Britských novinářských cen v roce 1999 udělit zvláštní řád. Na slavnostní ceremonii byl Mahmood osobně pozván a všichni s napětím čekali, že konečně odhalí svou identitu. Na pódium skutečně dorazil muž, ovšem po muslimsku zahalený tak, že mu byly vidět jen oči. Když se později někdo pokusil z Mahmooda oděv strhnout, ukázalo se, že se pod nim skrývá bývalý šéfredaktor bulvárního deníku The Sun, a Mahmoodova tvář tak opět zůstala neodhalena. Špionovi přezdívají jeho kolegové "Falešný šejk", protože při získávání tajných informací o nekalých obchodech často vystupuje jako bohatý arabský šejk. Kromě zkorumpovaných obchodníků s drogami, šperky či zbraněmi však také během své kariéry odhalil několik velmi nepříjemných informací z okruhu královské rodiny a britské aristokracie vůbec. Například hraběnka z Wessexu Sofie musela kvůli tomu, že uvízla v Mahmoodově léčce, ukončit svou práci ve vedení reklamní společnosti. Reportér, který se vydával za potenciálního klienta, totiž nahrál, jak Sofie zneužívá svých královských konexí pro to, aby nalákala zákazníky. Bez poskvrny nezůstal ani například londýnský herec John Alford, kterému se Mahmood představil jako arabský princ, a dohodl si s ním zprostředkování obchodu s kokainem a marihuanou. Zostuzený Alford pak putoval na devět měsíců do vězení. Jisté je jedno. Nebýt novináře Mahmooda, "princezna" Victorie Beckhamová by pravděpodobně v těchto dnech seděla v nějakém špinavém domě v londýnském Brixtonu a "princ" David Beckham by potají vyjednával jak s policisty, tak s únosci, aby svou ženu dostal zpátky.
</TEXT>
<HEADING>
Telenovela o novém "královském páru"
</HEADING>
<TEXT>
A lze předpokládat, že by ji za spolupráce policie zpátky asi dostal. Svou lásku k médiím by sice oba museli na pár dní obětovat, ale po zaplacení tučného výkupného by pravděpodobně za velkého pokřiku prodali ten hrozivý příběh novinám. Britové by tak měli na stole další šokující pokračování jejich oblíbené telenovely o "královském páru", který z pracující třídy vzešel. Co však není jisté, je, zda to všechno nebyla jen jedna z mnoha nebývale věrohodných propagačních akcí kolem Victorie, která ve své kariéře není ani zdaleka tak úspěšná jako manžel David. Zatímco on střílí hvězdné góly, kterými vyráží fanouškům dech a celou Anglii zachraňuje před prohrami, její poslední desky se prodalo jen (na Británii) ubohých padesát tisíc kusů. Však taky před dvěma dny rychle oznámila do světa, že podepsala novou smlouvu na další desku. Do studia se vrhne hned v prosinci a nové album vydá už na jaře. Jaká to zvláštní souhra okolností!
A lze předpokládat, že by ji za spolupráce policie zpátky asi dostal. Svou lásku k médiím by sice oba museli na pár dní obětovat, ale po zaplacení tučného výkupného by pravděpodobně za velkého pokřiku prodali ten hrozivý příběh novinám. Britové by tak měli na stole další šokující pokračování jejich oblíbené telenovely o "královském páru", který z pracující třídy vzešel. Co však není jisté, je, zda to všechno nebyla jen jedna z mnoha nebývale věrohodných propagačních akcí kolem Victorie, která ve své kariéře není ani zdaleka tak úspěšná jako manžel David. Zatímco on střílí hvězdné góly, kterými vyráží fanouškům dech a celou Anglii zachraňuje před prohrami, její poslední desky se prodalo jen (na Británii) ubohých padesát tisíc kusů. Však taky před dvěma dny rychle oznámila do světa, že podepsala novou smlouvu na další desku. Do studia se vrhne hned v prosinci a nové album vydá už na jaře. Jaká to zvláštní souhra okolností!
</TEXT>
</DOC>
<DOC>
<DOCID>LN-20021109062</DOCID>
<DOCNO>LN-20021109062</DOCNO>
<DATE>11/09/02</DATE>
<TITLE>
rozhovor
</TITLE>
<TEXT>
Kvůli novinářské práci v Čečensku má už víc než rok zákaz vstupu na území Ruska. Tento týden obvinilo ruské ministerstvo zahraničí Českou televizi z propagace terorismu, protože těsně po tragédii v Moskvě odvysílala tři roky starý dokument o obklíčení Grozného ruskou armádou - Odvrácená tvář světa. Petra Procházková je pod ním podepsaná spolu s Jaromírem Štětinou a Pavlem Hanušem.
LN: Po pravdě - jak to s tím filmem bylo?
Stručně řečeno, volali jsme panu Hyniemu, což byl jeho produkční, a vyjádřili jsme pocit, že by bylo vhodné právě teď ho odvysílat. V žádném případě jsme nechtěli říct: 'Dobře to ti Čečenci udělali, podívejte se, jak je Rusové masili.' Ne, udělali to špatně, protože využívat civilisty je zvěrstvo. Ale pokud se vůbec někdo chce terorismem zabývat, nemůže stavět větší a větší komanda a v Moskvě buzerovat každého, kdo je trochu přičmoudlý a tudíž podezřelý, že je terorista z Kavkazu. To je neproduktivní. Musí se likvidovat příčina.
LN: Do Čečny jste přijela jako novinářka, nakonec jste tam zůstala a vedla dětský útulek. Dohromady to vydalo na pár let. Jste si jistá, že se vám podařilo udržet si nestranný názor?
Jako Čečenka jsem v Grozném žila asi osm měsíců, pak mě vyhostili. Během té doby jsem se snažila novinařinu nedělat, protože když jste subjektem dění, asi už druhou stranu skutečně nevidíte. Jenže je taky pravda, že dobře vím, co znamená žít tam. Dovedu pochopit, že po hrůzách, které Rusové páchají, se někomu hne v hlavě a udělá věc, kterou musí celý svět odsoudit. Když jsem v třiadevadesátém roce přišla do Čečny poprvé, žádný terorismus tam nebyl. A z nebe nespadl. Z těch lidí ho dělají roky stresu z války a vyvražděné rodiny.
LN: V Čečně jste ale mluvila i s ruskými vojáky. Co se s nimi stalo? Krutost k civilistům přece není daná jen rozkazem.
Přihodilo se jim to, co se ve válce asi přihodí každému vojákovi. Roste v nich agrese, kterou léčí strach. A zároveň to jsou devatenáctiletí kluci, kteří chtějí domů k mámě a prostě se jen snaží nějak přežít. U devadesáti procent z nich je výsledkem jakási rasistická nenávist k místnímu obyvatelstvu, což je v gerilových válkách obvyklé. Jste na cizím území, každá babička vám připadá jako nepřítel, a tak je lepší zlikvidovat ji dřív, než vám vyhodí do vzduchu tank. Ze strachu začnou strašně nenávidět. Všechny. Včetně Putina, který je tam poslal, tenhle syndrom si přece prožili Američané ve Vietnamu. A když máte v ruce samopal, tak se ten strach a nenávist léčí lehce.
LN: Byl pro vás pak válečný Afghánistán snadnější tím, že jste do něj neinvestovala tolik citu?
Těžší jsem to měla proto, že neumím persky ani paštú. Na druhé straně byla novinářská práce jednodušší, protože tam nebyli Rusové. A to říkám s plnou odpovědností. Komunikovat s americkou armádou v místech, kde se bojuje, a pracovat tam s ruskou armádou je nebe a dudy. Ne že bychom měli lepší přístup k informacím. Ani Američané nám neřekli, co nechtěli, a lhali stejně jako Rusové. Ale neohrožovali nás a snažili se v rámci možností pomoct. Na Tora Boře jsme s mým kolegou Paikarem točili z jednoho kopce bombardování na druhém kopci. Nic se nám nestalo. Rusové by nejdřív zlikvidovali nás a pak teprve partyzány. Život v Afghánistánu je chudší a drsnější, ale z hlediska válečného zpravodajství byl ve srovnání s Čečnou procházkou růžovým sadem.
</TEXT>
<HEADING>
LN: Přesto se do Grozného chcete vrátit?
</HEADING>
<TEXT>
Nepustí mě tam, dokud bude Putin prezidentem. Vyhoštění byl těžký zlom, protože jsem ztratila práci. Umím dobře jen rusky a Rusko byla moje obživa. V Afghánistánu mám pracovní šance omezenější.
LN: Znamená to, že pro zahraniční agentury, pro které jste dělala v Čečně, už nejste tak zajímavá?
Afghánistán byla civilizovaná válka a kdo z novinářů chtěl a měl peníze, tak se tam dostal. A udělali víc práce než já, protože na rozdíl ode mě umějí nejen anglicky, ale často i persky. A hlavně mají ty peníze. Já tam nejsem pro nikoho konkurence, zatímco v Čečně nám v určitou dobu nikdo konkurovat nemohl. Byli jsme tam dlouho a hodně jsme věděli. V Afghánistánu jsme jen průměrní. To si musíme přiznat.
LN: Na to, že vám chybějí jejich dolary, jste odvedli slušnou práci.
Většinou to doženeme dobrými kontakty s místními lidmi. Vždycky jsme měli štěstí, že jsme se skamarádili, ačkoliv nejsme CNN a nemohli jsme platit tisíce dolarů.
</TEXT>
<HEADING>
LN: Jak se Evropanka skamarádí s Afgháncem?
</HEADING>
<TEXT>
Jsem žena, takže složitěji než v Čečně, protože tam byla přece jen sovětizovaná kultura. I jejich vztah k ženě je sice ovlivněn islámem, ale sovětské údernice tam byly taky. V Afghánistánu jsem vždycky musela poslat muže, aby mi to vyjednal. Proto se Paikar naučil točit s kamerou - na některá místa jsem já nemohla. V Čečně mě klidně pustí i do mešity, v Afghánistánu to nejde. A ta společnost je hlavně mužská. Na úřadech, při rozhovorech. Takže vždycky vyšlu napřed muže, aby je připravil na to, že přijde žena. A oni řeknou, že jim to nevadí, a já tedy jdu.
LN: Nefunguje ani něco tak snadného, jako je jednoduše vejít do dveří s úsměvem?
S ním se musí zacházet opatrně, protože v Afghánistánu je jakýkoliv projev vřelosti ze strany ženy chápán jako výzva. Mám slavnou historku o tom, jak jsem ze začátku řídila Paikarovu malou žlutou toyotu a fakt mě znal celý Kábul. Policajti ze mě byli paf, lidi se smáli, mávali, já jsem se taky smála, a až pak jsem pochopila, že to tak velká legrace není. Že jsem pro ně něco lehčího. Začali mě dokonce ošmatávat a já musela prchat do auta. Takže jsem přestala řídit a jezdila jsem za záclonkami.
LN: Roky se pohybujete v muslimském světě, máte za muže muslima, musela jste se vyrovnat s islámem. Nemáte někdy potřebu bránit svoji vlastní kulturu?
Neřekla bych, že bránit. Ale v Afghánistánu víc než v Čečně jsem zjistila, jak zkreslenou představu o nás mají. Těch pět let za Talibanu nešla televize. Poslouchali sice rádio, ale i tak měli strašně málo informací. Teď tedy televize vysílá. Ale když nebudete o Evropě a Americe nic vědět, nutně dojdete k názoru, že všechny ženské jsou tu poběhlice, protože vidíte jen filmy o rozvedených paničkách, které za večer vymění několik partnerů. Podle toho, co Afgháncům o sobě vysíláme, jsme zvrácený, nekulturní, přesycený, nečistý svět s hroznými mezilidskými vztahy. Řešíme jen malichernosti a z nudy se lidi vraždí, okrádají se a neustále souloží. Vedli jsme o tom věčné diskuse a já vysvětlovala, že vidí jen malý výsek. Že tady jsou taky lidi, kteří nikoho nezabili. Že občas jdeme do divadla a občas jsme si věrní. A zároveň jsem se bránila myšlence, že to s námi asi opravdu není úplně v pořádku.
</TEXT>
<HEADING>
LN: Šlo to?
</HEADING>
<TEXT>
Dost těžko, protože část cizinců v Afghánistánu, především novinářů, není ta nejlepší reprezentace naší kultury. Pokud jde o morálku, poněkud vybočují z normy, a ne v tom dobrém slova smyslu. Jenže Afghánci velmi sledují, jak se chováme, a výsledkem je, že se jim Evropa jeví jako lidské smetiště.
</TEXT>
<HEADING>
LN: Vrátíte se tam?
</HEADING>
<TEXT>
Chtěla bych. Do Ruska nemůžu, i když za normálních okolností bych tam jela hned. Ale nehodlám se plazit a být takzvaně hodná jen proto, aby můj distanc na vízum nebyl pět let, ale o dva měsíce kratší. Co si myslím o věcech, které páchají v Čečně, prostě říkat budu. Takže jako další země mi asi zbývá Afghánistán. Jela bych tam ráda znovu už proto, že jsem tu zemi začala poznávat a je špatné odejít na půli cesty. Ale došly nám peníze, dotočili jsme filmy, už se tam extra moc neděje a dneska tam nemáme za co žít.
</TEXT>
<HEADING>
LN: Co budete dělat?
</HEADING>
<TEXT>
Nevím. Chystám se napsat knížku. Ani ne tak o Afghánistánu, spíš o životě člověka v úplně jiné kultuře. Všechny ty kecy o globalizaci a islámu a křesťanství, ty filozofické traktáty jsou totiž obyčejným lidem strašně vzdálené. Je třeba napsat, jak je tam možné žít a komunikovat na té nejprostší úrovni.
LN: Jedenáct let žijete víc jinde než doma. Moskva, Čečna, Afghánistán. Rozumíte ještě Česku?
Fakt je, že mě šokuje ten zvláštní politický marasmus. V zemích, kde se pohybuju, politika vlastně neexistuje, všechno se řeší silou zbraní. Což je sice hrozné, ale zároveň průhledné: na téhle straně jsou tanky s touhle vlaječkou, na druhé straně naopak granátomety, tohle je hajzl, protože zabil tolik lidí, a tamten je na zajatce hodnější... Pak přijedu sem a nedokážu se zorientovat, kdo je hodný a slušný, a kdo ne. Takže nechodím k volbám, protože bych se zpronevěřila principu, že člověk ví, koho volí. Problém je, že mám Čechy zidealizované. Vracím se z jakéhosi Afghánistánu a čekám, že tady všechno klape a lidi jsou na sebe slušní. Nikdo neumírá hlady, jde elektřina, voda, v zimě je teplo a děti, když jsou nemocné, můžou jít do nemocnice. Tady tohle nic neznamená, ale pro mě to je dost vysoký standard. A pak jsem najednou zděšená, jaké špíny jsou tu lidi schopní.
</TEXT>
<HEADING>
LN: Jaké?
</HEADING>
<TEXT>
Víte, co mě šokovalo naposledy? Že na jakémsi katastrálním úřadu vyměnili vedení, protože bralo úplatky. Prachy? To se snad dělo za komunistů! A všichni mi říkají, kde žiješ, to je přece normální. Že je berou v Afghánistánu chápu, protože to je taková země. Tam úplatek k životu nějak patří. Úředníci platy nemají a z něčeho žít musí. Ale tady?
LN: Pravidelně tvrdíte, že konečně zůstanete doma a na dovolenou budete jezdit do Bibione. Není čas přiznat si, že žít normální život se vám už asi nepodaří?
Ale nic si nepřiznám! Když mě vyhostili z Čečny, chtěla jsem skutečně skončit a do Afghánistánu jsem jela jen z donucení. Neměla jsem práci, v Grozném mi všechno zabavili, včetně spodního prádla, chodila jsem po Praze, spala jsem po známých a byla v bezvýchodné situaci. Pak se naskytla možnost jet do Afghánistánu. Ne, že bych tam vydělala peníze, ale aspoň jsem měla střechu nad hlavou a dostávala jsem plat, ze kterého jsem mohla žít.
LN: Tady už jako novinářka pracovat nemůžete? Nebo nechcete?
A jak? Českou politickou scénou bych se vůbec nemohla zabývat, protože jsem například překvapená, že premiérem už není pan Zeman, ale jakýsi pan Špidla. Hluboce se mu omlouvám, ale když jste deset tisíc kilometrů daleko, tak jaksi ten celosvětový rozměr nemá. V domácí politice tedy mladším kolegům konkurovat nemůžu a už nemám šanci dohonit je. A kdo mě zaměstná jinak? Jako co? Sedět u internetu, monitorovat, co se děje v Rusku, a psát o tom? To můžu dělat pár měsíců, ale nevyžiju z toho.
LN: Nečekala bych, že válečná zpravodajka s tak zvučným jménem bude mít tyhle problémy.
Mám. Zpravodajství už dělat nechci, jsem unavená. Každý telefonát strašně prožívám. Aby všechno bylo správně, aby to byla pravda... A pak mi v redakci řeknou, že nikdo nezkontroluje, jestli napíšu Chadžibuláh, nebo Madžibuláh. Tím Bibione jsem chtěla říct, že přece jen toužím po něčem klidnějším. Že dlouhodobě se ten fofr nedá vydržet. Do Ruska jsem odjela v roce 1991, a dneska je rok 2002. Neměla jsem den volna, nebyla jsem nikde než jen ve Východních Timorech, v Indonésiích, Čečnách, Afghánistánech. Na nespaní po nocích a nepravidelný režim už nemám sílu. A ani mě to nebaví.
LN: Proč tedy aspoň na chvíli nevysadíte? Měsíc na pláži...
Víte, co by pro mě byla dovolená? Vzít auto s přívěsem a jet jen tak do Turecka. Nic nepsat, prostě koukat. A protáhla bych to do Íránu, pak do Afghánistánu. Nemusela bych počítat, kolik jsem vyjela benzinu, kolik jsem utratila, nemusela bych drtit zprávy.
LN: Netvrďte, že byste nehledala poštu a nevolala, co se děje.
Tenhle workoholismus mám za sebou. Když jsem v Rusku začínala, byla jsem tím nemocná. Něco se stalo v ulici, a když jsem to neodvysílala do Lidovek, nemohla jsem usnout. Dneska mám spíš chuť pořádně si věci rozmyslet. Přivezla jsem si dvě bedny poznámek, které se do zpravodajství ani na komentář nehodí. Teď bych je tedy chtěla nějak zužitkovat. Jenže na to tady nemám chvíli volna. Takže sním o tom, že si v Kábulu koupím domek. Jednou už jsem to v realitně nezajímavé oblasti udělala. Pak mě z Grozného vyšoupli, teď bych se tedy posunula o kus dál.
</TEXT>
</DOC>
<DOC>
<DOCID>LN-20021109063</DOCID>
<DOCNO>LN-20021109063</DOCNO>
<DATE>11/09/02</DATE>
<TITLE>
Komunistická rozvědka dodávala v 50. letech odborníkům vědecké informace ze Západu
</TITLE>
<TEXT>
Miniaturní součástky pro televizní obrazovky, podklady k výrobě plastů, objednávku Čs. akademie věd na speciální analytický přístroj. To je jen zlomek toho, co našim odborníkům obstarala komunistická rozvědka ve druhé polovině padesátých let.
Komunistický převrat v únoru 1948 přivedl nejeden z oborů československé přírodní vědy do úzkých. Embargo, uvalené Západem na země sovětského bloku, postihlo nejen dodávky surovin klíčových pro výzkum, ale také běžnou výměnu informací mezi československými a zahraničními vědci. Západní odborný tisk navíc v Československu chyběl také proto, že doba přála mýtu o vědecké a technické nadřazenosti Sovětů. Našim badatelům sice nechyběla invence, politické okolnosti však jejich práci nepřály. Zcela opačná situace existovala naproti tomu v západní Evropě a Spojených státech. Přírodní vědy zde prožívaly doslova boom, přinášející řadu aplikací v průmyslové výrobě. A samozřejmě i v armádě, což ve vyhrocené atmosféře začátku studené války nebylo bez významu.
</TEXT>
<HEADING>
Přičinlivý ministr vnitra
</HEADING>
<TEXT>
Komunistické vedení v Československu brzy pochopilo, že bez vědeckotechnického rozvoje se nepodaří zastavit pokulhávání domácí ekonomiky. Ale spíše než na uplatňování vlastního výzkumu v praxi se Československo soustředilo na nelegální získávání vědeckých poznatků a technologií ze Západu. Shodou okolností bylo v polovině padesátých let zahájeno budování československé rozvědky. Pod kontrolou tehdejšího ministra vnitra Rudolfa Baráka se do té doby spíš opomíjená složka bezpečnostního aparátu proměnila v úspěšnou instituci s rozsáhlou geografickou i věcnou působností. Její vzestup souvisel s požadavky na akce proti československému exilu a na "politickou" špionáž proti Západu. Součástí rozvědky se stal také vědecko-technický odbor. Ministr vnitra Rudolf Barák postavil vlastní kariéru na činnosti svého ministerstva - a právě ze zpráv, které pravidelně předkládal politbyru ÚV KSČ, můžeme odkrýt také výsledky vědecko-technické rozvědky.
</TEXT>
<HEADING>
Místo bádání zkoušeli odcizené know-how
</HEADING>
<TEXT>
Informace o jejích kontaktech s vybranými československými vědci a o spolupráci zaštítěné jak resortními ministerstvy, tak dokonce i Československou akademií věd jsou - mírně řečeno - překvapivé. Vyplývá z nich, že českoslovenští vědci asistovali jak při hodnocení nejrůznějších technologií ukradených na Západě, tak dokonce při jejich zavádění do výroby. Ve zprávě ze září 1956, ve které ministr Barák popisuje akci s krycím názvem "Silikony", čteme: "Veškeré získané materiály byly v ústavu ČSAV přezkoušeny. Našim odborníkům se dokonce podařilo zlepšit výrobu kontaktní hmoty potřebné k dosažení žádaných chemických procesů tak, že tento důležitý úsek křemíkové chemie může být ohlášen jako československý patent. Poznatky, které čsl. rozvědka o silikonech získala, byly předány rovněž do Sovětského svazu." Stejná zpráva hovoří o tom, že brněnský Ústav makromolekulární chemie zkoušel v laboratořích vyrobit čistý etylen podle popisu dodaného jedním agentem. Výsledky zkoušek měly sloužit jako podklad pro zavedení výroby polyetylenu v Československu. Rok a půl po těchto testech pracovníci rozvědky napsali: "V době, kdy byl polyetylen uveden na trh, jednalo naše MCHP (ministerstvo chemického průmyslu) oficiálně o možnosti zakoupení této technologie. Jednání ztroskotalo. Náklady na získání technologie cestou vědeckotechnické rozvědky jsou 40 až 50krát menší, než tehdejší diskutovaná cena dokumentace."
</TEXT>
<HEADING>
Součástky pro telefony a televizory
</HEADING>
<TEXT>
Působení vědecko-technické rozvědky se ovšem nesoustředilo jen na oblast umělých hmot, ale týkalo se také například slaboproudé elektrotechniky. Českoslovenští odborníci vyvinuli už během první poloviny padesátých let - na základě vlastního výzkumu - technologii germaniových diod.
Informovali o ní v časopisu Sdělovací technika v roce 1954 a její autoři za ni získali státní cenu. Vynález nicméně narážel na řadu obtíží při zavádění do výroby. Vedení podniku Tesla Rožnov se ke germaniovým polovodičům stavělo značně odmítavě. "Pánové byli zřejmě velice pobaveni naší odvážnou myšlenkou, že by něco tak nedokonalého jako polovodiče mohlo ohrozit postavení vakuových elektronek," vzpomíná v roce 1998 v Československém časopisu pro fyziku profesor Helmar Frank. Podceňované diody se proto namísto sériové výroby začaly dělat ručně. Ale ukázalo se, že je velmi obtížné vyrobit více kusů se stejnými parametry. Diody měly navíc příliš velké rozměry a při nárazu se rozpadávaly. Vědecko-technická rozvědka ve zprávě z listopadu 1956 uváděla: "Na letošní brněnské výstavě byly též vystaveny naše první germaniové diody, jejich výška však je 12 mm a nesnesou žádný náraz ani větší zrychlení. Podle našich informací je jejich výroba nákladná (prodejní cena cca 30 Kčs ą kus). (...) Odpad při výrobě je značný." Československá rozvědka ovšem v roce 1956 získala agenta v západoněmeckém výzkumu polovodičů. Ve zprávě o tomto případu ministr Barák uvádí: "Firma v NSR, pro kterou agent zkonstruoval a postavil poloautomatickou výrobu subminiaturních diod, byla zakoupena Američany, vyrábí nyní 300 000 ks měsíčně, ale dotyčný (...) nedostává nyní z výroby žádnou odměnu. Je silně protiamericky zaměřen a bude ho možno s úspěchem využít jako agenta do oboru transistorů a polovodičů vůbec." Nespokojený agent brzy dodal kompletní dokumentaci k poloautomatické výrobě subminiaturních, jen dva milimetry velkých diod. "Výtečné technické vlastnosti těchto diod umožňují jejich použití v technice řízených střel, raket atd. (...) Po určité úpravě výrobního procesu v některých detailech lze tuto výrobu v ČSR i patentovat," říká zpráva předložená politbyru ÚV KSČ. Další zpráva pak uvádí, že právě tato technologie byla na základě předaných údajů od 1. května 1957 zavedena v rožnovské Tesle. Využití našly subminiaturní diody zejména v běžné televizní, rozhlasové nebo telefonní technice, jejich výroba byla navíc několikanásobně levnější. V tomto případě nešlo o získání objevu (ten už byl v Československu znám), ale o technické znalosti a o jeho uplatnění. Zavádění získaných poznatků do výroby totiž v československém hospodářství značně vázlo.
</TEXT>
<HEADING>
Objednávka z Čs. akademie věd
</HEADING>
<TEXT>
Po zvládnutí výroby germaniových diod se pozornost rozvědčíků zaměřila na technologii získávání velmi čistého křemíku. Pro komunistické špiony ji měl obstarat ředitel jedné západoněmecké firmy, používané pro nelegální nákup germania, jehož vývoz do komunistických států byl v západní Evropě zakázán. "Tím je tento podnik, především jeho obchodní zástupce, do jisté míry kompromitován před úřady NSR, což umožňuje jednat i o delikátnějších záležitostech. (...) Tento případ dává velmi dobré předpoklady pro získání diskutované technologie, a to ve velmi krátké lhůtě po jejím vyřešení. Její význam pro náš průmysl je značný," píše se ve zprávě z března 1958. V některých případech naši vědci dokonce československé rozvědčíky přímo úkolovali. Významnou úlohu v této věci hrál generální sekretář a od roku 1962 předseda akademie věd František Šorm, o němž v jedné studii historik Jiří Jindra výstižně napsal, že "nebyl jen čistým vědcem, ale též vrcholným manažerem československé vědy". Jak uvádí jeden z dokumentů: "Presidium Čs. akademie věd požádalo pracovníky VTR (vědecko-technické rozvědky) o obstarání speciálního přístroje pro určování energetických spekter radioaktivních materiálů. (...) Agentovi VTR se podařilo svými styky zadat výrobu tohoto přístroje a v těchto dnech byl již celý přístroj i s náhradními elektronkami předán generálnímu sekretáři ČSAV s. akademiku Šormovi. (...) Přístroj podle sdělení s. akademika Šorma je velkým přínosem pro ČSAV a jinou než agenturní cestou by jej nebylo možno opatřit." Zdaleka to ovšem nebyl jediný případ součinnosti rozvědky a československých vědců, zpráva předložená v září 1956 nejvyššímu vedení KSČ konstatuje, že "mimo uvedené důležité úkoly splnil odbor vědecko-technické rozvědky za uplynulé období dvou měsíců některé drobnější požadavky našich výzkumných ústavů, Ústavu jaderné fysiky a ministerstva zemědělství."
</TEXT>
<HEADING>
Plníme plán a tyhle novinky nás nezajímají
</HEADING>
<TEXT>
Politbyro ÚV KSČ kvitovalo úspěchy vědeckotechnické rozvědky s mimořádnou spokojeností, v jednom z usnesení ke zprávám ministra Baráka dokonce výslovně konstatovalo, že "považuje nadále získávání podobných poznatků za velmi důležité a významné". Ministerstvo vnitra však přesto naráželo na problémy. Odtrženost některých oborů československé vědy od špičkového západního výzkumu způsobovala, že pro ty nejmodernější získané technologie nebylo možno najít odpovídající specialisty. Stejně jako hospodářství byl "plánován" i výzkum. Jak si ve zprávě z března 1958 postěžoval jeden z pracovníků rozvědky, který právě opatřil dokumentaci k další technické novince, "nikdo o tom u nás neslyšel, každý výzkumník má svůj úkol a plán a jeho snahou je především tento plán plnit a z hlediska možností vědecko-technické rozvědky nelze v daném případě dosáhnout ani provedení zkoušek, o přípravě a zavedení takové novinky ani nemluvě". Zářnou ukázkou beznadějného stavu tehdejší "plánované" vědy je případ západoněmeckého agenta, podle jehož dokumentace zavedli v Tesle Rožnov výrobu subminiaturních diod. Tento odborník získaný komunistickou rozvědkou rozpracoval a vyrobil několik kusů zařízení, označeného v Barákově zprávě jako tzv. tirastor. Šlo o světovou novinku v oblasti polovodičů, která se později velmi podstatně uplatnila například i v počítačích. Agent dokonce po určitou dobu tajil výsledky svých pokusů i před americkým zaměstnavatelem a ochotně předal poznatky špionům z Československa. Vědecko-technická rozvědka ale marně hledala někoho, kdo by "soukromě získané materiály přezkoušel a výsledky si ohlásil jako svůj vynález, a tím získal pro ČSR prioritu na tomto úseku". O věc neměl nikdo zájem a objev specifického druhu tranzistoru - známého pod názvem tyristor - nakonec patentovali Američané. Přestože vědecko-technická rozvědka v padesátých letech získala řadu technologií, byla její snaha dlouhodobě neúspěšná. Před velkou hospodářskou krizí, která československou ekonomiku postihla na začátku šedesátých let, vědecko-technická špionáž místní podniky zachránit nemohla. Komunistická ekonomika zůstala po celou dobu své existence závislá na obchodu se Západem. Bylo by nesmyslné tvrdit, že československá věda nezaznamenala v padesátých a šedesátých letech žádný samostatný úspěch. Je ovšem paradoxní, že spíše než na využití vlastního výzkumu v ekonomice se stranické vedení soustředilo na nelegální získávání poznatků a postupů západní provenience. Spolupráce části vědců s vědecko-technickou špionáží pak problematizuje mnohé z toho, co zatím o dějinách československé vědy víme.
(Texty šesti zpráv o výsledcích činnosti vědecko-technické rozvědky, které byly předloženy v rozmezí let 1956 - 1961 politickému byru ÚV KSČ, jsou od 5. listopadu 2002 umístěny na Pražskému webu pro studenou válku (PWSV), na adrese www.sweb.cz/pwsv/vtr.cz .)
NSR - technologii miniaturních diod, vysokofrekvenčních tranzistorů, postup výroby silikonu, čistého etylenu a dokonce i vzorky prostředků na hubení hmyzu a plevele
Francie - technologii nové nátěrové hmoty, výroba celuloidu
Itálie - dokumentaci levnější výroby vitaminu C a technologii přípravy plastické hmoty moplenu
Rudolf Barák, v letech 1953 - 1961 ministr vnitra, podával o činnosti vědeckotechnické rozvědky pravidelné zprávy politbyru ústředního výboru KSČ
František Šorm, od roku 1957 generální sekretář Československé akademie věd a od roku 1962 její předseda, si objednal u vědeckotechnické rozvědky speciální přístroj
FOTO: ISIFA, ARCHIV ČTK, LN / JAN HROUDA
</TEXT>
</DOC>
<DOC>
<DOCID>LN-20021109064</DOCID>
<DOCNO>LN-20021109064</DOCNO>
<DATE>11/09/02</DATE>
<TITLE>
Lov zvěře v afrických pralesích ohrožuje lidstvo. Roste riziko nákazy nebezpečnými opičími viry. Jsou mezi nimi i blízcí příbuzní původce onemocnění AIDS.
</TITLE>
<TEXT>
Francouzská viroložka Martine Peetersová prochází kolem stánků s krvavými kusy masa opic a lidoopů. V davu horečně nakupujících obyvatel kamerunské metropole vypadá poněkud exoticky - na ruce si navlékla chirurgické rukavice a dobře vychlazenou termotašku má plnou zkumavek, do kterých odebírá krev z prodávaného masa. Je zřejmě jediným člověkem, který si uvědomuje, že tržiště se zvěřinou označovanou jako "bushmeat" (česky "maso z pralesa") je obrovskou líhní nových virových onemocnění.
</TEXT>
<HEADING>
Bushmeat - delikatesa i časovaná bomba
</HEADING>
<TEXT>
Maso pralesní zvěře figuruje na jídelníčku obyvatel rovníkové Afriky od nepaměti. Jenže Pygmejové vyzbrojení luky a otrávenými šípy si brali z přírody jen to, co sami spotřebovali. Nezásobovali masem okolní kmeny a nemohli narušit rovnováhu pralesního ekosystému. To se dramaticky změnilo s rozvojem těžby exotických tropických dřev. V Kamerunu, Gabonu a Kongu ovládají nadnárodní dřevařské společnosti více než 60 procent lesní půdy. Jejich dřevorubci těží dřevo celkem šetrným způsobem. Pokácejí na každém hektaru několik nejcennějších stromů a na první pohled neohrožují ani prales, ani lidi. Zdání však klame. Pro odvoz staletých kmenů budují dřevaři silnice, které se zakusují stále hlouběji do panenské přírody. A právě po dřevařských cestách, jež jsou často nejkvalitnějšími komunikacemi v zemi, přijíždějí lovci s puškami a střílejí na všechno, co se v přítmí pralesa pohne. Část úlovků skončí v žaludcích hladových dřevorubců. Zbytek odvezou řidiči náklaďáků s dřevem do měst. Policejní kontroly je sice každou chvíli zastaví, ale zakrvácených vaků s masem si nevšímají. Je veřejným tajemstvím, že policie se na obchodu s "pralesním masem" vydatně přiživuje. "Hluchota a slepota" strážců zákona přijde lovce v přepočtu na dva americké dolary. Obchod s "bushmeatem" nenaráží prakticky na žádné překážky. V hlavním městě Kamerunu Younande se s "pralesním masem" čile obchoduje jen 150 metrů od prezidentského paláce. Nenakupuje tu chudina, ale místní honorace. Maso gorily platí za vyhlášenou pochoutku a je dvakrát či třikrát dražší než vepřové nebo hovězí, o drůbeži, označované Afričany pohrdlivým přívlastkem "maso bělochů", ani nemluvě. Bushmeat se servíruje i na oficiálních banketech pořádaných vládními úředníky.
</TEXT>
<HEADING>
Opičí původ AIDS
</HEADING>
<TEXT>
Lékaři a epidemiologové bijí na poplach - obávají se opičích virů. Martine Peetersová zjistila, že pětina opičího masa na kamerunských tržnicích s "bushmeatem" je infikována viry vyvolávajícími selhání imunitního systému opic. Jde o viry velmi příbuzné viru HIV - původci smrtelného onemocnění AIDS. Peetersová se svým týmem prověřila vzorky odebrané z masa opic a lidoopů náležejících k 16 různým druhům. Laboratorní vyšetření odhalila přítomnost 21 opičích virů, z toho čtyři vědě dosud neznámých. Francouzská viroložka se netají obavou, že tyto viry mohou "přeskočit" jak na lovce, tak i na konzumenty opičího masa.
"Už k tomu došlo, tak proč by se to nemohlo stát znovu," varuje Peetersová. U kořenů "moru 20. století" - onemocnění AIDS - stály právě viry afrických opic. Tým americké viroložky Beatrice Hahnové z University of Alabama odhalil u šimpanzů čego, žijících na území Kamerunu, Gabonu a Rovníkové Guineje, virus podobný lidskému viru HIV-1. V lidské populaci se virus HIV-1 vyskytuje ve třech hlavních typech označovaných jako M, O a N. Vědci považují za více než pravděpodobné, že každý z typů viru HIV-1 je výsledkem jednoho úspěšného průniku šimpanzího viru do lidského organismu. Došlo k tomu zřejmě kolem roku 1940. Příležitostí ke změně hostitele se šimpanzímu viru nabízelo více než dost. Maso těchto lidoopů se v rovníkové Africe nejen konzumovalo, ale používalo se i k léčebným rituálům. I dnes doporučují prodavači "bushmeatu" rodičům slabých dětí, aby své potomky koupali ve vodě s rozdrcenou syrovou šimpanzí pažní kostí. Maso ze šimpanzí ruky platí za zaručený lék proti bolestem žaludku. Méně rozšířený a snad i méně nebezpečný virus typu HIV-2 má rovněž opičí původ. Mimo jakoukoli pochybnost "přeskočil" na obyvatele Kamerunu z mangabejů obecných. Z počtu známých variant tohoto viru lze usoudit, že se to viru mangabejů povedlo přinejmenším šestkrát.
</TEXT>
<HEADING>
Epidemii odstartuje škrábanec na ruce
</HEADING>
<TEXT>
Šimpanzi i mangabejové svým vlastním virům do značné míry odolávají, a to je pro vědce významným příslibem v boji s lidským onemocnění AIDS. V poslední době ale mají virologové stále větší strach, že toto neocenitelné vodítko jednou provždy zmizí. Ročně padnou za oběť lovcům "bushmeatu" tisíce šimpanzů. Takové vybíjení lidoopi dlouho nevydrží. Šimpanzi se rozmnožují velmi pomalu - samice může mít mládě nejvýše jednou za čtyři roky - a jejich populace může rychle zkolabovat. Jistotu neskýtají ani nově vyhlašované rezervace a národní parky. Lidé znalí místních poměrů například odhadují, že přímo na území nově zřízené kamerunské rezervace Dja žije a "pracuje" asi 100 profesionálních lovců "bushmeatu", kteří hubí vzácné druhy zvířat hrůzu nahánějícím tempem. "My o ty opice ve volné přírodě nesmíme v žádném případě přijít," lamentuje Beatrice Hahnová. "Naházet je všechny do hrnců je stejné barbarství jako spálit knihovnu, kterou už nikdy nikdo nepřečte." Beatrice Hahnová zjistila, že se šimpanzi čego nakazí předchůdcem lidského viru HIV-1 jen vzácně. Z šedesáti podezřelých volně žijících lidoopů nesl tento virus jen jeden. Není to ale zase tak málo, když zvážíme riziko nákazy pro člověka. Pokud tento údaj odráží stav v celé šimpanzí populaci, znamená to, že rukama lovců "bushmeatu" projdou ročně stovky šimpanzů nakažených tímto virem. O četnosti výskytu jiných virů se můžeme jen dohadovat. Stačí, aby měl lovec na ruce čerstvé poranění a do rány se mu při porcování masa dostala krev infikovaného lidoopa - a lidstvo má rázem dalšího mocného mikroskopického nepřítele. Významný britský virolog Edward Holmes považuje takový scénář za více než pravděpodobný. Také Martine Peetersová je přesvědčena, že riziko přenosu opičích virů na člověka je v současné "bushmeatové horečce" podstatně vyšší, než bylo před 50 či 60 roky, kdy se lidé nakazili předkem viru HIV-1 od šimpanzů. Tým francouzských virologů pod vedením Martine Peetersové usilovně vyvíjí testy, které by odhalily viry z opičího masa i v lidském organismu. Virologové chtějí s pomocí těchto testů prověřit v Kamerunu krev lidí, kteří přicházejí s infikovaným "pralesním masem" nejvíce do styku - tedy lovce, dřevaře či stálé zákazníky trhu s "bushmeatem". Zřejmě mezi nimi najdou nositele zcela nových virů, které přeskočily na člověka z opic.
Šimpanzi i mangabejové svým vlastním virům do značné míry odolávají, a to je pro vědce významným příslibem v boji s lidským onemocnění AIDS. V poslední době ale mají virologové stále větší strach, že toto neocenitelné vodítko jednou provždy zmizí. Ročně padnou za oběť lovcům "bushmeatu" tisíce šimpanzů. Takové vybíjení lidoopi dlouho nevydrží. Šimpanzi se rozmnožují velmi pomalu - samice může mít mládě nejvýše jednou za čtyři roky - a jejich populace může rychle zkolabovat. Jistotu neskýtají ani nově vyhlašované rezervace a národní parky. Lidé znalí místních poměrů například odhadují, že přímo na území nově zřízené kamerunské rezervace Dja žije a "pracuje" asi 100 profesionálních lovců "bushmeatu", kteří hubí vzácné druhy zvířat hrůzu nahánějícím tempem. "My o ty opice ve volné přírodě nesmíme v žádném případě přijít," lamentuje Beatrice Hahnová. "Naházet je všechny do hrnců je stejné barbarství jako spálit knihovnu, kterou už nikdy nikdo nepřečte." Beatrice Hahnová zjistila, že se šimpanzi čego nakazí předchůdcem lidského viru HIV-1 jen vzácně. Z šedesáti podezřelých volně žijících lidoopů nesl tento virus jen jeden. Není to ale zase tak málo, když zvážíme riziko nákazy pro člověka. Pokud tento údaj odráží stav v celé šimpanzí populaci, znamená to, že rukama lovců "bushmeatu" projdou ročně stovky šimpanzů nakažených tímto virem. O četnosti výskytu jiných virů se můžeme jen dohadovat. Stačí, aby měl lovec na ruce čerstvé poranění a do rány se mu při porcování masa dostala krev infikovaného lidoopa - a lidstvo má rázem dalšího mocného mikroskopického nepřítele. Významný britský virolog Edward Holmes považuje takový scénář za více než pravděpodobný. Také Martine Peetersová je přesvědčena, že riziko přenosu opičích virů na člověka je v současné "bushmeatové horečce" podstatně vyšší, než bylo před 50 či 60 roky, kdy se lidé nakazili předkem viru HIV-1 od šimpanzů. Tým francouzských virologů pod vedením Martine Peetersové usilovně vyvíjí testy, které by odhalily viry z opičího masa i v lidském organismu. Virologové chtějí s pomocí těchto testů prověřit v Kamerunu krev lidí, kteří přicházejí s infikovaným "pralesním masem" nejvíce do styku - tedy lovce, dřevaře či stálé zákazníky trhu s "bushmeatem". Zřejmě mezi nimi najdou nositele zcela nových virů, které přeskočily na člověka z opic.
</TEXT>
</DOC>
<DOC>
<DOCID>LN-20021109065</DOCID>
<DOCNO>LN-20021109065</DOCNO>
<DATE>11/09/02</DATE>
<TITLE>
Čeští vědci zjistili, že lidé nakažení toxoplazmózou se často stávají spoluviníky havárií
</TITLE>
<TEXT>
Někteří paraziti manipulují s psychikou svých hostitelů. Ti pak například pomaleji reagují na blížící se nebezpečí. Parazit tak zvyšuje šanci na vlastní přežití a rozmnožení.
Slyšíme-li slovo parazit, vybaví se nám celá škála trápení a nemocí. Asi by nás však nenapadlo hledat mezi parazity viníky dopravních nehod. Pokusili se o to však výzkumníci z Karlovy univerzity. Tým pod vedením docenta Jaroslava Flégra se zabýval parazitickým prvokem Toxoplasma gondii a jeho vlivem na lidskou psychiku. Vědci odhadují, že u nás i ve světě je toxoplazmózou nakaženo zhruba 20 až 60 procent lidí, přičemž většina z nich o tom neví. Zdrojem nákazy bývají hlavně kočičí výkaly nebo syrové maso některých zvířat. Po krátkém a nenápadném akutním stadiu nemoci, které můžeme zaměnit například s chřipkou, přichází ještě skrytější chronická fáze. Ta je neléčitelná a trvá až do konce života. Vědci si až dosud mysleli, že chronická fáze je víceméně neškodná a probíhá bez příznaků. Nedávno publikovaná práce českých odborníků však tuto domněnku vyvrací.
</TEXT>
<HEADING>
Nakažení se nedovedou soustředit
</HEADING>
<TEXT>
Výzkumníci provedli krevní testy u 146 lidí, kteří utrpěli zranění při dopravní nehodě v Praze a zároveň byli (spolu)viníky havárie. Porovnali je se vzorkem 446 obyvatel Prahy, jež dosud dopravní nehoda nepotkala. A výsledek? Lidé nakažení toxoplazmou se stávají obětí dopravních nehod dvaapůlkrát častěji než ostatní, ať už v roli chodců, nebo řidičů. Už starší studie naznačily, že přítomnost toxoplazmy v lidském těle má vliv na psychiku a na takzvané psychomotorické dovednosti. Pokusné osoby měly například sledovat monitor počítače, kde se náhodně objevoval obrazec. Jakmile jej spatřily, musely co nejdříve stisknout tlačítko klávesnice. Úkol se opakoval mnohokrát za sebou. Ukázalo se, že lidé nakažení toxoplazmou reagovali o něco pomaleji než ostatní. Ještě důležitější je však skutečnost, že jejich schopnost reagovat se při opakování úkolu výrazně zhoršovala. Nenakažení účastníci pokusu se naopak soustředili po celou dobu testu mnohem lépe. Představit si podobné situace v silničním provozu není těžké. Chodci i řidiči jsou každodenně pod palbou mnoha podnětů, na které musí reagovat rychle a správně. Zaváhat by přitom neměli ani poprvé, ani podvacáté...
</TEXT>
<HEADING>
Mravenci čekají na ovce
</HEADING>
<TEXT>
Jaký mechanismus způsobuje změny v lidském chování, není zatím zcela jasné. Výsledky však pozoruhodně dobře zapadají do teorie, která tvrdí, že paraziti dovedou manipulovat s fyzickými i psychickými vlastnostmi svých hostitelů. Snaží se tak zvýšit šanci na své vlastní rozšíření a rozmnožení. Zvíře nakažené vzteklinou například hodně sliní a je střídavě přítulné a agresivní. Svým chováním napomáhá šíření viru nemoci. Mravenci nakažení jistým druhem motolice zase vylézají na stébla trav, tam se doslova zakousnou a - laicky řečeno - čekají, až je sežere ovce. Ta je totiž definitivním hostitelem parazita. Typický životní cyklus parazita způsobujícího toxoplazmózu se odehrává střídavě v kočkovitých šelmách a drobných hlodavcích. Myš se například nakazí z kočičích výkalů, kočka sežere nakaženou myš, a tak pořád dokola. Pro parazita by bylo výhodné, kdyby se nakažené myši nechaly snáze ulovit kočkou. Výsledky výzkumů nasvědčují tomu, že původce toxoplazmózy s psychikou myší možná opravdu "manipuluje". Nakažení hlodavci totiž - podobně jako lidé s chronickou toxoplazmózou - hůře reagují na jednoduché podněty, jež mohou signalizovat nebezpečí. Člověk sice není nejvhodnějším hostitelem toxoplazmy, do jejího životního cyklu vlastně nepatří. Může se však nakazit třeba z nedostatečně upraveného masa vepře, který si předtím zpestřil jídelníček myší. Pro toxoplazmu je napadení člověka vlastně "slepá ulička". Svůj vývoj totiž musí dokončit jedině v kočkovité šelmě. Pravda - člověk se zpomalenými reakcemi se čistě teoreticky může stát snazší kořistí tygra. V našich podmínkách však daleko spíše způsobí dopravní karambol. Útěchou lidí s chronickou toxoplazmózou je snad jen skutečnost, že jejich handicap údajně s časem od okamžiku nákazy postupně klesá.
</TEXT>
<HEADING>
K sebeobraně postačí voda, mýdlo a mraznička
</HEADING>
<TEXT>
Pokud se výsledky výzkumu provedeného v České republice potvrdí, zřejmě to bude mít důsledky pro lékaře a hygieniky na celém světě. Kdo však chce být opatrný už dnes, nemusí nutně zanevřít na kočky ani se stát vegetariánem. Účinné amatérské zbraně proti toxoplazmóze jsou tři: voda, mýdlo a mraznička. První dvě se týkají kočičích výkalů; při čištění kočičí toalety může člověk přidat ještě rukavice. Mraznička zase ulehčí život milovníkům krvavých steaků i notorickým ochutnávačům syrové sekané. V mase, jenž bylo několik dní hluboce zmražené, totiž toxoplazma nepřežije. Bohužel, mnozí lidé už toxoplazmózu mají a voda, mýdlo ani mraznička jim tedy nepomůže. Proto, až se příště vydáte do ulic, buďte ještě opatrnější než jindy. Vzpomeňte si na parazita, který si nešťastnou náhodou spletl člověka s myší a auto s tygrem.
Z dnešního rozhlasového pořadu Meteor Českého rozhlasu 2 - Praha, který je vysílán po osmé hodině. Repríza 12. listopadu krátce po půlnoci. Text upravila a zkrátila redakce LN.
Meteor, populárně-vědecký magazín, bude 16. listopadu mimo jiné vysílat: * Padající hvězdy potomky cizích světů? * Hlas pro tento den: vrána obecná * Gorila na hřišti - ano, nebo ne? * U České Třebové se vynořují sloni
</TEXT>
</DOC>
<DOC>
<DOCID>LN-20021109066</DOCID>
<DOCNO>LN-20021109066</DOCNO>
<DATE>11/09/02</DATE>
<TITLE>
?záhady všedního dne
</TITLE>
<TEXT>
Rád bych se dozvěděl, jak vidí pes? Otázku poslal Marcel Záděra z obce Silůvky.
Měřeno lidskými kritérii vidí pes velice špatně. Nerozeznává barvy jako člověk a je silně krátkozraký. Pokusy prokázaly, že detaily na lidech nebo na předmětech ve svém okolí rozeznává pes maximálně na dálku pěti metrů. Postavy a věci ve větší vzdálenost vnímá už jenom jako šmouhy s různými odstíny převážně šedé barvy. Posuzovat zrak psa lidskými měřítky je však ošidné. Barvy ani detaily ve větší vzdálenosti totiž nejsou pro psa důležité. Vědci to zjistili při pokusech, kdy dávali zvířatům žrádlo v různobarevných miskách a sledovali, kterou nádobu bude pes preferovat. Ukázalo se, že pes barvy zcela ignoroval a vybíral si podle čichu. Rozmazané a v podstatě černo-šedo-bílé vidění není u psa zaviněno konstrukcí oka. Jeho zrakový orgán obsahuje jak tyčinky, které zaznamenávají světlo, tak čípky pro vnímání barev. Mohl by tedy rozeznávat více barev než jenom různé odstíny šedi. Pes však při svém způsobu života informace o barvách okolního světa příliš nepotřebuje. Orientuje se hlavně čichem a zrak používá převážně na sledování pohybujících se předmětů. Rozsáhlé oblasti šedé kůry mozkové jsou proto u psa vyhrazeny pro zpracovávání pachů. Na signály z očí, které nejsou životně důležité, už v mozku tolik místa nezbylo. Pes proto nedokáže signály z očí vyhodnotit tak důkladně a barevná škála okolí mu zůstává utajena. Pokud si chcete alespoň částečně představit, jak pes vidí svět kolem sebe, zkuste jednoduchý pokus. Při sledování barevného televizoru ztlumte barvy natolik, až získáte černobílý obraz. Uvidíte, jak obtížně budete rozeznávat detaily vzdálenějších předmětů. Pes je navíc ještě krátkozraký. Všeobecně pak lze říct, že ze všech druhů savců rozeznávají barvy pouze úzkonosé opice, primáti a člověk.
Vážení čtenáři, dotazy do této rubriky posílejte na e-mail: zahady@lidovky.cz nebo na adresu: Lidové noviny, Senovážná 4, 110 00 Praha 1. Obálku označte Věda - záhady
</TEXT>
</DOC>
<DOC>
<DOCID>LN-20021109067</DOCID>
<DOCNO>LN-20021109067</DOCNO>
<DATE>11/09/02</DATE>
<TITLE>
Nedávné experimenty vědců dokazují, že dlouhodobá paměť u dětí se rozvíjí teprve ve druhém roce života
</TITLE>
<TEXT>
Kampak jsi schoval dudlík? ptají se rodiče ročního potomka. Ten jim ale zpravidla úkryt neprozradí. I kdyby chtěl rodičům při hledání pomoci, většinou nemůže. Nevybaví si totiž, kam vlastně dudlík schoval.
Dítě staré několik měsíců si dovede své zážitky zapamatovat jen na velmi krátkou dobu, pak vše zapomíná. Dlouhodobá paměť se totiž rozvíjí až během druhého roku života. K těmto závěrům dospěli Conor Liston a Jerome Kagan z Harvardovy univerzity v Cambridgi. Američtí vědci provedli sérii pokusů a zjistili, že dvouleté děti si bez problémů zapamatují události, ke kterým došlo před čtyřmi měsíci. O nových poznatcích informoval v posledním říjnovém vydání britský odborný magazín Nature. Z dosavadních vědeckých poznatků například vyplývá, že vzpomínky půlročního dítěte se v jeho paměti uchovávají zhruba 24 hodin. Dítě staré devět měsíců si podle odborníků dovede zapamatovat události, k nimž došlo před měsícem. "Pokud člověk tvrdí, že si vzpomíná na některé situace, jež se odehrály před druhým nebo třetím rokem jeho života, patrně se mýlí," vysvětluje doktor Jan Bureš z Fyziologického ústavu Akademie věd ČR. Lidé si často neuvědomují, že si nevybavují své vlastní vzpomínky, ale spíše zážitky, o nichž jim později vyprávěli jejich rodiče nebo starší sourozenci. "Je také nesmyslné domnívat se, že si dítě může vzpomenout na události, ke kterým dochází během embryonálního vývoje," dodává doktor Bureš. Nedávné experimenty amerických vědců prověřovaly schopnost dětí uchovávat vzpomínky v paměti. Pokusů se zúčastnily tři skupiny dětí ve věku 9, 17 a 24 měsíců.
</TEXT>
<HEADING>
Plastovou láhev používejte jako chrastítko
</HEADING>
<TEXT>
Výzkumníci malým dobrovolníkům nejprve předváděli jednoduché scénky. "Teď budeme rámusit," vykřikl například jeden z organizátorů pokusu a vhodil před zraky dětí do plastové láhve několik drobných předmětů. Pak láhev uzavřel a třepal s ní podobně jako s chrastítkem. Vědci předváděli i scénky, které se běžným životním situacím přibližovaly mnohem více. "Je čas uklízet," zvolal třeba jeden z výzkumníků a zároveň začal pečlivě čistit jídelní stůl papírovým kapesníčkem. Ten po úklidu vyhodil do odpadkového koše. Badatelé jednotlivým dětským účastníkům pokusu scénku několikrát předvedli. Každé z dětí mělo zhruba půl hodiny na individuální nacvičování úkolu. Napodobit jednoduché úkony hned po nácviku nedělalo dětem problémy. Když například zaznělo "je čas uklízet", utřely téměř všechny stůl kapesníkem a ten pak vyhodily.
</TEXT>
<HEADING>
Mozek vybírá důležité informace
</HEADING>
<TEXT>
Po čtyřech měsících výzkumníci dětské dobrovolníky požádali, aby nacvičené scénky opět předvedli. Jen 11 procent dětí starých 13 měsíců (v době nácviku jim bylo 9 měsíců) si vzpomnělo, že například po zvolání "je čas uklízet" mají očistit stůl a vyhodit použitý papírový kapesníček. Starší účastníci pokusu byli úspěšnější. Plných 91 procent dětí ve věku 21 měsíců (původně sedmnáctiměsíční) vědělo, co příslušné pokyny znamenají. Nejspolehlivěji pracovala paměť dvouletých dětí. Všichni dobrovolníci staří 28 měsíců (v době učení tedy dvouletí) si vzpomněli, co mají udělat. Vědcům se tak podařilo zpřesnit dřívější poznatky. Zjistili, že se dlouhodobá paměť objevuje už u dvouletých, či dokonce o něco mladších dětí. A jak vlastně liská paměť funguje? Pouze malá část krátkodobých vzpomínek, jež se ukládají v mozkové kůře, se zaznamená také dlouhodobě. Jestliže mozek rozhodne, že je informace natolik důležitá, aby byla uložena, provede její "zápis". Převádění krátkodobých vzpomínek na dlouhodobé zajišťuje část mozku zvaná hipokampus. "Když dojde k poškození hipokampu, není postižený člověk schopen vytvářet nové dlouhodobé paměťní stopy, může si však vybavovat vzpomínky z období před poškozením," vysvětluje doktor Bureš. Pod označením paměť se však ve skutečnosti skrývá celá řada procesů, které se odehrávají v různých částech mozku. Frontální lalok tak například můžeme považovat za centrum paměti spojené s prováděním různých úkonů. Právě ten by tedy umožnil dlouhodobé zaznamenání jednoduchých scének, které ukazovali vědci dětem během pokusu. "Mezi osmým a dvanáctým měsícem života dochází k dramatickému vývoji mozku," vysvětluje profesor Kagan, jeden z členů výzkumného týmu. Začínají se rozvíjet především frontální lalok a hipokampus, tedy oblasti odpovědné za ukládání údajů do paměti. Koncem druhého roku života "dozrávají" uvedená centra úplně. Dvouleté dítě je tedy schopné zapamatovat si vjemy dlouhodobě.
Po čtyřech měsících výzkumníci dětské dobrovolníky požádali, aby nacvičené scénky opět předvedli. Jen 11 procent dětí starých 13 měsíců (v době nácviku jim bylo 9 měsíců) si vzpomnělo, že například po zvolání "je čas uklízet" mají očistit stůl a vyhodit použitý papírový kapesníček. Starší účastníci pokusu byli úspěšnější. Plných 91 procent dětí ve věku 21 měsíců (původně sedmnáctiměsíční) vědělo, co příslušné pokyny znamenají. Nejspolehlivěji pracovala paměť dvouletých dětí. Všichni dobrovolníci staří 28 měsíců (v době učení tedy dvouletí) si vzpomněli, co mají udělat. Vědcům se tak podařilo zpřesnit dřívější poznatky. Zjistili, že se dlouhodobá paměť objevuje už u dvouletých, či dokonce o něco mladších dětí. A jak vlastně liská paměť funguje? Pouze malá část krátkodobých vzpomínek, jež se ukládají v mozkové kůře, se zaznamená také dlouhodobě. Jestliže mozek rozhodne, že je informace natolik důležitá, aby byla uložena, provede její "zápis". Převádění krátkodobých vzpomínek na dlouhodobé zajišťuje část mozku zvaná hipokampus. "Když dojde k poškození hipokampu, není postižený člověk schopen vytvářet nové dlouhodobé paměťní stopy, může si však vybavovat vzpomínky z období před poškozením," vysvětluje doktor Bureš. Pod označením paměť se však ve skutečnosti skrývá celá řada procesů, které se odehrávají v různých částech mozku. Frontální lalok tak například můžeme považovat za centrum paměti spojené s prováděním různých úkonů. Právě ten by tedy umožnil dlouhodobé zaznamenání jednoduchých scének, které ukazovali vědci dětem během pokusu. "Mezi osmým a dvanáctým měsícem života dochází k dramatickému vývoji mozku," vysvětluje profesor Kagan, jeden z členů výzkumného týmu. Začínají se rozvíjet především frontální lalok a hipokampus, tedy oblasti odpovědné za ukládání údajů do paměti. Koncem druhého roku života "dozrávají" uvedená centra úplně. Dvouleté dítě je tedy schopné zapamatovat si vjemy dlouhodobě.
</TEXT>
</DOC>
<DOC>
<DOCID>LN-20021109068</DOCID>
<DOCNO>LN-20021109068</DOCNO>
<DATE>11/09/02</DATE>
<TITLE>
Experti zkoumají, za jakých podmínek může diktátor sestavit jadernou zbraň
</TITLE>
<TEXT>
Irácký diktátor Saddám Husajn by mohl během několika měsíců vyrobit nukleární zbraň. Pokud získá dostatek obohaceného uranu. To je závěr zprávy Johna Chipmana z Mezinárodního institutu strategických studií v Londýně.
Kolik uranu Saddám potřebuje? Podle Mezinárodního úřadu pro atomovou energii je 25 kg obohaceného uranu neboli izotopu U-235 "kritickým množstvím", s kterým může irácký diktátor bez větších problémů sestrojit nukleární zbraň. Jak si ho může opatřit? Existuje více možností, tvrdí Chipman. Irák se podle jeho názoru pravděpodobně pokouší o vlastní produkci obohaceného uranu. Khidir Hamza, který řídil irácký program nukleárních zbraní a dezertoval v roce 1994, řekl, že Saddám nejspíše přestavuje své továrny pro obohacování uranu. V těch také Irák pravděpodobně obnovil zařízení pro elektromagnetické oddělování izotopu U-235. Tuto dnes již značně zastaralou aparaturu, známou pod názvem calutron, našli v Iráku inspektoři OSN na konci války v Zálivu. (Calutron vynalezl ve 40. letech 20. století Ernest O. Lawrence, kterému se roku 1945 podařilo oddělit dostatek U-235 k sestrojení jaderné bomby.) Když inspektoři objevili calutrony, zůstali doslova v šoku. Hledali ultraodstřeďovače, laserovou separaci, difúzní dílny, zkrátka tu nejmodernější technologii. A nakonec inspektoři zjistili, že si Saddám nechal zkonstruovat prastaré zařízení v hodnotě osmi miliard dolarů, aby získal dostatek materiálu pro jadernou bombu. Jak daleko se dostal? Pro elektromagnetickou separaci 25 kg obohaceného uranu jsou potřeba necelé dvě tuny uranové rudy. Většina analytiků tvrdí, že je nepravděpodobné, že by Saddám získal takové množství uranu. Zařízení bylo během války v Zálivu zničeno dříve, než mohlo být opravdu provozuschopné pro vyrobení významného množství. Mezinárodní úřad pro atomovou energii ve Vídni však letos v září oznámil, že na místech, kde tato zařízení stála, probíhají nové konstrukční práce. Z toho by vyplývalo, že Irák ještě nemá dostatečné množství obohaceného uranu. Pokud ovšem nevyužil technologický přístup na ještě nižší úrovni. Studie Johna Chipmana zmiňuje další nebezpečí: "Irák by mohl nahromadit nukleární zbraně během několika měsíců v případě, že by získal uran z cizích zdrojů." Zpráva zdůrazňuje obavy ze zabezpečení nukleárního materiálu na základnách po celém bývalém Sovětském svazu, kde Irák také verboval nezaměstnané vědce. Tento materiál by se mohl prostřednictvím pašeráků dostat do nepovolaných rukou. Například v Kazachstánu zůstalo po rozpadu SSSR značné množství U-235. Roku 1995 Kazachstán odevzdal tento uran Rusku v souladu se smlouvou proti šíření nukleárních zbraní. O rok později Kazachstán oznámil nález dalších 205 kilogramů. Toto množství nebylo nikdy předtím zapsáno jako chybějící a nikdo ho nepostrádal. Je možné, že existuje více takto nezaregistrovaného uranu, který je volně k dispozici pašerákům.
</TEXT>
<HEADING>
Dobrý kšeft pro pašeráky
</HEADING>
<TEXT>
V roce 1996 zatkla švýcarská policie v Curychu občana turecké národnosti a zajistila 12 gramů U-235. Švýcarské úřady tvrdily, že materiál pocházel z Kazachstánu nebo z Ruska. O čtyři dny později zatkla turecká policie zbytek pašeráckého gangu a zabavila 1,2 kg obohaceného uranu. Je tedy důvod k obavám, že je k dispozici kritické množství obohaceného uranu? Pokud pašerácká banda vlastní několik gramů U-235, pak je Saddám skoro jistě její nejlepší zákazník. Jestliže utratil osm miliard dolarů za zařízení, která měla vyprodukovat nejméně 25 kg obohaceného uranu, pak je jeho cena 320 milionů za kilogram. To je 12krát vyšší cena než za opracované diamanty. Připusťme, že Saddám významné množství má - co může dělat? Konstrukce uranové bomby je oproti plutoniové jednoduchá a přitom spolehlivá. Metoda je detailně popsána jedním z konstruktérů bomby v Hirošimě Robertem Serberem v jeho knize The Los Alamos Primer. Saddám má štěstí, že publikace popisuje rovnice a triky, na jejichž osvojení měli Saddámovi konstruktéři, mezi nimiž mohou být i odborníci z bývalého Sovětského svazu, dostatek času.
</TEXT>
<HEADING>
Hrůzný scénář
</HEADING>
<TEXT>
Saddám ale nemá střely, které by mohly zasáhnout území vzdálenější, než je oblast Středního východu. Co by mohl dělat s několika uranovými bombami? Izotop U-235 lze odhalit jen velmi podrobným průzkumem. Obohacený uran vyzařuje alfa částice a gama záření, to lze ovšem zastínit olovem. Díky tomu je pašování uranu relativně snadné. Nejjednodušší způsob, jak dostat bombu například do USA, je v lodním kontejneru. Nebylo by možné ji najít, ani kdyby úřady dostaly tip, kde hledat. Představme si ten nejhorší scénář: Saddámovi se podaří propašovat několik bomb na území Spojených států a nechá je rozmístit ve velkých amerických městech. První bomba vybuchne ve Washingtonu. Saddám oznámí, že má další zbraně, a jestliže provedou USA odvetný útok, nechá je vybuchnout. Tak bude moci držet svého protivníka v šachu. Tento scénář jak vystřižený z amerického filmu vzbuzuje po celém světě obavy, které nejsou neopodstatněné. O tom svědčí i fakt, že Mezinárodní úřad pro atomovou energii a Mezinárodní poštovní unie spojily své síly, aby prověřovaly neautorizovaný pohyb radioaktivního materiálu a jiného nebezpečného zboží.
Saddám ale nemá střely, které by mohly zasáhnout území vzdálenější, než je oblast Středního východu. Co by mohl dělat s několika uranovými bombami? Izotop U-235 lze odhalit jen velmi podrobným průzkumem. Obohacený uran vyzařuje alfa částice a gama záření, to lze ovšem zastínit olovem. Díky tomu je pašování uranu relativně snadné. Nejjednodušší způsob, jak dostat bombu například do USA, je v lodním kontejneru. Nebylo by možné ji najít, ani kdyby úřady dostaly tip, kde hledat. Představme si ten nejhorší scénář: Saddámovi se podaří propašovat několik bomb na území Spojených států a nechá je rozmístit ve velkých amerických městech. První bomba vybuchne ve Washingtonu. Saddám oznámí, že má další zbraně, a jestliže provedou USA odvetný útok, nechá je vybuchnout. Tak bude moci držet svého protivníka v šachu. Tento scénář jak vystřižený z amerického filmu vzbuzuje po celém světě obavy, které nejsou neopodstatněné. O tom svědčí i fakt, že Mezinárodní úřad pro atomovou energii a Mezinárodní poštovní unie spojily své síly, aby prověřovaly neautorizovaný pohyb radioaktivního materiálu a jiného nebezpečného zboží.
</TEXT>
</DOC>
<DOC>
<DOCID>LN-20021109069</DOCID>
<DOCNO>LN-20021109069</DOCNO>
<DATE>11/09/02</DATE>
<TITLE>
Evropa se stále zaobírá svou černou smrtí ve 14. století, ale méně je znám podstatně dramatičtější případ z Mexika, kde se v 16. století naprosto zhroutila početná místní populace.
</TITLE>
<TEXT>
Mexiko mělo před rokem 1520 přibližně 22 milionů obyvatel. O 60 let později již jen dva miliony! Až do počátku 19. století se sice populace zdvojnásobila na necelých pět milionů obyvatel, ale vzhledem k předcházejícímu období šlo jen o prodloužení nebývalé populační krize. Ještě ve 20. století se Mexiko z této katastrofy nevzpamatovalo. Co se tehdy stalo a jaký je vztah zhroucení populace a neobvyklého průběhu epizody El NiEo?
</TEXT>
<HEADING>
Od Aljašky po Patagonii
</HEADING>
<TEXT>
V současné době probíhá rozsáhlý paleoklimatický projekt, jehož cílem je vypracovat a korelovat škálu přírůstkových linií vybraných stromů (např. Nothofagus pumilo, Austrocedrus chilensis) v pásmu od Aljašky přes Skalnaté hory do Střední Ameriky a podél pobřeží Tichého oceánu až do Patagonie. Tento projekt by měl odpovědět na otázku, jak se během několika posledních staletí epizody El NiEo a s nimi spjaté menší klimatické systémy "podepisují" na stavu všech živočichů, rostlin a mikroorganismů. A to v klimatickém profilu od severního polárního kruhu k jižnímu. U stromů závisí šířka přírůstkových linií nejvíc na množství srážek, ale to je možné korelovat s průměrnou teplotou povrchu moře, a tím i epizodami El NiEo.
</TEXT>
<HEADING>
Nemoc cocolitzli zahubila miliony indiánů
</HEADING>
<TEXT>
Zatím nejzajímavější výsledek se týká obrovských sociálních změn v Mexiku v 16. století. Tato oblast byla po roce 1520 zasažena epidemií neštovic, přivezených z Evropy. Zahynulo při ní kolem osmi milionů indiánů. O 25 let později následovala další, ještě hrozivější katastrofa, která byla způsobena nemocí "cocolitzli". Měla "kaskádový" průběh, o 30 let později se opakovala. Zahynulo při ní kolem 12 až 17 milionů indiánů. Roku 1576 tak mexická populace klesla asi na dva miliony, tedy na 10 procent populace v roce 1520! Nemoc "cocolitzli" je pravděpodobně místního původu. Jde o horečku doprovázenou krvácením, jejíž původce není znám. Bolestivá smrt přichází během několika dní. Nemoc pravděpodobně šíří hlodavci.
</TEXT>
<HEADING>
Epidemii prospívalo deštivé počasí
</HEADING>
<TEXT>
Přírůstkové linie stromů ukazují na velké rozmezí srážkových průměrů, přičemž v každém století dochází obvykle ke čtyřem až šesti větším obdobím sucha. S počátkem obou vln nemoci se kryje největší sucho v Mexiku za posledních 500 let. Nemoc však nepropuká během sucha, ale v okamžiku, kdy začne pršet. Pravděpodobným důvodem je skutečnost, že se během sucha zmenší populace hlodavců, kteří se navíc zdržují na několika málo příhodných lokalitách (poblíž řek či pramenů). V těchto malých populacích se nákaza rozšíří. Pokud zaprší, následuje populační exploze hlodavců a jejím důsledkem je přenos nemoci na člověka. Ostatně i lidská populace je v té době oslabena dlouhodobým suchem. Odborníci, kteří studují různé "morové" rány, upozorňují, že jejich výskyt má jakýsi kvaziperiodický charakter. Vždyť i růst evropské populace na počátku 19. století je vysvětlován nejenom pokrokem v hygieně a lepší dostupností potravin, ale také vymizením "barokních" morových epidemií, o kterých tak nějak předpokládáme, že se nemohou opakovat. Rád bych tuto víru sdílel. (Informace o projektu: http://www.cricyt.edu.ar/)
Článek byl převzat z listopadového čísla časopisu Vesmír, které vyšlo tento týden. Text upravila a mezititulky doplnila redakce LN.
</TEXT>
</DOC>
<DOC>
<DOCID>LN-20021109070</DOCID>
<DOCNO>LN-20021109070</DOCNO>
<DATE>11/09/02</DATE>
<TEXT>
Mladý kamerunský lovec Bima-Bima sedí před svou chýší, udí maso a vypráví šokovaným turistům: "Nejdřív jsem střelil samce. Samice nesla mládě na zádech. Otočila se ke mně a takhle na mě mžourala. Střelil jsem ji zepředu a kulka prolétla skrz ní. Prásk - střelil jsem dvě gorily jednou ranou." Pohoršeným posluchačům se Bima-Bima jen směje: "Proč bych neměl střílet gorily? Vždyť jsou to jen zvířata." Bima-Bima dostane na trhu za maso z dospělé gorily zhruba šedesát dolarů. Za šimpanze utrží jen o málo míň, pokud mu usekne hlavu a přední končetiny a bude ho vydávat za mladou gorilu. Obchod s masem opic, lidoopů a dalších vzácných pralesních zvířat kvete v celé tropické Africe. Odborníci odhadují, že ročně se prodá milion tun "bushmeatu". Přitom na trhu skončí jen zlomek z celkového množství ulovených zvířat. Lovci nestačí obcházet svůj "revír" s nastraženými drátěnými oky a část ulovené zvěře se zkazí dřív, než se k ní dostanou. Americký biolog David Wilkie z Boston College odhaduje na základě vlastního průzkumu, že v některých oblastech tak přijde vniveč až 80 procent úlovků. Loví se pralesní antilopy chocholatky, divoká prasata a opice. Některá zvířata už na "bushmeatovou horečku" doplatila. Poddruh guerézy červené, označovaný jako gueréza slečny Waldronové se stal prvním primátem vyhubeným v 21. století. Opice objevená v roce 1933 v pralesích Ghany a Pobřeží slonoviny zřejmě padla za oběť bezohlednému lovu.
</TEXT>
</DOC>
<DOC>
<DOCID>LN-20021109071</DOCID>
<DOCNO>LN-20021109071</DOCNO>
<DATE>11/09/02</DATE>
<TEXT>
Přenos viru HIV, který vyvolává AIDS, je prostředníctvím hmyzu krajně nepravděpodobný. Komár může nasát s krví své oběti i smrtelně nebezpečný virus, ale ten je zničen trávicími enzymy v komárově střevu. Když komár saje krev další oběti, vylučuje sice do rány sliny, avšak ty virus neobsahují. Němečtí biologové Gerhard Brandner a Werner Kloft upozorňují, že v hmyzí říši existuje z tohoto pravidla významná výjimka - moucha bodalka stájová. Ta nasátou krev nejprve skladuje v přední části trávicího traktu, kde trávicí enzymy nepůsobí. Virus HIV tak může v bodalce přežívat. Při dalším krmení bodalka vyvrhává část už spolykané krve a s ní i živý virus. Oba biologové jsou přesvědčeni, že moucha rozšířená po celém světě mohla přenést ze šimpanze na člověka virus, ze kterého se následně vyvinul virus HIV-1. Poukazují také na riziko, které představují bodalky sající krev z opičího masa na afrických trzích s "bushmeatem". Většina vědecké obce bere názor obou Němců jako zajímavou hypotézu, pro kterou však zatím nejsou k dispozici hodnověrné důkazy.
</TEXT>
</DOC>
<DOC>
<DOCID>LN-20021109072</DOCID>
<DOCNO>LN-20021109072</DOCNO>
<DATE>11/09/02</DATE>
<TITLE>
test auta
</TITLE>
<TEXT>
Sportovní zážitky umocní nová sekvenční převodovka pro nejsilnější verze BMW řady 3. Umožňuje řadit pomocí páček pod volantem stejně jako ve formuli 1.
Pokud se řekne BMW, většině lidí se zřejmě vybaví sportovní automobil s nezaměnitelnou dravou přídí, vysokým výkonem a výbornými jízdními vlastnostmi. I když by se podobná charakteristika hodila pro celou modelovou nabídku bavorské automobilky, nejpřesvědčivěji zapůsobí asi u vozů trojkové řady. Modely řady 3 tvoří nosný pilíř celkové produkce BMW, a není proto divu, že je jim ve vývojovém středisku v Mnichově věnována zvláštní pozornost. Pro modelový rok 2002 prošly trojkové bavoráky rozsáhlou modernizací, která do nabídky sedanu přinesla i řadu zajímavých novinek. Jednou z nich je sekvenční převodovka SMG s ručním řazením. Ta umožňuje řadit krátkým joystickem na podlaze, ale také pomocí dvou páček pod volantem podobně jako ve formuli 1. SMG převodovku mohou zákazníci zvolit pouze u modelů s nejsilnějšími motory a musí za ni připlatit 55 800 Kč v případě verze 325i, resp. 53 900 u verze 330i. My jsme ji vyzkoušeli v silnější verzi 330i s výkonem 170 kW (231 k). Krátká řadicí páka i stříbrné ovládací páčky na sportovním tříramenném volantu zaujmou pozornost hned při prvním pohledu do interiéru a sekvenční převodovka se po odemknutí vozu připomene hvizdem z motorové části, když se tlakuje hydraulika samočinné spojky.
</TEXT>
<HEADING>
Řadit je lepší bez plynu
</HEADING>
<TEXT>
Šestiválec se po nastartování ohlásí dunivým sytým zvukem, stačí sešlápnout brzdový pedál, řadicí pákou zvolit jeden ze dvou režimů a můžeme vyrazit. Pokud se páka nachází v prostřední poloze, řazení je na řidiči. Ten krátkými pohyby páky vpřed podřazuje, přitažením k sobě naopak řadí nahoru. Totéž lze praktikovat i páčkami na volantu; těmi se řadí k sobě vzestupně a od sebe sestupně. Samozřejmě odpadává nutnost vyšlapávat spojku, pedál zcela chybí a při řazení není ani nutné sundávat nohu z plynu. Změna jednotlivých stupňů probíhá rychle, příznivcům opravdové sportovní jízdy se však bude zdát poněkud delší prodleva mezi 1. a 2. stupněm při rozjíždění. Ta se dá ovšem zkrátit, pokud při řazení pustíte plyn stejně jako u klasické manuální převodovky. Ve druhém režimu již převodovka pracuje zcela sama a řidič se nemusí o nic starat. Může si vychutnávat pomalejší cestování, ovšem i s ostřejší jízdou si samočinný režim poradí. Lahůdkou je třílitrový šestiválec pod kapotou. Točivý moment 300 N.m dosahovaný již ve 3500 1/min slibuje mohutný zátah odspodu. Výkon 231 koní posádku doslova zarazí do anatomicky tvarovaných sportovních sedadel, když ručička tachometru atakuje hodnotu 100 km/h během necelých 7 vteřin od rozjezdu, stále na druhý převodový stupeň. Čtyřku je nutné řadit za hranicí 170 km/h a sportovně naladěnému BMW poručí stop až v rychlosti 250 km/h omezovač. Spotřeba se samozřejmě odvíjí od stylu jízdy. My jsme se na konci testu dostali na průměrnou hodnotu 12,8 l na 100 km, většinu kilometrů jsme ale najeli spíše ve svižném tempu. Při poklidné jízdě lze spotřebu stlačit i pod 10 l, naopak při ostrém stylu se bez problémů přehoupne i přes 15 litrů. Jízdní vlastnosti patří u BMW tradičně k naprosté špičce. Trojková řada dostala v rámci modernizace ještě tužší podvozek, který zcela odpovídá výkonu vozu. V zatáčkách se automobil chová naprosto jistě i ve vysokých rychlostech, tendenci k přetáčivosti kvůli pohonu zadních kol eliminuje se stoprocentním účinkem systém DSC. I přes tvrdší odpružení si BMW zachovává dostatečný komfort, požitek z jízdy umocňuje nízký aerodynamický hluk i precizní dílenské zpracování. Absolutorium si vysloužily účinné brzdy, které nejevily sebemenší známky k vadnutí. Verze 330i představuje vrchol nabídky pro sedan trojkové řady. To se sice odráží ve vyšší ceně, zákazník ale získá rozsáhlou základní výbavu. Za 1 220 400 Kč obsahuje mj. 6 airbagů, ABS, el. ovládání oken a zrcátek, počítač, rádio či klimatizaci. Nejlevnější sedan 316i se prodává za 812 100 Kč.
BMW 330i SMG
Čtyřdveřový sportovní sedan s pohonem zadních kol
Rozměry/rozvor: 4471x1739x1415/2725 mm
Hmotnost (pohotovostní/celková): 1505/1930 kg
Motor: zážehový šestiválec DOHC o objemu 2979 cm3
Maximální výkon: 170 kW (231 k) při 5900 1/min
Max. točivý moment: 300 N.m při 3500 1/min
Nejvyšší rychlost: 250 km/h
Zrychlení (0 - 100 km/h): 6,5 s
Spotřeba paliva (město/mimo/kombinace): 14,0/ 7,0/ 9,6/100 km
Objem zavazadlového prostoru: 440 l
Objem palivové nádrže: 63 l
Cena základního modelu: 812 100 Kč
Cena modelu 330i SMG: 1 274 300 Kč
</TEXT>
</DOC>
<DOC>
<DOCID>LN-20021109073</DOCID>
<DOCNO>LN-20021109073</DOCNO>
<DATE>11/09/02</DATE>
<TITLE>
téma:
</TITLE>
<TEXT>
Patří k symbolům Spojených států a prezidentského úřadu. Z jeho paluby se řídí dějiny. Je kanceláří i pevností a je pýchou Američanů. Obří Boeing 474-200B, letoun prezidenta USA. Zanedlouho přistane i v Praze, kdy jím na summit NATO přicestuje George W. Bush. Bez nadsázky to bude znamenat, že se Bílý dům dočasně přestěhoval do Evropy.
Air Force One - tak zní hrdý titul letounu prezidentů USA. Stroje i prezidenti se občas střídají, titul však zůstává. V současnosti se jím pyšní speciální obří boeing. Dosahuje výšky pětiposchoďového domu a je delší než průměrný domovní blok. Létá téměř rychlostí zvuku a prezidentovi s doprovodem nabízí ochranu a luxusní zázemí pro práci i odpočinek. Je nepřetržitě v pohotovosti a je schopen dopravit nejmocnějšího muže světa v kteroukoli hodinu na jakékoli místo na planetě. Nebylo tomu tak ale vždy. Až do druhé světové války se šéf Bílého domu vždy zdržoval poblíž hlavního města. Jakýkoli delší výlet mohl ohrozit jeho vliv na události ve Washingtonu i v okolním světě. Prezident tak fakticky býval jakýmsi zajatcem svého úřadu. Novou éru zahájil až Franklin Delano Roosevelt. 11. ledna 1944 nastoupil do dnes už legendárního hydroplánu Dixi Clipper a společně s osmičlenným týmem vyrazil na první tajnou leteckou válečnou misi prezidenta Spojených států. Cílem byla Casablanca, západoafrický přístav na pobřeží Atlantiku. Hned první let tak posunul Bílý dům až k frontové linii. A od té doby už nic nebylo jako dřív. Z amerického prezidentského úřadu se stala skutečně globální instituce. Žádná země, žádný státník už nebyl daleko. "Už přistání v nějaké zemi je samo o sobě vnímáno jako diplomatický krok," tvrdí o Air Force One bývalý americký prezident Bill Clinton.
</TEXT>
<HEADING>
Prezident je na palubě, jsme Air Force One
</HEADING>
<TEXT>
Prezidentský speciál považují za výjimečný i američtí filmaři z proslulé National Geographic Television. Věnovali mu proto jeden ze svých dokumentů, který večer ve středu 20. listopadu uvede i Česká televize na programu ČT 1. Před kamerou na Air Force One vzpomíná hned několik amerických prezidentů, poradců, pilotů i stevardů. Air Force One překvapivě není jen to jedno určité letadlo. Je to prezidentův osobní volací znak. Ve chvíli, kdy hlava Spojených států vstoupí na palubu jakéhokoli letadla, stává se z něj automaticky Air Force One. Proto piloti prezidentského speciálu vždy hlásí věži: "Prezident je na palubě. Jsme Air Force One!" Toto pravidlo platí vždy a všude. Platilo i 8. srpna 1974, v den, kdy skládal prezidentskou přísahu dosavadní viceprezident Spojených států Gerald Ford. Tehdejší šéf Bílého domu Richard Nixon byl totiž nucen odstoupit z funkce po aféře Watergate. Fordovu přísahu poslouchal zkroušený Nixon v živém přenosu při svém posledním letu na palubě Air Force One ve výšce dvanácti tisíc metrů nad Missouri. Na historický okamžik vzpomíná někdejší prezidentský pilot Colonel R. Albertazzie: "Jakmile jsme slyšeli Gerryho Forda složit slib, vzal jsem mikrofon a řekl: 'Volám Kansas, tady Air Force One. Můžete prosím změnit náš volací znak na S.E.M. dvacet sedm tisíc?' A vzpomínám si, že odpověď zněla: 'Rozumím, dvacet sedm tisíc. Pozdravujte od nás pana Nixona.' Tehdy ještě nevypadal Air Force One tak jako dnes, protože stejně jako se mění prezidenti, mění se občas i jejich letadla. Speciál, na jehož palubě přestal být Nixon hlavou Spojených států, pořídil v roce 1962 John Fitzgerald Kennedy. Tehdy to byl Boeing 707, první prezidentský letoun s proudovým pohonem. Ten přestal potřebám Bílého domu vyhovovat zhruba o třicet let později. V roce 1990 proto pořídil George Bush současný letoun Boeing 747. Je to víc než jen letadlo. Je to létající konferenční sál, prezidentské apartmá a pohodlný dopravní prostředek. Váží 370 tun a létá rychlostí 965 kilometrů za hodinu. Tajné vojenské technologie letadlo chrání nejen proti raketovým útokům, ale dokonce i proti účinkům nukleární exploze. Komunikační centrum v letadle disponuje osmdesáti sedmi telefony, z nichž je osmadvacet linek kódovaných. Na palubě je nejen konferenční sál, prezidentská pracovna a ložnice, ale také operační sál i dokonalá kuchyně. Prezidenta doprovází nejen jeho pracovní tým, ale i agenti, lékaři, kuchaři či stevardi. Vždy je mu nablízku také vojenský důstojník s jediným úkolem: chránit a opatrovat pověstný "atomový kufřík" s kódy k odpálení jaderných zbraní. Na světě neexistuje letadlo, které by se prezidentskému boeingu vyrovnalo. S jedinou výjimkou - jeho identickým dvojčetem. To stojí ve stejném hangáru a je dokonalou kopií oficiálního letounu.
</TEXT>
<HEADING>
Kennedyho výjimečná cesta
</HEADING>
<TEXT>
Od prvního Rooseveltova letu urazila všechna prezidentská letadla dohromady jedenáct milionů kilometrů. Vždy přitom v pořádku dovezla prezidenta tam i zpět. Až na jediný případ v Texasu v roce 1963. Prezidentovi poradci tenkrát osudově rozhodli: John Kennedy projede Dallasem v otevřené limuzíně. Letadlo na něj zatím počká na ploše, než se vrátí z města. Letadlo skutečně počkalo, a zpět do Washingtonu dokonce přivezlo prezidenty dva - tělo zavražděného Kennedyho a zároveň jeho nástupce viceprezidenta Lyndona B. Johnsona. "Cesta trvala tři hodiny a byla šílená. Paní Kennedyová seděla v zadní části letadla jakoby duchem nepřítomná. Měla na sobě růžovou halenku, která byla potřísněná krví jejího manžela. Nechtěla si ji sundat, nechtěla se převléknout. Uvědomovali jsme si, že jsme uvízli v osudí času. Všude byla tma, slunce nikde... Myslím, že tak to cítil každý," vypráví někdejší prezidentský poradce Jack Valenti. Ne vždy ale byly poslední cesty prezidentů v Air Force One tak truchlivé. Ostatně staly se zavedeným rituálem. A občas se při nich velcí státníci nechovali zrovna tak, jak by se slušelo. Například Lyndon B. Johnson, který v úřadu dosloužil léta původně vyměřená Kennedymu, ztropil při posledním letu velikou ostudu. Pilot letadla dokonce kvůli němu musel nouzově volat základnu. "Řekl jsem: Tomu nebudete věřit. Johnson si chce z letadla odnést všechno, co má něco společného s Air Force One nebo s jeho prezidentstvím. To letadlo doslova očesali. Vzali si i 'trůn' - hydraulicky ovladatelné křeslo, na němž sedal prezident při jednání tak, aby vždycky vypadal vyšší než ostatní. On byl ten typ člověka, co si myslí, že je všechno jeho," krčí dnes rameny nad bývalým prezidentem pilot Albertazzie. I úsměvných historek koluje kolem prezidentských letadel a letů dost a dost. Prezident Jimmy Carter, který měl speciálem odcestovat na svou inauguraci, se na první let tak těšil, že zapomněl naložit dokonce i svou matku. Jeho nejšťastnější cesta v Air Force One se však odehrála až dva dny poté, co opustil úřad v Bílém domě. Bylo to v roce 1981 a letadlo měl "vypůjčené" od čerstvého prezidenta Ronalda Reagana. Carter s ním tehdy letěl pro dvaapadesát propuštěných Američanů, kteří byli více než rok vězněni jako rukojmí íránských revolucionářů. "Oslavovali jsme to na palubě celou cestu zpátky. A když jsem k nim šel, ke každému zvlášť, nevěděl jsem, jak zareagují. Byl jsem přece prezidentem v době, kdy byli vězněni... Každý z nich mě objal. Byl to jeden z nejdojemnějších zážitků v mém životě," prohlásil Carter. A čeho že si prezidenti na Air Force One cení nejvíce? Jednoduše a výstižně to shrnul někdejší prezident a otec současného šéfa Bílého domu George Bush: "Stýská se mi po něm, protože nikdy neztratili moje zavazadla. A pak se mi ještě stýská po tom, že se odlétalo vždy včas a taky jsme měli přednost při přistávání, takže jsme byli všude včas."
pilotní kabina salonek kuchyňka salonek komunikační centrum schody prezidentské apartmá ošetřovna hlavní vchod vchod pro personál zadní vchod hlavní konferenční místnost pracovna zadní sedadla odpočívárna sedačky
FOTO: ARCHIV // KOLÁŽ ŠIMON / LN
</TEXT>
</DOC>
<DOC>
<DOCID>LN-20021109074</DOCID>
<DOCNO>LN-20021109074</DOCNO>
<DATE>11/09/02</DATE>
<TITLE>
Salcburský Sportovní svět
</TITLE>
<HEADING>
Lyžařská centra v Salcbursku
</HEADING>
<TEXT>
jsou už delší dobu velmi oblíbená nejen u Čechů, ale i ostatních cizinců. Kromě tradičních center, jako je například Zell am See-Kaprun, Zillertal, Grossarltal či Dachstein, si získává popularitu i Salzburský Sportovní svět. Ten je centrální oblastí v novém společenství Amadé, které je největším lyžařským sdružením středisek v celém Rakousku s celkem pěti oblastmi, 860 km sjezdovek a 270 nejmodernějšími lanovkami a vleky. Patří sem střediska Flachau, Wagrain, Sv. Johann-Alpendorf, Filzmoos, Kleinarl, Radstadt, Altenmarkt-Zauchensee a Eben. Výhodou je velké množství zasněžovacích zařízení, která zaručují dostatek sněhu až do pozdního dubna. Stejně tak tu najdete i mnoho lyžařských škol a sjezdovek s umělým osvětlením. Proslulá je Taurská běžecká trasa měřící 50 km a tvořící jádro 160 km dlouhé sítě běžeckých tras spojujících jednotlivá střediska. Celkem tu běžkaři naleznou na 220 km upravených tras. Jednou z nejkrásnějších oblastí Salcburska je oblast Bad Gastein - Gasteinertal, kde naleznete kromě upravených sjezdařských tratí vedoucích z výšky až 2700 metrů i termální lázně. zajímavostí je jistě město se středověkou architekturou Radstadt, ležící v nadmořské výšce 856 metrů, či park plný atrakcí ve Filzmoosu nebo "Vodní svět Amadé" ve Wagrainu.
Permanentka: jednodenní stojí mezi 25 a 30 eury, šestidenní mezi 130 a 160 eury.
Sjezdovky: v pěti oblastech naleznete v Salcburském Sportovním světě na 860 km sjezdových tratí s 270 nejmodernějšími lanovkami a vleky.
Ubytování: týdenní pobyt vyjde jednu osobu na přibližně 9500 Kč, s permanentkou kolem 13 000 Kč.
Tip: oblast Salcburska je také vyhlášeným cílem snowboardistů, protože téměř ve všech střediscích mají k dispozici snowboardový park a u-rampu.
www. sportwelt-amade.com
</TEXT>
<HEADING>
Dolní Rakousko
</HEADING>
<TEXT>
V okolí Semmeringu, Hochkaru, Wechselu, Ötscheru a Mariazellu je 18 lyžařských center a 21 zimních rekreačních oblastí, jako například Sonnwendstein, Reichenau am Rex, St. Corona am Wechsel, Puchberg Unterberg či Annaberg. Centrum největší lyžařské oblasti v Dolním Rakousku je na Semmeringu; téměř všechna střediska v okolí nabízejí programy dovolené pro široké publikum i pro sportovně zaměřené výpravy. Na své si tady přijdou jak sportovní začátečníci, tak i pokročilí. Ve všech střediscích jsou také k dispozici půjčovny sportovního vybavení. Sjezdaři, snowboardisté i příznivci běžek zde najdou přes 200 kilometrů sjezdových tratí všech stupňů obtížnosti (ve výškách od 500 nebo 2000 metrů), přes 120 lanovek a vleků a 340 kilometrů upravovaných běžeckých stop v zasněžených lesích. K tomu více než 70 km sjezdových tratí zajištěných sněhovými děly, upravované zimní značené cesty na pěší tůry, sáňkařské dráhy i možnost jízdy na saních tažených koňmi. Jedinečné jsou tři sjezdovky pro noční lyžování a tříkilometrová sáňkařská dráha na vrcholu Hirchenkogelu v Semmeringu, za návštěvu stojí na stejném vrcholu i 30 metrů vysoká rozhledna, na kterou lze vyjet kabinovou lanovkou a která nabízí nádherný výhled na kouzelné vrcholy v oblasti Semmering-Rax-Schneeberg..
Permanentka: střediska jsou řazena do kategorií podle výše úrovně služeb. Denní lístek pro dospělého stojí v oblasti A (ta lepší a dražší) kolem 25 eur, týdenní asi 129 eur.
Sjezdovky: v 18 lyžařských centrech je kolem 200 kilometrů sjezdovek, přes 120 lanovek a vleků a také na 340 kilometrů ztatí běžeckých.
Ubytování: ceny za osobu a noc v jednolůžkovém pokoji se pohybují mezi 30 až 50 eury, za polopenzi (snídaně a večeře) bývá příplatek od 420 do 480 Kč za osobu a den pobytu
Tip: noční lyžování a sáňkování od 18.00 do 21.00 h.
www.winter.niederoesterreich.at
</TEXT>
<HEADING>
Tyrolsko
</HEADING>
<TEXT>
Jedno z nejvyhledávanějších zimních center v Rakousku spojuje devět oblastí (Achensee, Alpbachtal a krajina tyrolských jezer, Stubai - oblast údolí, Neustift, Kappl, Innsbruck, Zillertal, Pitztal, Ötztal). Mezi ty nejznámější patří Zillertal, jen tady naleznete na 480 km sjezdovek a 154 lanovek, hustou síť běžeckých tratí a 400 km zimních turistických cest, na zdejším proslulém ledovci Hintertux je možno lyžovat po celý rok. Ten, kdo vymění lyže za saně, může volit mezi 18 sáňkařskými drahami o celkové délce 40 km. Je to totiž největší sáňkařská oblast v celých Alpách. Všude tu jezdí bezplatné autobusy s označením "Skibus". O zábavu se postarají početné hospůdky, kavárny, restaurace a bary, některé samozřejmě přímo na sjezdovkách. O děti se může postarat 23 lyžařských školek, asi tisíc instruktorů je připraveno prozradit triky lyžování i snowboardingu. Dalším oblíbeným cílem turistů v zimě je i metropole Tyrolska Innsbruck, která díky své poloze uprostřed lyžařských regionů nabízí mnoho variant pro lyžování i jiné vyžití. I kolem Innsbrucku je k dispozici přes 500 km sjezdových tratí a 200 lanovek a vleků. Pozadu ovšem nezůstává ani tyrolské údolí Pitztal s dalším ledovcem. Nabídku na dovolenou doplňují v celé oblasti Tyrolska horské chaty, alpinistické školy a horští vůdci.
Permanentka: denní jízdenka stojí dospělou osobu kolem 25 eur, šestidenní od 130 do 160 eur
Sjezdovky: v devíti oblastech si můžete užít na 480 km sjezdových tratí se 154 lanovkami a vleky a 400 kilometrů zimních turistických cest pro pěší i běžkaře.
Ubytování: jedna noc vyjde osobu na přibližně 1000 Kč, týdenní pobyt v hotelu s polopenzí a šestidenní permanentkou stojí kolem 300 - 400 eur na osobu.
Tip: početné horské sruby a chaty jsou pro Tyrolsko velmi typické. Občerstvit se tu můžete mnoha místními horskými specialitami.
www.tirol.at
</TEXT>
<HEADING>
Členství v rakouském Alpenvereinu
</HEADING>
<TEXT>
Pokud patříte mezi příznivce rakouských Alp, můžete se stát členem Rakouského horského svazu. Jedinou povinností je vyplnit přihlášku a zaplatit vstupní poplatek (240 Kč) a členské příspěvky (od 1360 do 1730 Kč). Členství v OEAV přináší tyto výhody:
1. Sleva a přednost při ubytování na chatách v Rakousku i celé Evropě - přednost na více než 500 chatách a až 50% slevy
2. Pojištění členů - při úrazech jsou pojištěny všechny výdaje za záchranné nebo pátrací akce, pojištění platí po celém světě
3. Sleva na dopravu po Rakousku, bezplatné nebo velmi levné vzdělávací kursy, výhodné nabídky na dovolenou (i pro celé rodiny)
4. Další - šestkrát ročně speciální časopis, dobře zpracované ročenky za nízkou cenu, mapy, učební texty a průvodce se slevou
Kontaktní adresa:
ALPY, Štefánikova 63
</TEXT>
</DOC>
<DOC>
<DOCID>LN-20021109075</DOCID>
<DOCNO>LN-20021109075</DOCNO>
<DATE>11/09/02</DATE>
<TITLE>
německá herečka Angela Winklerová se poprvé představila pražskému publiku
</TITLE>
<TEXT>
Herečka Angela Winklerová je jednou z hvězd německy mluvícího divadla. V inscenaci Ibsenova Rosmersholmu, kterou ve vídeňském Burgtheatru nastudoval neméně slavný Peter Zadek, hraje jednu z hlavních postav Rebeku. Inscenace včera a dnes otevírá Pražský divadelní festival německého divadla.
</TEXT>
<HEADING>
LN: Jak začala vaše spolupráce s režisérem Zadekem?
</HEADING>
<TEXT>
Velmi jednoduše, asi před dvanácti lety zavolal k nám domů, zda bych nechtěla hrát v jeho inscenaci Ivanova, kterou připravoval ve Vídni. Předtím jsem působila na berlínské Schaubühne u režiséra Petera Steina. Pak přišly děti a já jsem v podstatě od divadla odešla, dokonce jsme se s manželem odstěhovali na venkov a vlastně jsem úplně přestala sledovat, co se v divadle děje.
</TEXT>
<HEADING>
LN: Divadlo vám nechybělo?
</HEADING>
<TEXT>
Mně ho nahradily děti - mám tři syny a jednu dceru - a chtěla jsem být s nimi, než trochu odrostou a půjdou do školy.
</TEXT>
<HEADING>
LN: Znala jste předchozí Zadekovy režie?
</HEADING>
<TEXT>
Jistě, například Wedekindovu Lulu. Jeho nabídka byla pro mě velmi zajímavá a také už nastala doba, kdy jsem mohla začít znovu pracovat, děti už nebyly úplně malinké. Naše spolupráce byla od počátku báječná, rozuměli jsme si, hrála jsem pak u něj například Raněvskou ve Višňovém sadu, v Pinterově Měsíčním svitu, Hamleta a teď Rebeku v Rosmersholmu.
</TEXT>
<HEADING>
LN: Je vám Rebeka něčím zvlášť blízká?
</HEADING>
<TEXT>
Zejména svou citovostí. Myslím, že nebudu přehánět, když řeknu, že Zadek měl představu o této roli velmi úzce spojenou se mnou, její výklad stavěl na mně. Svým způsobem to byl krásný dárek. Stejné to nejspíš bude s Brechtovou Matkou Kuráží, kterou chce Zadek uvést v Berlíně a já bych měla hrát titulní roli. On tuto hru vnímá jako opět velmi aktuální, protože svět je nyní samý konflikt, ohrožují nás teroristické útoky. Já si ale vztah k titulní postavě budu hledat přes své děti.
LN: Máte velkou rodinu a přitom cestujete mezi Berlínem a Vídní. Jak všechno stíháte?
Není to jednoduché, ale děti už jsou samostatné. Je pravda, že když zkouším, dostanu se domů tak jednou do měsíce. Pak ale celá rodina přijede na premiéru, usadí se v hledišti a jsme zase spolu.
LN: Vaše dcera se narodila s Downovým syndromem. Vy s podobně postiženými dětmi hrajete divadlo. Obohacuje vás to i jako herečku?
Velmi. Postižené děti hrají naprosto bezprostředně a bez falše. Stejný způsob hraní vyžaduje i Zadek. Učím se od těchto dětí, jsou úžasně přirozené a spontánní.
</TEXT>
<HEADING>
LN: Jak takové divadlo funguje?
</HEADING>
<TEXT>
V podstatě jako každé jiné, jmenuje se Ramba Zamba a soubor pravidelně zkouší a hraje. Dokonce jsme hostovali i v Burgtheatru, publikum nám velmi fandí. Někdy s dětmi hraji, ale většinou působím ve funkci jakéhosi poradce.
</TEXT>
<HEADING>
LN: Jaké byly vaše divadelní začátky?
</HEADING>
<TEXT>
Otec byl lékař a rodiče si moc nepřáli, abych se stala herečkou. Přihlásila jsem se na uměleckou školu a tam si se mnou moc nevěděli rady. Nebylo jim jasné, zda mám talent nebo ne. Tak jsem odešla a chodila jsem na soukromé hodiny herectví. Jednoho dne jsem se sebrala a nastoupila do zájezdového souboru v takovém malém hnízdě v Porýní. Každý den jsem trávila na jiné štaci, ale bylo to zajímavé. Pak jsem napsala dopis do Berlína Peteru Steinovi, zda by o mě neměl zájem. Domluvili jsme se a přijal mě do angažmá. Tam jsem se potkala s režisérem Grüberem, který mě hodně ovlivnil, to byl také režisér mého srdce.
LN: Vraťme se ještě k Hamletovi, nebývá zvykem, aby jej hrála žena. Co pro vás bylo pro pojetí této postavy určující?
Hamlet je symbolická postava, není tak podstatné, zda jej hraje žena nebo muž. Pro mě se všechno odehrálo ve vztahu rodiče-dítě. Hamlet jako dítě, které trpí tím, že jeho rodiče se zabývají nesmysly, politikou, bojem o moc. Je nešťastný, že se mu rodiče nevěnují. Tenkrát jsem se snažila oživit v sobě to, co ve mně zůstalo z dítěte.
</TEXT>
<HEADING>
LN: Znáte české divadlo?
</HEADING>
<TEXT>
Jsem v Praze poprvé a přiznám se, že o českém divadle moc nevím. Je to i tím, že jsem dlouho žila na venkově a od všeho se cíleně odstřihla. Teď hned běžím někam do centra, abych se tu aspoň trochu porozhlédla. Moc času mi ale před večerním představením nezbývá.
Má na svém kontě i významné filmové role: hrála například ve snímcích Volkera Schlöndorffa - Agnes v Plechovém bubínku a titulní roli ve Ztracené cti Kateřiny Blumové. Winklerové hrdinky vyjadřují svá vnitřní hnutí prostě ale s neobyčejnou naléhavostí a ona sama vyzařuje zvláštní kouzlo, v němž je i určitá tichá zasněnost. Zároveň jí prostupuje jakási vnitřní vyrovnanost a síla.
</TEXT>
</DOC>
<DOC>
<DOCID>LN-20021109076</DOCID>
<DOCNO>LN-20021109076</DOCNO>
<DATE>11/09/02</DATE>
<TITLE>
Zlatý hřeb loňského festivalu Blues Alive, americké trio The Holmes Brothers, přijíždí do Prahy. Návštěvníci Lucerna Music Baru se v úterý 12. listopadu setkají s odvážnou kombinací blues, country a gospelu, která této skororodinné kapele z Virginie vynesla nominaci na cenu Grammy.
</TITLE>
<GEOGRAPHY>PRAHA</GEOGRAPHY>
<TEXT>
Wendell (kytara) a Sherman (baskytara) Holmesovi vyrostli ve Virginii a jejich první hudební školou byl kostel. Ke zpěvu písní s biblickým tématem záhy přibyl poslech rozhlasové hitparády. Za jejich dnešní žánrovou rozpolcenost prý může slabý signál bluesového rádia, které přehlušovala country &amp; westernová stanice. Počátkem 60. let doprovázeli Johna Lee Hookera, The Impressions a další známé umělce. Po roce 1966 sestavu doplnil bubeník Popsy Dixon, název The Holmes Brothers však vznikl až roku 1980. O devět let později se datuje první deska In The Spirit u Rounder Records, jež zaujala posluchače i kritiky. V roce 1992 vychází album Jubilation u nahrávací společnosti Petera Gabriela Real World (bratři Holmesové byli prvními americkými hudebníky, které bývalý zpěvák Genesis v rámci projektu "Skutečný svět" produkoval). V devadesátém čtvrtém natočili u stejné firmy skladbu That's Where It's At s Vanem Morrisonem. Krátce na to se objevili jako herci v nezávislém snímku Lotto Land, k němuž rovněž složili muziku. Roku 1997 je požádala písničkářka Joan Osborneová, aby s ní "předskakovali" Bobu Dylanovi. Úterní koncert v pražském Lucerna Baru začíná v 19.30. Jako zvláštní hosté na něm vystoupí Peter Lipa Band a americký zpěvák a kytarista Terry Lee Hale.
PRAHA - Wendell (kytara) a Sherman (baskytara) Holmesovi vyrostli ve Virginii a jejich první hudební školou byl kostel. Ke zpěvu písní s biblickým tématem záhy přibyl poslech rozhlasové hitparády. Za jejich dnešní žánrovou rozpolcenost prý může slabý signál bluesového rádia, které přehlušovala country &amp; westernová stanice. Počátkem 60. let doprovázeli Johna Lee Hookera, The Impressions a další známé umělce. Po roce 1966 sestavu doplnil bubeník Popsy Dixon, název The Holmes Brothers však vznikl až roku 1980. O devět let později se datuje první deska In The Spirit u Rounder Records, jež zaujala posluchače i kritiky. V roce 1992 vychází album Jubilation u nahrávací společnosti Petera Gabriela Real World (bratři Holmesové byli prvními americkými hudebníky, které bývalý zpěvák Genesis v rámci projektu "Skutečný svět" produkoval). V devadesátém čtvrtém natočili u stejné firmy skladbu That's Where It's At s Vanem Morrisonem. Krátce na to se objevili jako herci v nezávislém snímku Lotto Land, k němuž rovněž složili muziku. Roku 1997 je požádala písničkářka Joan Osborneová, aby s ní "předskakovali" Bobu Dylanovi. Úterní koncert v pražském Lucerna Baru začíná v 19.30. Jako zvláštní hosté na něm vystoupí Peter Lipa Band a americký zpěvák a kytarista Terry Lee Hale.
</TEXT>
</DOC>
<DOC>
<DOCID>LN-20021109077</DOCID>
<DOCNO>LN-20021109077</DOCNO>
<DATE>11/09/02</DATE>
<TITLE>
Jedna z nejtvrdších kapel začátku 90. let Prong dnes vystoupí v pražském Paláci Akropolis. Newyorským hardcorovým souborem, vedeným od roku 1986 kytaristou a zpěvákem Tommym Victorem, prošli mj. muzikanti z legendárních Swans či Killing Joke. Skupina, jejíž členové se v roce 1996 rozešli do dalších skupin, od léta 2002 pracuje na svém comebacku. Součástí probíhajícího turné je i vůbec první pražská zastávka. Koncert začíná v 19.30, vstupné je 330 Kč.
</TITLE>
<TEXT>
Concerto Bohemia: koncert vítězů. Studentské a žákovské orchestry z Ostravy, Police nad Metují, Šternberka, Liberce, Brna a dalších měst vystoupí dnes od 20 hodin ve Španělském sále Pražského hradu. Deset nejlepších souborů vybrala odborná porota v rámci 11. ročníku soutěže Concerto Bohemia, vyhlašované Českým rozhlasem ve spolupráci s Českou televizí. Slavnostní koncert bude vysílat v přímém přenosu ČT 2 a ČRo 3 Vstupenky na místě stojí 70 Kč.
De profundis je název programu, který na nedělní podvečer připravil soubor Collegium Marianum do barokního sálu knihovny v Melantrichově ulici. Od 18 hodin zde za doprovodu dobových nástrojů přednese sopranistka Anna Hlavenková duchovní skladby mistrů 17. století.
Romové nechtění. Výstava reportážních fotografií Jany Tržilové, které poukazují na situaci lidí postavených na okraj společnosti, je otevřena v olomoucké galerii U mloka do 29. listopadu. Působivé snímky inspirovaly například britského hudebníka a producenta Jaze Colemana ke zkomponování Concerta Grossa na motivy romské lidové hudby.
Japonský týden vrcholí. Tradiční japonské hudební nástroje, tanec, divadlo, přehlídka kimon či představení současného stepu - to vše lze ještě dnes a zítra zhlédnout v Kongresovém centru Praha, kde vrcholí Japonský týden. Součástí přehlídky jsou i ukázky čajového obřadu ( 14.30) nebo loutková představení ( 10.30 a 11.15).
</TEXT>
</DOC>
<DOC>
<DOCID>LN-20021109078</DOCID>
<DOCNO>LN-20021109078</DOCNO>
<DATE>11/09/02</DATE>
<TITLE>
Washington porazil Floridu 2:1 a český útočník se posunul na deváté místo v bodování zámořské NHL
</TITLE>
<TEXT>
Čtvrtý vítězný gól této sezony vstřelil v hokejové NHL Jaromír Jágr. Díky jeho trefě v prodloužení a jedné asistenci zdolal Washington Floridu 2:1.
NEW YORK - Hokejisté Washingtonu porazili v utkání NHL Floridu 2:1 v prodloužení. U obou branek vítězného mužstva byl Jaromír Jágr - na první přihrál Robertu Langovi a druhou v nastaveném čase sám vstřelil. Po šestizápasové pauze, způsobené zraněným zápěstím, se v brance Capitals objevil Olaf Kölzig a chytal výborně. Zvláště v prodloužení, které se hrálo téměř výhradně v obranném pásmu Washingtonu, Kölzig svůj tým podržel: chytil sedm z celkových 33 střeleckých pokusů Floridy. Převahu Panterů v nastaveném čase ještě umocnila přesilovka, ovšem právě během ní ujel Jágr a první střelou Washingtonu v prodloužení rozhodl zápas. Kristian Huselius, jediný střelec Floridy, mohl ještě předtím strhnout výhru na stranu hostů, když se snažil doklepnout za Kölzigova záda odražený puk. Rozhodčí se však mylně domnívali, že kotouč je již v brankářově moci, a hru přerušili. "Oba rozhodčí si mysleli, že puk už má gólman, ale přitom jsme byli v gólové šanci," zlobil se Huselius. "Pořád jsme měli puk pod kontrolou, ale oni zapískali."
</TEXT>
<HEADING>
Jágr nemyslel, jen ujížděl
</HEADING>
<TEXT>
Jeff Halpern poté vyhrál vhazování ve vlastním obranném pásmu a přihrál Callemu Johanssonovi, který dal puk do jízdy Jágrovi. Ten, ač jej držel Valerij Bure, oklamal gólmana Janiho Hurmeho a bekhendem vstřelil svůj osmý gól v sezoně. "Nepřemýšlel jsem," řekl Jágr o svém úniku. "Kdybych totiž přemýšlel, tak bych zůstal stát s pukem v rohu. Když jste v úniku, musíte se starat hlavně o to, aby vás nedojeli obránci. Bylo prodloužení, kdy nemáte co ztratit, stejně už máte bod," tvrdil český útočník, pro kterého to byl ve čtrnáctém zápase sezony čtvrtý vítězný gól a je v tomto ohledu s Rusem Fjodorovem z Detroitu nejlepší v celé NHL. Díky dvěma bodům se Jágr posunul v produktivitě znovu do první desítky NHL. Za 8 gólů a 8 nahrávek pa-tří Jágrovi 9. místo, na druhého Martina St. Louise ztrácí pouhé čtyři body, vedoucí Lemieux však před ním má náskok třinácti bodů. Pátečním zápasům dominovali brankáři - nulu proti Calgary vychytal pro New York Rangers Dan Blackburn, Jezdci porazili Plameny 1:0 v prodloužení. V brance Calgary podal skvělý výkon Jamie McLennan, který pochytal 34 střel; Blackburn měl 26 zákroků. Čisté konto udržel v brance New Jersey také Martin Brodeur, na kterého Philadelphia vyslala 23 střel. O čtyři střelecké pokusy více zaznamenali Ďáblové a jeden z nich si našel cestu za záda Romana Čechmánka. Autorem gólové trefy byl Jamie Langenbrunner; puk mu "sedl" skvěle a vymetl pravý horní roh Čechmánkovy branky.
</TEXT>
<HEADING>
Brankáři Atlanty se třikrát vystřídali
</HEADING>
<TEXT>
Český brankář věděl, že neměl šanci gólu zabránit. "Byla to dokonalá střela, nahoru, nad moje rameno i nad lapačku, přesně do růžku," řekl Čechmánek. "Navíc byla velmi prudká. Zkrátka perfektní střela, která rozhodla zápas." Shut-out si připsal také Jocelyn Thibault, jehož Chicago deklasovalo Atlantu poměrem 5:0. Thibaultovi stačilo k čistému kontu chytit sedmnáct střel. V brankovišti Atlanty bylo o poznání rušněji; trenér Kurt Fraser třikrát prostřídal dvojici gólmanů, ale nakonec nebyl spokojen s Passim Nurminenem ani s Milanem Hniličkou. "Rozhodně jsem takové brankářské rošády neplánoval," řekl Fraser. "Ale nemohl jsem si pomoci. Dostáváme moc laciných gólů a naši gólmani budou muset mezi tyčemi předvádět lepší výkony."
Český brankář věděl, že neměl šanci gólu zabránit. "Byla to dokonalá střela, nahoru, nad moje rameno i nad lapačku, přesně do růžku," řekl Čechmánek. "Navíc byla velmi prudká. Zkrátka perfektní střela, která rozhodla zápas." Shut-out si připsal také Jocelyn Thibault, jehož Chicago deklasovalo Atlantu poměrem 5:0. Thibaultovi stačilo k čistému kontu chytit sedmnáct střel. V brankovišti Atlanty bylo o poznání rušněji; trenér Kurt Fraser třikrát prostřídal dvojici gólmanů, ale nakonec nebyl spokojen s Passim Nurminenem ani s Milanem Hniličkou. "Rozhodně jsem takové brankářské rošády neplánoval," řekl Fraser. "Ale nemohl jsem si pomoci. Dostáváme moc laciných gólů a naši gólmani budou muset mezi tyčemi předvádět lepší výkony."
</TEXT>
</DOC>
<DOC>
<DOCID>LN-20021109079</DOCID>
<DOCNO>LN-20021109079</DOCNO>
<DATE>11/09/02</DATE>
<GEOGRAPHY>HELSINKY</GEOGRAPHY>
<TEXT>
České hokejisty čekají v druhém vystoupení na Karjala Cupu v Helsinkách domácí Finové. Vítěz dnešního duelu (od 17.30) proto už bude mít bez ohledu na nedělní vyvrcholení turnaje k celkovému prvenství v druhém podniku evropské Tour hodně blízko. Český tým, který vede průběžnou tabulku soutěže, však Karjala Cup jako jediný ze čtveřice turnajů Euro Hockey Tour ještě nikdy nevyhrál. "Potřebujeme hlavně zvládnout další zápas, to ostatní je zatím předčasné," bránil se kouč českého výběru Slavomír Lener úvahám o průlomu v historii. "Věříme, že nám pomůže přítomnost hráčů z finské ligy, kteří znají jejich styl a vědí, jak se v tomhle prostředí pohybovat," dodal. České barvy bude hájit hned čtveřice finských krajánků a pátý bude připraven alespoň spoluhráčům poradit. Zablokovaná záda totiž nepustí na led Tomáše Kucharčíka z Hämeenlinny, ale místo něho zaskočí tentokrát Vladimír Machulda ze SaiPy. Druhého hráče soutěže produktivity finské ligy čeká v 31 letech reprezentační premiéra. K mužstvu se Machulda připojil včera před odletem do Helsink, původně hodlal strávit přestávku v soutěži doma se svými blízkými. "Ne, rozhodně jsem nezaváhal ani na okamžik. Nabídka zahrát si v nároďáku se neodmítá," pravil rozhodně někdejší forvard pražské Slavie a Litvínova. Trenéři už mu našli místo v sestavě: bude hrát nalevo v útoku společně s centrem Josefem Marhou a křídlem Janem Čalounem. "Kucharčík zůstane s námi až do konce a možná si ještě v neděli zahraje, pokud bude jen trochu fit," nevzdává se Lener služeb mistra světa z Lillehammeru. Kucharčíkovo zranění ale přece jen přinutilo kouče udělat ve vítězné sestavě z utkání proti Švédům korektury; beze změn zůstala jen Králova formace. "A chytat bude Bříza," doplnil Lener tajenku.
</TEXT>
</DOC>
<DOC>
<DOCID>LN-20021109080</DOCID>
<DOCNO>LN-20021109080</DOCNO>
<DATE>11/09/02</DATE>
<TITLE>
přiznává hokejista Pittsburghu Martin Straka, který se po dlouhé době vrátil na led
</TITLE>
<TEXT>
Na den přesně po osmi měsících si Martin Straka znovu zahrál hokej. Po neuvěřitelném množství zdravotních problémů, které vyvrcholily v červenci, kdy na hvězdu Pittsburghu Penguins spadla 170 kg těžká činka, se zdá být jeden z nejlepších českých hokejistů konečně fit.
LN: Jak moc vás po středečním premiérovém utkání s Floridou (3:4) bolí nohy?
Děsně. Když jsem ráno po zápase vstával, zdálo se mi, že jsem devadesátiletý stařík. Všechno mě bolelo a z postele jsem se štrachal snad tři minuty.
LN: Na ledě jste strávil 16 minut a 33 vteřin, tedy o něco méně, než bývalo zvykem. Vnímal jste, že se do hry nedostáváte tak často jako dříve?
Mně se zdálo, že jsem hrál snad 40 minut. Měl jsem toho plný zuby. Na střídačku jsem se vracel zpravidla už po 30 vteřinách, jednou jsem se ale na ledě zapomněl snad dvojnásobnou dobu. Dalších pět minut jsem pak jen lapal po dechu a nohy se mi změnily v beton...
LN: Nesvírala vás při utkání nervozita? Přece jen jste dost dlouho hokej nehrál.
Myslel jsem si, že před utkáním nervozitou neusnu, ale zabral jsem dobře. Na zápas jsem se docela těšil, ale když jsem se při prvním střídání vůbec nedotkl puku, cítil jsem se poněkud zvláštně...
LN: Jak rychle jste si zvykl na tempo hry?
První třetinu jsem vůbec nevěděl, co se kolem mě děje. Připadal jsem si jako v nějakém zpomaleném filmu. Dával jsem si hlavně pozor, abychom třeba kvůli nějaké mé hloupé chybě nedostali gól. Postupně jsem si ale zvykal. Ve druhé polovině utkání už jsem se konečně začal částečně orientovat, uklidnil jsem se a dovolil si sem tam už i kličku.
LN: Zaregistroval jste fakt, že jste za celý zápas ani jednou na branku Floridy nevystřelil?
Toho jsem si všiml... Nemohl jsem se zkrátka ke střele dostat. Ke konci zápasu mě napadlo, že bych mohl na branku vypálit třeba z půlky kluziště, abych měl v zápisu alespoň jednu čárku... (směje se).
LN: Nelimitovaly vaši hru do jisté míry obavy, že si třeba některé z nedávných zranění obnovíte?
Určitě ne, na zranění jsem fakt vůbec nemyslel. Dokonce jsem jednou dostal pořádný krosček, ale nic se mi nestalo. Doufám, že už jsem si snad všechnu smůlu vybral. Hned to musím ale radši zaklepat.
LN: Tvrdíte sice, že jste se v prvním zápase spíše rozkoukával, nicméně stačil jste nahrát na dvě ze tří branek Pittsburghu, což je slušná bilance, ne?
Ale jo. Ve 33. minutě jsem poslal puk Dai-glemu na červenou čáru a on pak jel sám na brankáře. Těsně před koncem jsem zase přihrál Lemieuxovi a on v neuvěřitelném chaosu před brankou Floridy dokázal puk doklepnout do sítě.
LN: Na hru nestárnoucího Maria Lemieuxe se zatím pějí ódy. Myslíte si, že má někdo šanci dostihnout ho v kanadském bodování?
Jestli mu vydrží zdraví, tak ho nikdo nemůže dohonit. Hraje fakt neskutečně skvěle.
LN: Občas se ale zdá, jako by mu soupeři nechávali až příliš mnoho prostoru. Dá se tenhle fakt vysvětlit?
Pravdou je, že soupeři před ním skutečně často ustupují. Určitě ale ne z nějaké galantnosti... Bojí se totiž, že je zesměšní, když proti němu vyrazí. Nedávno jsme hráli proti Rangers a Kasparaitis se pokusil jít Mariovi tvrdě do těla. V příští vteřině seděl na zadku a vypadal jako blbec. Lemieux má prostě u protihráčů viditelný respekt a hraje výborně určitě i proto, že se hokejem především baví.
LN: Jak s Lemieuxem vycházíte? Nemá ke spoluhráčům určitý odstup, když je majitelem klubu?
Mario je v pohodě a vztah máme velice dobrej. Je to výbornej chlap a vychází dobře myslím s každým hráčem z našeho týmu. A že by si zachovával od někoho odstup? To určitě ne.
LN: S Pittsburghem se v minulých dnech rozloučil Vladimír Vůjtek. Proč si myslíte, že mu ani tahle štace v NHL nevyšla?
Já vlastně ani nevím, jak to s ním dopadlo, protože když jsme odjížděli na Floridu, ještě nebylo nic definitivní. Vláďa měl určitě smůlu. Na to, jaký je hokejový mág, nedostal moc šancí.
LN: Do zápasového rytmu jste naskočil zrovna v čase, kde se Pittsburgh vydal na tzv. trip. Není toho na vás najednou trochu moc?
Kdepak. Kdybyste jen věděl, jak moc mi hokej scházel. Jsem strašně šťastný, že už zase můžu hrát a hokejem se bavit.
</TEXT>
</DOC>
<DOC>
<DOCID>LN-20021109081</DOCID>
<DOCNO>LN-20021109081</DOCNO>
<DATE>11/09/02</DATE>
<TITLE>
* Rozhovor s hokejistou Richardem Králem
</TITLE>
<TEXT>
* Českou hokejovou reprezentaci čekají po vítězství nad Švédy zbývající dva zápasy na turnaji Karjala Cup v Helsinkách
* Vše o Turnaji mistrů, na kterém hraje po deseti letech znovu český tenista Jiří Novák
* O kom se mluví: Kontroverzní irský fotbalista Roy Keane
</TEXT>
</DOC>
<DOC>
<DOCID>LN-20021109082</DOCID>
<DOCNO>LN-20021109082</DOCNO>
<DATE>11/09/02</DATE>
<TITLE>
Sparta bude hrát na Hané proti hráčům, kteří zaplatili divákům vstupné
</TITLE>
<TEXT>
Pikantní okolnosti provázejí dnešní atraktivní předehrávku 14. kola fotbalové ligy. Utkání Olomouc - Sparta je vyprodáno, ale vstupné tentokrát místo diváků uhradí hráči hanáckého oddílu.
PRAHA/OLOMOUC - Vedení Sigmy Olomouc tímto krokem zareagovalo na špatné podzimní výkony mužstva a diváky pozvalo na utkání s lídrem prvoligové tabulky zdarma. S tím, že místo fanoušků tentokrát naplní klubovou kasu hráči. "Samozřejmě jsme tu věc všichni v kabině probírali. Je to-tiž pravda, že naše dosavadní výkony byly špatné. Tak jsme sklopili hlavu a uši," poznamenal záložník olomoucké Sigmy Patrik Siegl. Andrův stadion bude navzdory televiznímu přenosu našlapán do posledního místečka. Při kapacitě 12 tisíc diváků tak na jednoho hráče vyjde uhradit sumu cca 20 tisíc korun.
</TEXT>
<HEADING>
Baranek: Před plnými ochozy budou domácí lepší
</HEADING>
<TEXT>
"Mně osobně to nevadí a myslím, že ostatní kluci to vidí stejně. Bude to dobré gesto pro diváky a aspoň bude plný stadion," doplňuje Siegl s tím, že opakování takové akce by se ale v šatně už s moc velkým ohlasem nesetkalo. "To by nás možná zruinovalo," usmál se. Sparťanský a bývalý olomoucký útočník Miroslav Baranek si myslí, že tah se vstupným může domácím pomoci. "Před vyprodaným stadionem určitě podají lepší výkon," soudí Baranek. Co ale sparťanský forvard na to, kdyby se olomouckým gestem inspiroval i management Sparty a pokusil se stejným krokem do hlediště stadionu na Letné přilákat 20 tisíc diváků? "My zatím vyhráváme, tak to aktuální není," řekl Baranek. "Ale kdybychom se dostali do krize, tak bychom určitě nečekali na to, až za námi přijde vedení, ale takový návrh by jistě vzešel rovnou od mužstva."
"Mně osobně to nevadí a myslím, že ostatní kluci to vidí stejně. Bude to dobré gesto pro diváky a aspoň bude plný stadion," doplňuje Siegl s tím, že opakování takové akce by se ale v šatně už s moc velkým ohlasem nesetkalo. "To by nás možná zruinovalo," usmál se. Sparťanský a bývalý olomoucký útočník Miroslav Baranek si myslí, že tah se vstupným může domácím pomoci. "Před vyprodaným stadionem určitě podají lepší výkon," soudí Baranek. Co ale sparťanský forvard na to, kdyby se olomouckým gestem inspiroval i management Sparty a pokusil se stejným krokem do hlediště stadionu na Letné přilákat 20 tisíc diváků? "My zatím vyhráváme, tak to aktuální není," řekl Baranek. "Ale kdybychom se dostali do krize, tak bychom určitě nečekali na to, až za námi přijde vedení, ale takový návrh by jistě vzešel rovnou od mužstva."
</TEXT>
</DOC>
<DOC>
<DOCID>LN-20021109083</DOCID>
<DOCNO>LN-20021109083</DOCNO>
<DATE>11/09/02</DATE>
<TEXT>
Slovenská tenistka Daniela Hantuchová (na snímku) podlehla na Turnaji mistryň v Los Angeles Bulharce Magdaleně Malejevové
</TEXT>
</DOC>
<DOC>
<DOCID>LN-20021109084</DOCID>
<DOCNO>LN-20021109084</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Česká televize bude v příštím týdnu vysílat přímé přenosy z Turnaje mistrů v Šanghaji. Po úspěšném jednání s majiteli vysílacích práv nabídne ČT tenisovým příznivcům od středy do pátku přímé přenosy zápasů Jiřího Nováka ve Zlaté skupině s Američanem Agassim, Španělem Ferrerem a Švýcarem Federerem. Navíc diváci uvidí jeden ze sobotních semifinálových duelů a v neděli 17. listopadu od osmi hodin ráno finále.
</TEXT>
</DOC>
<DOC>
<DOCID>LN-20021109085</DOCID>
<DOCNO>LN-20021109085</DOCNO>
<DATE>11/09/02</DATE>
<TITLE>
Změna programu extraligy. Summit NATO, který se 21. a 22. 11. uskuteční v Praze, změnil program hokejové extraligy. Slavia bude hrát 22. a 24. kolo proti Plzni a Karlovým Varům na kluzištích svých soupeřů.
</TITLE>
<TEXT>
Šenkeřík přestoupí do Jablonce. Jediný den zvažoval útočník Zdeněk Šenkeřík (21), zda přestoupí z Bohemians do Jablonce, odkud dostal nabídku. V zimě se bude z Vršovic stěhovat na sever Čech.
Pro Kukola liga skončila. Teplický fotbalový záložník Tomáš Kukol (28) si vybere nedobrovolnou ligovou přestávku. Na tréninku si totiž přetrhl přední křížové vazy v koleně a léčba potrvá nejméně celé jaro.
Pešek pojede silniční MS. ČR bude mít v příští sezoně MS silničních motocyklů tři zástupce. Vedle Jaroslava Huleše a Jakuba Smrže, kteří budou startovat ve třídě do 250 ccm, pojede stopětadvacítky Lukáš Pešek. Jednou z možností je tým Semprucci, s italskými stroji Malaguti.
</TEXT>
</DOC>
<DOC>
<DOCID>LN-20021109086</DOCID>
<DOCNO>LN-20021109086</DOCNO>
<DATE>11/09/02</DATE>
<TITLE>
říká obránce Jiří Novotný, sparťan tělem i duší a držitel třinácti titulů
</TITLE>
<TEXT>
Věrnost klubovým barvám už se dnes nenosí a pokud se některý z fotbalistů v naší nejvyšší soutěži dá v tomto ohledu označit za výjimečnou postavu, pak je to určitě Jiří Novotný. "Enfant terrible" českého fotbalu se radoval ze třinácti mistrovských titulů v dresu pražské Sparty a ještě si mezitím stačil komplikovat život svým řádně nabroušeným jazykem.
PRAHA - Sbírka prvenství v lize, kterou se Novotný může chlubit, je ojedinělá a označení "rekordman" mu náleží po právu. "Každý titul je krásný. Něco takového nemůže zevšednět. Co víc může u nás hráč dokázat?" položil řečnickou otázku. "Já ale říkám, že získat ho je hezké, obhájit těžké a obhájit ho několikrát už je umění," usmívá se sparťanský obránce. "Je v tom kus štěstí, že jsem mohl hrát ve Spartě, kde se tituly získávají o něco snáz než v jiných klubech. Ale pořád je to velká dřina."
</TEXT>
<HEADING>
Petržela ho poslal do béčka, Ščasný do Liberce
</HEADING>
<TEXT>
Novotný si ve své bohaté kariéře, která do dnešního dne čítá 360 zápasů, nejednou zkomplikoval život. Dlouhé vlasy, občas melír, krk ověšený zlatými řetězy a řetízky, vyzývavé náušnice a svérázné chování - to všechno k němu patřilo. Chtěl se odlišovat. Jenže s tím měl problémy a s nadhledem vzpomíná na řadu konfliktních situací, do kterých se dostal. "S trenérem Borovičkou, kterého jsem poslal "kamsi", se do dneška zdravíme. S trenérem Petrželou jsem vlastně nic neměl, ten mě vyhodil právě za incident s Borovičkou," připomněl jeden z nejvíce mediálně prezentovaných průšvihů, po kterém se stěhoval do sparťanského béčka. Nepadl si do oka ani s trenérem Ščasným, který ho vyřadil z letenského kádru na nějaký čas definitivně. "Když jsem ho potkal na Viktorce, tak jsem ho normálně slušně pozdravil."
</TEXT>
<HEADING>
Hrát za Spartu znamená být psychicky odolný
</HEADING>
<TEXT>
Právě Zdeněk Ščasný byl na počátku nevídané změny v Novotného fotbalovém životě. Sparta pro něj byla zapovězena, přešel proto pod ochranná křídla trenéra Škorpila ve Slovanu Liberec a v roce 1999 tam dohrál sezonu. "Ščasný mě vyhodil a nikdy jsem se vlastně nedozvěděl proč. Na druhou stranu mi tím hrozně pomohl. Našel jsem v Liberci novou motivaci. Chtěl jsem dokázat, že do Sparty patřím, ačkoliv už se říkalo, že jsem neperspektivní. Bylo mi tehdy devětadvacet let." Na severu Čech odehrál devět zápasů. Poznal jiné prostředí, jiné lidi. "Mohl jsem porovnávat zázemí, podmínky pro trénování a zjišťoval jsem, v čem měla Sparta velkou výhodu. Od malička jsem v ní vyrůstal. Ne že bych si toho nevážil, ale po téhle zkušenosti si toho vážím dvojnásobně. Prostě jak se říká: všechno špatný je pro něco dobrý." Jenže být ve Spartě neznamená jen setkat se se špičkovými podmínkami. "Tady se teprve pozná, jak je kdo psychicky odolný. Ve Spartě se nezná nic jiného než vítězství. Ať se hraje s jakýmkoliv soupeřem. A když se vyhrává, ale nedaří se herně, hned se to propírá všude možně. Hrát ve Spartě znamená být hodně odolný. V tom je velký rozdíl od ostatních klubů."
</TEXT>
<HEADING>
Novotnému angažmá v zahraničí nebylo souzeno
</HEADING>
<TEXT>
V souvislosti se zahraničním angažmá se u jména Jiřího Novotného objevovaly turecké kluby Fenerbahce Istanbul a Istanbulspor, anglický tým Wolverhampton či švýcarský Neuchatel Xamax. "Nebýt některých mých blbostí, tak jsem se někam mohl dostat. Lhal bych, kdybych řekl, že mě to nemrzí. Ale nakonec jsem rád, že jsem mohl takhle dlouho být a leccos dokázat ve Spartě." Téměř jistý se svého času jevil přestup do Rapidu Vídeň. Jenže z Liberce namířil zkušený Novotný zpět do Sparty. "Nabídka byla oproti té sparťanské zajímavější finančně. Ale zase ne tak, abych vyloženě zabezpečil rodinu. Sparta mi tenkrát dala možnost vrátit se zpátky, a tak jsem podepsal smlouvu na tři roky. V té době sice Sparta nebyla ekonomicky tak vysoko jako Rapid, ale pravidelně hrála poháry. Nabídka prostě nebyla tak lukrativní, a proto jsem se rozhodl zůstat ve Spartě. A jsem jí věrný dodnes."
Nic jiného než fotbal nikdy nedělal a chce u něj zůstat
Smlouvu má Jiří Novotný podepsanou do roku 2005. "Chtěl bych dohrát ve Spartě, ale stát se může všechno. Je to vidět na příkladu Horsta Siegla," vzpomněl si na osud dlouholetého kamaráda, současného kapitána Příbrami. "Dokážu si představit, že se všechno bude odvíjet od mých výkonů a na tom, jak se mnou bude Sparta spokojená." Fotbalový život mu sice ještě nekončí, ale pomalu začíná uvažovat o tom, co dál. "Těžko bych mohl podnikat, k tomu musí člověk mít vlohy. A já jsem odmala nic jiného než fotbal nedělal. Takže bych ho opouštět nechtěl. Konkrétní představu ještě nemám. Snad trénovat malé kluky. Na nich je vidět, jak jsou strašně vděční za každou radu." Úlohu fotbalisty v uplynulých týdnech doplňoval rolí spisovatelskou a kniha se všeříkajícím názvem "Sparta, můj život" se dostává v těchto dnech do rukou čtenářů. "Rosa je daleko mladší než já a už má taky knížku," zavtipkoval směrem ke svému bývalému spoluhráči z Letné Tomáši Rosickému. "Původně jsem knihu nechtěl psát, protože ještě nekončím kariéru. Ale asi je ideální doba, roky se nezastaví."
</TEXT>
<HEADING>
Nesplněný sen: zahrát si na ME či MS
</HEADING>
<TEXT>
Ve výčtu jeho úspěchů některé položky chybějí a prázdná místa už v něm pravděpodobně zůstanou. "To, že jsem se nedostal do zahraničí, je jedno nesplněné přání. Každý sní o tom, že si zahraje na mistrovství Evropy nebo světa. V roce 2000 jsem se dostal na šampionát v Nizozemsku a Belgii, ale nenastoupil jsem ani na jedinou minutu. Zahrát si tam byl největší sen, který se mi nesplnil." Přesto sparťanský obránce na svoji milovanou hru nedá dopustit. "Byly a budou chvilky, kdy má člověk chuť se na všechno vyloženě vybodnout. Ale to trvá jenom chvíli. Já jsem fanatik, kterého fotbal strašně baví. Bez něj bych fakt nemohl být."
* "Svoji reprezentační premiéru jsem si tak nepředstavoval. Pevně jsem věřil ve vítězství. Soupeř byl vynikající, ale přinejmenším remízu jsme si zasloužili."
Jiří Novotný v září 1991 po utkání kvalifikace ME s Francií v Bratislavě.
* "Za hrubý výstup proti hlavnímu rozhodčímu v Kyjevě si nezahraje Jiří Novotný pět zápasů."
Verdikt Disciplinární komise UEFA z dubna 1992 po utkání Sparty s Dynamem Kyjev v Lize mistrů.
* "Jiří Novotný byl potrestán pokutou 10 000 Kč za znevážení jména českého fotbalu."
Verdikt Disciplinární komise ČMFS z prosince 1993 po Novotného výroku: "Ty č... z fotbalovýho ' svazu bych vyhnal na plac nahý".
* "Povolán byl do reprezentace také Jiří Novotný, který se na Strahově omluvil vedení národního mužstva a ČMFS za své nevhodné výroky po utkání 14. ligového kola s Drnovicemi na Letné."
</TEXT>
<HEADING>
Zpráva ČTK z února 1994.
</HEADING>
<TEXT>
* "Byl to gól jako každý jiný. Rozhodně jsem nemyslel na to, že je to nějaký zápis do historie. Hlavně že jsem mužstvu pomohl k vítězství, zvláště když na gólu Turků cítím svou vinu."
Jiří Novotný po přátelském zápase Česka s Tureckem v Istanbulu, kde v únoru 1994 dal svůj první reprezentační gól.
* "Manažerskou funkci převezme dosavadní kapitán mužstva Jozef Chovanec, kapitánskou pásku by si měl navléci jeho dlouholetý kolega z obrany Jiří Novotný."
Události po rezignaci Zdeňka Nehody na post manažera ve Spartě v říjnu 1994.
* "Jirka se musí zamyslet se nad svým chováním. Pokud mu to všechno dojde, nemám důvod ho nevzít zpátky do prvního mužstva. Vím, že jinak je to prima kluk, který do mužstva patří. Disciplína ale musí být."
Trenér Vlastimil Petržela přeřadil Novotného do sparťanské rezervy v lednu 1996 poté, co asistenta Borovičku vyzval k odchodu "kamsi".
* "Požádal jsem vedení, aby s ním nebyla obnovena platná smlouva a Novotnému jsem to vzápětí sám oznámil."
Trenér Zdeněk Ščasný po vyřazení Novotného z kádru v březnu 1999. Spekulovalo se o tom, že se snažil zlehčovat autoritu trenérů.
* "Znám ho od mládežnických výběrů a nikdy jsem s ním problémy neměl."
Trenér Ladislav Škorpil podal Novotnému pomocnou ruku a vzal ho v dubnu 1999 na hostování do Liberce.
* "Prodloužení Novotného smlouvy ve Spartě se zdá být překvapivé. Měl jasnou nabídku od Rapidu Vídeň a poté, co byl vyřazen z kádru mistrovského celku, strávil zbytek jara na hostování v Liberci. Jeho setrvání však zřejmě souvisí s odchodem Votavy, protože tím se mu otevírá cesta zpět na post libera."
Zpráva ČTK z června 1999.
</TEXT>
</DOC>
<DOC>
<DOCID>LN-20021109087</DOCID>
<DOCNO>LN-20021109087</DOCNO>
<DATE>11/09/02</DATE>
<GEOGRAPHY>WASHINGTON</GEOGRAPHY>
<TEXT>
Výsměch a rozpaky vzbudil nejnovější pokus americké vesmírné agentury NASA přesvědčit skeptiky, kteří dodnes pochybují o tom, že američtí kosmonauti přistáli v roce 1969 na Měsíci. Nejnovější akcí NASA bylo plánované vydání knihy obsahující množství materiálů dokazujících, že projekt Apollo 11 v žádném případě nemohl být podvod. Zveřejnění zmíněného projektu však vyvolalo vlnu kritiky a posměchu a NASA proto od svého plánu ustoupila. "Projekt vyvolal příliš posměchu," komentoval zastavení akce mluvčí NASA Bob Jacobs. Příznivci konspirační teorie o přistání na Měsíci už léta prohlašují, že americká mise na Měsíc v roce 1969 byla podvod a že celá operace byla natočena v hollywoodských studiích. "Mnohokrát mi volali lidé, zejména učitelé, s otázkou, jak mají na podobné pochyby reagovat," popsal debatu okolo Apolla 11 bývalý hlavní historik NASA Roger Launius. Skeptikům nestačí ani úlomky měsíčních hornin, ani svědectví astronautů a jsou přesvědčeni, že veřejnost byla obelhána filmem a kosmonauti se místo akce na Měsíci pouze "skrývali" na oběžné dráze.
</TEXT>
</DOC>
<DOC>
<DOCID>LN-20021109088</DOCID>
<DOCNO>LN-20021109088</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo školství nemá peníze na zaplacení počítačů, které do škol v rámci projektu Internet do škol instalovala firma AutoCont. Ministryně Petra Buzková (ČSSD) i předseda rozpočtového výboru Miroslav Kalousek (KDU-ČSL) sice říkají, že řešení se prostě musí najít, momentálně ale AutoCont musí na zaplacení čekat. "Uznávám, že se AutoCont bez vlastního zavinění dostal do obtížné situace... ale ministerstvo školství v tuto chvíli skutečně žádné finanční prostředky, které by mohlo použít, už nemá," prohlásila Buzková. Ministryně se včera se zástupci generálního dodavatele projektu Internet do škol sešla a seznámila je s důvody, které podle ní zdržují platby za počítače. "Dohodli jsme se na splátkách," řekl ředitel AutoContu Vlastimil Palata. Ministryně předala zástupcům AutoContu uznání dluhu, které již bylo připraveno. "Nyní se čeká na rozhodnutí rozpočtového výboru, který bude ministryně žádat o uvolnění 450 milionů korun na zaplacení počítačů," řekla mluvčí ministerstva školství Hana Vítková. Podle Kalouska se bude rozpočtový výbor touto věcí znovu zabývat někdy v příštích dnech. Stát dluží AutoContu přes 500 milionů korun, úroky z prodlení přesahují již 3,7 milionu korun.
</TEXT>
</DOC>
<DOC>
<DOCID>LN-20021109089</DOCID>
<DOCNO>LN-20021109089</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Dvě pětiny lidí, kteří v červnových parlamentních volbách hlasovali pro koalici Unie svobody-DEU a lidovců, by jí dnes svůj hlas nedali. Naopak KSČM by podpořilo téměř 70 procent voličů, kteří pro stranu v červnu hlasovali. ČSSD a ODS by nyní podpořily zhruba tři pětiny jejich voličů. Vyplývá to ze zářijového výzkumu Centra pro výzkum veřejného mínění (CVVM). Bývalí voliči Koalice by dnes volili zejména ODS a ČSSD, 13 procent by nyní nevolilo nebo není rozhodnuto, komu by svůj hlas dalo. KSČM má nejvíce stabilních příznivců, ale více než desetina jejích voličů by v době průzkumu podpořila sociální demokracii. Největší přesuny voličů parlamentních stran nastaly mezi ODS a ČSSD a dále mezi KSČM a ČSSD, v obou případech ve prospěch sociální demokracie.
</TEXT>
</DOC>
<DOC>
<DOCID>LN-20021109090</DOCID>
<DOCNO>LN-20021109090</DOCNO>
<DATE>11/09/02</DATE>
<GEOGRAPHY>BRNO</GEOGRAPHY>
<TEXT>
Nejvyšší soud do včerejšího dne obdržel tři stížnosti na průběh voleb. Včera naposledy mohli voliči nebo kandidující strany zpochybnit u Nejvyššího soudu výsledky prvního kola senátních voleb. Druhé kolo senátních voleb mohou lidé soudně napadnout do příštího pátku. Na Nejvyšší soud došla i stížnost týkající se komunálních voleb, kterou by ale měl řešit příslušný krajský soud. Na Nejvyšší soud se obrátili Republikáni Miroslava Sládka, kteří zpochybnili výsledky komunálních voleb v některých obcích na Brněnsku a Frýdecko-Místecku. Nejvyšší soud musí zvážit, zda je pro projednání stížnosti oprávněný, jinak věc předá jinému soudu, řekla mluvčí soudu Dana Janíčková. Ivan Kalda z Olomoucka Nejvyššímu soudu podal návrh na neplatnost senátních voleb. Podle něj by neměly být platné volby, kterých se nezúčastní více než 51 procent oprávněných voličů. Již v polovině týdne u Nejvyššího soudu napadl zvolení Vladimíra Železného senátorem za Znojemsko Petr Valentík z Uherského Hradiště. Příslušný senát soudu nyní bude podle Janíčkové řešit, zda byl Valentík oprávněný podat stížnost, když je sám z jiného okresu.
</TEXT>
</DOC>
<DOC>
<DOCID>LN-20021109091</DOCID>
<DOCNO>LN-20021109091</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Funkce romských poradců, které v současné době fungují na všech okresních úřadech, jsou ohroženy reformou státní správy. Velká část z nich přejde od 1. ledna na obce třetího stupně, kam okresy předají svou agendu. V některých případech se ale různé funkce sloučí a lidé pověření péčí o romskou menšinu svého regionu se budou muset zabývat i jinými agendami. Některé posty romských poradců budou zrušeny úplně. "Delimitace probíhá, ale někteří (poradci) budou mít kumulované funkce, takže nebudou dělat jen agendu romského poradce, ale například ještě drogovou prevenci, což nepovažujeme za dobré," řekl včera Roman Krištof, tajemník rady vlády pro záležitosti romské komunity. Podle něj neexistuje právní nástroj, jak přimět obce třetího stupně ke zřizování funkce romských poradců. Proti kumulaci funkcí romských poradců je i místopředseda vlády Petr Mareš, který včera zaslal ministru vnitra Stanislavu Grossovi dopis, v němž žádá o spolupráci v otázce romských poradců.
</TEXT>
</DOC>
<DOC>
<DOCID>LN-20021109092</DOCID>
<DOCNO>LN-20021109092</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Václav Klaus včera potvrdil, že na kongresu ODS nebude kandidovat na předsedu strany. Nic na tom nezměnilo ani včerejší odstoupení dosud jediného oficiálního kandidáta na šéfa ODS Evžena Tošenovského. "Na mých úvahách to nic nemění," řekl doslova Klaus. Podle něj je také prakticky vyloučeno, aby se kongres Občanské demokratické strany plánovaný na 12. a 13. prosince přesunul na příští jaro, jak před pár dny navrhovala manažerka strany Libuše Benešová. "Myslím si, že už je to natolik rozběhlé, že by bylo složité měnit termín. S úsměvem mohu říct, že i z hlediska poplatků za rušení objednaných sálů, pokojů atd. Já už to beru jako hotovou věc," poznamenal Klaus. Dosavadní předseda ODS se také neobává, že by se do prosincového kongresu nenalezli vhodní kandidáti. "Z toho bych žádný strach neměl. Tošenovského krok může situaci naopak projasnit, protože někteří uvidí, že asi toto nebyla ta správná cesta, a začnou hledat jinak," podotkl.
</TEXT>
</DOC>
<DOC>
<DOCID>LN-20021109093</DOCID>
<DOCNO>LN-20021109093</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Soudce pražského městského soudu Kamil Kydalka již začal studovat spis s novou obžalobou na zakladatele vytunelované stavební společnosti H-System Petra Smetku. Tentokrát jej žalobkyně viní z asi sedmnáctimilionového podvodu v souvislosti s dřívější koupí pražského hotelu Kriváň. Smetka již před soudem kvůli krachu H-Systemu čelí s dalšími pěti muži podezření, že připravili 1200 klientů o 1,19 miliardy korun. "Předpokládám, že do 14 dnů bych mohl mít jasno, co s tím (obžalobou) udělám," řekl včera Kydalka, který po H-Systemu dostal na starost i kauzu Kriváň. Smetkovi hrozí v obou případech až 12 let vězení. Monstrózní proces s aktéry H-Systemu odstartoval v září. V kauze Kriváň má Kydalka několik možností, jak s obžalobou na Smetku naložit. Jeho senát může například v neveřejném zasedání Smetkovo stíhání zastavit či vrátit případ k došetření. V úvahu připadá i varianta, že projednání dalšího podvodu spojí s H-Systemem. Další možností je stanovit v kauze Kriváň termín hlavního líčení, které se uskuteční a skončí nějakým rozhodnutím, doplnil Kydalka. V roce 1993 získal Smetka jako předseda představenstva společnosti Holding od České spořitelny investiční úvěr na koupi a rekonstrukci hotelu Kriváň ve výši 260 miliónů korun. Součástí smlouvy o úvěru byla provize asi 17 milionů korun pro zprostředkovatele koupě. Podle žalobkyně Smetka tuto částku od spořitelny neoprávněně vylákal a peníze převedl na firmu Žako se sídlem v Humenném na Slovensku, jež ale nic nezprostředkovávala. "Smetka obohatil sebe nebo jiného," míní žalobkyně. Se Smetkou byli původně obviněni i další dva muži. Policie ale jejich stíhání loni zastavila, protože se jim podle žalobkyně nepodařilo podíl na podvodu jednoznačně prokázat. Pochybné stamilionové úvěry dominují i v kauze H-Systemu.
</TEXT>
</DOC>
<DOC>
<DOCID>LN-20021109094</DOCID>
<DOCNO>LN-20021109094</DOCNO>
<DATE>11/09/02</DATE>
<GEOGRAPHY>WULLOWITZ</GEOGRAPHY>
<TEXT>
Bez blokády hranic se obešla včerejší demonstrace protitemelínských aktivistů u přechodu Dolní Dvořiště - Wullowitz. Rakouští ekologové pouze přistavili k penzionu Franzozenhof zhruba kilometr od hranice devět traktorů jako údajnou připomínku hraničních blokád před dvěma lety. Nyní je podle vedoucího organizace Stop Temelín Josefa Neumüllera čas na méně radikální, ale přesto účinnou formu protestů. Rakouské ekologické organizace žádají vlastní vládu, aby se nespokojila s částečnými technickými opatřeními, které na základě loňské dohody premiérů obou zemí v Bruselu hodlá na Temelíně dodatečně zavést Státní úřad pro jadernou bezpečnost. Rakouští experti právě včera v Praze projednávali detaily těchto navržených opatření se svými českými kolegy. Už dříve však rakouský ministr životního prostředí Wilhelm Molterer potvrdil, že česká strana zatím plní všechny závazky vyplývající z posledních česko-rakouských dohod o Temelíně.
</TEXT>
</DOC>
<DOC>
<DOCID>LN-20021109095</DOCID>
<DOCNO>LN-20021109095</DOCNO>
<DATE>11/09/02</DATE>
<GEOGRAPHY>BRNO</GEOGRAPHY>
<TEXT>
Řidiči, kteří jedou ze Slovenska do ČR, musejí v těchto dnech počítat na hraničních přechodech se zdržením. Začaly zde - podobně jako na hranicích s ostatními sousedními státy - preventivní kontroly zavazedel i automobilů. Tato situace potrvá do skončení pražského summitu NATO. Podle tiskového mluvčího jihomoravské cizinecké policie Romana Skřepka preventivní opatření zavedla policie minulý týden. Přijíždějící jsou na hranici lustrováni také podle databáze nežádoucích osob a podle celostátní evidence hledaných osob.
</TEXT>
</DOC>
<DOC>
<DOCID>LN-20021109096</DOCID>
<DOCNO>LN-20021109096</DOCNO>
<DATE>11/09/02</DATE>
<GEOGRAPHY>LIBEREC</GEOGRAPHY>
<TEXT>
Lékaři propustili počátkem listopadu po čtyřech měsících herce Miroslava Horníčka z jednotky intenzivní péče do domácího ošetřování. "Převezli jsme ho k nám domů, kde se o něj staráme," řekl chirurg Vladimír Mareš, hercův osobní přítel. Horníčkův zdravotní stav byl podle něj v poslední době stabilizován. Horníček, který v neděli oslaví 84. narozeniny, tráví většinu času na lůžku. Jeho vnímání okolí je kolísavé. Společníkem mu je hudba a staré fotografie, které si s oblibou prohlíží. Trpí chronickým cévním onemocněním mozku, těžkou cukrovkou a řadou podružných obtíží.
</TEXT>
</DOC>
<DOC>
<DOCID>LN-20021109097</DOCID>
<DOCNO>LN-20021109097</DOCNO>
<DATE>11/09/02</DATE>
<GEOGRAPHY>DĚČÍN</GEOGRAPHY>
<TEXT>
Ústecký krajský soud uložil Petru Zumrovi 11 let a tři měsíce vězení za loupežnou vraždu starožitníka Jindřicha Havránka. Podle spisu ho ubodal v červnu 2000 v opuštěném statku v Mikulášovicích na Děčínsku. Zumr i státní zástupkyně se vzdali odvolání, rozsudek je tak pravomocný. Předseda senátu Karel Šemík uvedl, že obžalovaný v přípravném řízení vraždu popíral, popřípadě z ní obviňoval někoho jiného. Před soudem se ale doznal.
</TEXT>
</DOC>
<DOC>
<DOCID>LN-20021109098</DOCID>
<DOCNO>LN-20021109098</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Silný vítr, který může v nárazech dosahovat rychlosti 72 až 90 kilometrů za hodinu, očekávají meteorologové dnes v nižších polohách i na hřebenech hor. Na některých místech může vítr znovu vyvracet nebo lámat stromy. Odpoledne a večer by měl vítr zeslábnout, řekli pracovníci Českého hydrometeorologického ústavu. Silný vítr, který na některých místech dosahoval až síly orkánu, se před dvěma týdny přehnal nad velkou částí území republiky a způsobil značné škody. Podle pojišťoven dosáhly výše několik set milionů korun. Kvůli vichřici přišli o život dva lidé.
</TEXT>
</DOC>
<DOC>
<DOCID>LN-20021109099</DOCID>
<DOCNO>LN-20021109099</DOCNO>
<DATE>11/09/02</DATE>
<TITLE>
PAŘÍŽ - Francouzská mediální společnost Vivendi Universal odejde z vodárenství, v němž působila 150 let. Firma oznámila, že prodá svůj 40procentní podíl ve vodárenské společnosti Vivendi Environnement, která působí i v České republice. Vodárenství bylo hlavním předmětem podnikání Vivendi předtím, než se za cenu značného zadlužení přeměnila v druhou největší mediální skupinu na světě. Peníze firma potřebuje pro boj s britským mobilním gigantem Vodafone o převzetí francouzského mobilního operátora Cegetel. Na českém trhu působí Vivendi Environnement prostřednictvím skupiny Vivendi Water ČR, která zásobuje vodou více než 3,4 milionu obyvatel České republiky. Její součástí jsou například Pražské vodovody a kanalizace.
</TITLE>
<HEADING>
Firmy má i v Česku
</HEADING>
<TEXT>
V roce 1991 vytvořila Vivendi Environnement s francouzskou společností EdF společný podnik Dalkia International. Ten v roce 1997 koupil podíl v Moravskoslezských teplárnách a Teplárnách Karviná, které se později spojily a změnily název na Dalkia Morava. Od roku 2001 má Dalkia i většinový podíl v Teplárně Ústí nad Labem a akciové společnosti PPC Trmice.
V roce 1991 vytvořila Vivendi Environnement s francouzskou společností EdF společný podnik Dalkia International. Ten v roce 1997 koupil podíl v Moravskoslezských teplárnách a Teplárnách Karviná, které se později spojily a změnily název na Dalkia Morava. Od roku 2001 má Dalkia i většinový podíl v Teplárně Ústí nad Labem a akciové společnosti PPC Trmice.
</TEXT>
</DOC>
<DOC>
<DOCID>LN-20021109100</DOCID>
<DOCNO>LN-20021109100</DOCNO>
<DATE>11/09/02</DATE>
<GEOGRAPHY>PRAHA</GEOGRAPHY>
<TEXT>
Nové vzorové obchodní podmínky, které by měly lépe chránit klienty bank před rizikem velkých škod při krádeži platebních karet, by měly být vydány v prosinci tohoto roku. "Účinnosti by měly nabýt 1. ledna 2003," řekl včera generální tajemník Bankovní asociace Petr Špaček. Vzorové podmínky, které má schválit bankovní rada České národní banky do konce listopadu, budou vycházet z doporučení Evropské unie. Nové obchodní podmínky jsou součástí zákona o platebním styku. Ztráta či odcizení platební karty je v ČR poměrně drahou záležitostí. Zloději totiž umějí během několika hodin vybrat z účtu i několik desítek tisíc korun, když kartu použijí v prodejnách a restauracích s mechanickým snímacím zařízením, tzv. žehličkou. Takové platby pak bez ohledu na denní limit výběru z bankomatů jdou na účet majitele účtu do stanovené hranice, od níž přebírá tuto odpovědnost banka. Podle nových podmínek budou banky přebírat finanční ztrátu klientů, která vznikne po nahlášení odcizení karty. Finanční škody by navíc měli klienti hradit jen do zhruba 150 eur, tedy asi 4500 korun.
</TEXT>
</DOC>
<DOC>
<DOCID>LN-20021109101</DOCID>
<DOCNO>LN-20021109101</DOCNO>
<DATE>11/09/02</DATE>
<TEXT>
ZDISLAVICE (okres Benešov) - Čeští rolníci v přímé konfrontaci s evropským komisařem pro zemědělství Franzem Fischlerem neobstáli, řekl po včerejším společném jednání ve Zdislavicích na Benešovsku ředitel plemenářského podniku Reprogen František Zobal. "K ničemu jsme ho nedonutili. Samozřejmě odpovídal systémem: ptejte se na cokoliv, já vám taky odpovím cokoli," zhodnotil více než hodinovou diskusi. "Měli jsme se chovat úplně jinak," poznamenal. Fischler je podle něj obratný vyjednávač, což dokázal už coby rakouský ministr zemědělství. "Při vstupu do Evropské unie vyjednal tamním zemědělcům něco, o čem nám se nezdá," řekl Zobal. Největším zklamáním pro něj není Fischler, ale sami zemědělci. Například v momentě, kdy se Fischler zmínil o tom, že by čeští zemědělci přímé platby mít vůbec nemuseli, mu v sále někdo zatleskal, přiblížil Zobal. Zástupci zemědělců novinářům předali prohlášení, v němž začlenění českého zemědělství do společné zemědělské politiky EU označili za pouhý politický akt, nikoli akt založený na rovnoprávnosti. Připomínají, že v průběhu transformace snížili stavy skotu na 45 procent, provedli hluboké strukturální změny v rostlinné výrobě, snížili počet pracovníků o 70 procent, založili rozsáhlé environmentální programy a zadlužili se na tři generace. Nesouhlasí proto s dvojí zemědělskou politikou Evropské unie. Jsou proti tomu, aby se unie rozšiřovala na úkor zemědělců nových zemí. Nesouhlasí ani s čtvrtinou přímých plateb, s nízkými nabídkami produkčních kvót a s nízkým objemem prostředků pro rozvoj českého venkova, který by měla ČR dostat po vstupu do unie. Evropská unie kandidátům nabízí 25 procent přímých podpor v roce 2004 a jejich navyšování po pěti procentech do roku 2007. Poté mají růst po deseti procentech, aby v roce 2013 dosáhly plné výše.
</TEXT>
</DOC>
<DOC>
<DOCID>LN-20021109102</DOCID>
<DOCNO>LN-20021109102</DOCNO>
<DATE>11/09/02</DATE>
<TEXT>
FLORENCIE, Itálie - Majitelé obchodů stahovali rolety a radnice nechala křehké části památek zakrýt. Italská Florencie se totiž včera připravovala na víkendové vyvrcholení Evropského sociálního fóra, kde se očekávají protesty levicových radikálů. Jak ČTK informoval jeden z členů české delegace Martin Šaffek, včerejší den se nesl především ve znamení poklidných diskusí. Dnes se ale ve Florencii očekávají protiválečné demonstrace, kterých by se mohlo zúčastnit 150 až 200 tisíc lidí. O jedno z mála vzrušení se postaral anonymní telefonát, který vyhnal hasiče kvůli nastražené náloži na nádraží Campi di Marte. Stejný důvod i průběh měl zásah hasičů na hlavním nádraží Santa Maria Novella. V obou případech ale šlo o falešný poplach. Všude ve městě je nicméně znát silná přítomnost bezpečnostních složek - asi šest tisíc policistů nepřetržitě hlídá důležité body v centru Florencie, aby zabránili jejich případnému poškození. Fórum je mimo jiné považováno za "rozcvičku" před očekávanými demonstracemi konanými během summitu NATO v Praze. Ivana Růžičková z české skupiny antiglobalistů v dopolední diskusi také účastníky setkání ve Florencii na protesty proti alianci do české metropole pozvala.
</TEXT>
</DOC>
<DOC>
<DOCID>LN-20021109103</DOCID>
<DOCNO>LN-20021109103</DOCNO>
<DATE>11/09/02</DATE>
<GEOGRAPHY>BERLÍN</GEOGRAPHY>
<TEXT>
Americkému prezidentovi Georgi W. Bushovi přišlo blahopřání k volebnímu úspěchu jeho republikánů i z Německa - nikoliv však od šéfa vlády. Blahopřejný vzkaz zaslal Bushovi bavorský premiér a neúspěšný kandidát konzervativních stran na kancléře Edmund Stoiber. Naopak od staronového spolkového kancléře Gerharda Schrödera nic nepřišlo. Jedná se zřejmě o další projev napjatých vztahů mezi německou vládou a americkou administrativou.
</TEXT>
</DOC>
<DOC>
<DOCID>LN-20021109104</DOCID>
<DOCNO>LN-20021109104</DOCNO>
<DATE>11/09/02</DATE>
<TITLE>
Ve státu Virginia jsou nakonec souzeni oba podezřelí z 13 vražd odstřelovací puškou. Právě zde jim lze nejsnáze udělit nejvyšší trest.
</TITLE>
<TEXT>
MANASSAS, USA - Před soudem v americkém státě Virginia včera poprvé stanul John Allen Muhammad, který je hlavním podezřelým z útoků odstřelovací puškou, jež před několika týdny terorizovaly okolí americké metropole. Během prvního krátkého slyšení přečetl soudce 41letému Muhammadovi obvinění z úkladné vraždy, vraždění během páchání teroris-tického činu, spiknutí za účelem vraždy a vyhrožování střelnou zbraní. Obžaloba žádá pro Muhammada trest smrti, stejně jako pro jeho údajného komplice, 17letého Johna Malva. Malvo měl v noci na dnešek předstoupit před jiný soud ve Virginii. Ten se ho chystal obvinit ze dvou úkladných vražd a spáchání teroristického činu.
</TEXT>
<HEADING>
Šel si pro mě, tvrdí manželka obviněného
</HEADING>
<TEXT>
Obvinění z dalších vražd zřejmě budou obviněným sdělena během procesu, který může trvat dlouhé měsíce. Vyšetřovatelé ve státu Georgia tento týden oznámili, že dvojice podle všeho zabíjela koncem září i v Atlantě. Počet útoků vraždící dvojice tak stoupl na osmnáct a počet jejich obětí na třináct. Oba muži byli zadrženi 24. října po třítýdenním řádění v okolí Washingtonu. Krátce po jejich zatčení se několik států začalo přetahovat o možnost dvojici soudit. Rozhodnutím ministra spravedlnosti Johna Ashcrofta z tohoto týdne nakonec zvítězila Virginia, jejíž zákony umožňují jak veterána války v Zálivu Muhammada, tak i nezletilého Malva snáze odsoudit k trestu smrti. Přestože motiv řádění obou střelců zůstává nejasný, Muhammadova exmanželka Mildred tvrdí, že její bývalý muž, který se s ní soudil o výchovu jejich tří dětí, chtěl zabít především ji. "Určitě mě měl na mušce," řekla listu The Washington Post. "Byl to důmyslný plán, jak mě učinit jednou z obětí a pak si jako truchlící otec odvést naše děti."
Obvinění z dalších vražd zřejmě budou obviněným sdělena během procesu, který může trvat dlouhé měsíce. Vyšetřovatelé ve státu Georgia tento týden oznámili, že dvojice podle všeho zabíjela koncem září i v Atlantě. Počet útoků vraždící dvojice tak stoupl na osmnáct a počet jejich obětí na třináct. Oba muži byli zadrženi 24. října po třítýdenním řádění v okolí Washingtonu. Krátce po jejich zatčení se několik států začalo přetahovat o možnost dvojici soudit. Rozhodnutím ministra spravedlnosti Johna Ashcrofta z tohoto týdne nakonec zvítězila Virginia, jejíž zákony umožňují jak veterána války v Zálivu Muhammada, tak i nezletilého Malva snáze odsoudit k trestu smrti. Přestože motiv řádění obou střelců zůstává nejasný, Muhammadova exmanželka Mildred tvrdí, že její bývalý muž, který se s ní soudil o výchovu jejich tří dětí, chtěl zabít především ji. "Určitě mě měl na mušce," řekla listu The Washington Post. "Byl to důmyslný plán, jak mě učinit jednou z obětí a pak si jako truchlící otec odvést naše děti."
</TEXT>
</DOC>
<DOC>
<DOCID>LN-20021109105</DOCID>
<DOCNO>LN-20021109105</DOCNO>
<DATE>11/09/02</DATE>
<GEOGRAPHY>VLADIKAVKAZ</GEOGRAPHY>
<TEXT>
Dům členky čečenského teroristického komanda z moskevského divadla byl včera časně zrána vyhozen do povětří. Agenturu Interfax o tom informoval Šamil Burajev, šéf správy čečenského města Ačchoj Martan, kde teroristka Aset Gišnurkajevová žila. Ačkoli se k odpovědnosti za tento akt nikdo nepřihlásil, Burajev jej označil za odvetu za účast Gišnurkajevové na obsazení divadla Dubrovka.
</TEXT>
</DOC>
</CZE>