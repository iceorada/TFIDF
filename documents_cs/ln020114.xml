<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020114001</DOCID>
<DOCNO>LN-20020114001</DOCNO>
<DATE>01/14/02</DATE>
<TITLE>
Poslední průzkum před dnes začínajícím referendem proti české jaderné elektrárně:
</TITLE>
<TEXT>
Celý týden bude v Rakousku trvat podpisové referendum proti jaderné elektrárně Temelín. Je pravděpodobné, že se výsledky této petiční akce bude muset zabývat rakouský parlament.
VÍDEŇ/ČESKÉ BUDĚJOVICE - Temelín opět rozhýbal rakouskou politickou scénu. Dnes v alpské republice začíná podpisové referendum o jihočeské jaderné elektrárně s názvem Veto proti Temelínu. Prosadila ho nacionalistická Svobodná strana Rakouska (FPÖ). Rakouští voliči mají od 14. do 21. ledna možnost svým podpisem vyjádřit podporu přijetí ústavního zákona. Ten by zavazoval vládu k zablokování vstupu Česka do Evropské unie, dokud bude v provozu Temelín. Lidové hlasování má charakter petiční akce. Každý, kdo se referenda zúčastní, automaticky hlasuje pro předložený návrh. Nesouhlas se vyjadřuje neúčastí. V případě, že požadavky FPÖ podpoří alespoň patnáct procent téměř devět set tisíc - oprávněných voličů, mohli by si Svobodní v této otázce nárokovat v souladu s koaliční smlouvou vypsání řádného celostátního referenda. Lidovci rakouského kancléře Wolfganga Schüssela vypsání řádného referenda odmítají. Podle posledního průzkumu veřejného mínění pro časopis Format by se mělo petiční akce zúčastnit právě 900 tisíc Rakušanů. Pokud referendum získá alespoň sto tisíc podpisů, musí se jeho výsledkem zabývat parlament. Poslanci ale zároveň nemají žádnou povinnost, aby zákon požadovaný účastníky referenda skutečně přijali. "My z referenda nemáme opravdu žádnou radost, ale zároveň v něm vidíme skutečně poslední možnost, jak ještě zastavit Temelín," řekl LN předseda Hornorakouské nadstranické platformy proti atomovému nebezpečí Josef Pühringer. Ekologičtí aktivisté totiž už dříve vyjádřili obavu, že referendum využívá nacionalistická vládní strana Svobodných především ke svým vlastním politickým cílům. Shodně se vyjadřují i ostatní politické strany. Platforma podle něj nedává svým sympatizantům žádné doporučení, jak by měli hlasovat. "Svobodní se najednou tváří jako jediná antiatomová strana v Rakousku. Kdyby ale chtěli skutečně zastavit Temelín a nikoliv jen honit politické body, museli by se v minulosti chovat jinak," tvrdí Pühringer. Referendum přitom už dříve odmítli opoziční sociální demokraté, vládní lidovci i jmenovitě kancléř Schüssel. Proti zablokování vstupu Česka do EU se už také vyslovila řada rakouských osobností a intelektuálů, podle nichž lidové hlasování Temelín stejně nezastaví a jen přispěje ke zhoršení česko-rakouských vztahů. "Mnoho lidí si myslí, že se podepíší proti Temelínu, ale ve skutečnosti se podepíší proti přistoupení ČR do EU," prohlásil lidovecký ministr hospodářství Martin Bartenstein. Plebiscit podle něj jen škodí Rakousku. Petice stejně "není politicky prosaditelná, i když ji podepíše mnoho občanů. Lidovci nebudou souhlasit s uplatněním práva veta vůči Česku. V tom se dá věřit neústupnosti kancléře Wolfganga Schüssela. Poté budou mít Svobodní dvě možnosti - mohou vystoupit z vlády, nebo zkrotnout, soudí list Kurier. Referendum tak bude pro rakouskou vládu těžkou zkouškou. A to přesto, že předsedkyně FPÖ, vicekancléřka Susanne Riessová-Passerová se nedávno nechala slyšet, že přes rozpory mezi lidovci a Svobodnými kvůli Temelínu bude koalice zachována. Riessová-Passerová však plánuje nová jednání s českou vládou o Temelínu, a to i bez souhlasu a podpory svého koaličního partnera ÖVP. Český ministr zahraničí Jan Kavan v rozhovoru pro rakouský týdeník Profil oznámil, že ať už bude výsledek referenda jakýkoliv, postoj České republiky ke spuštění Temelína se nezmění. "Referendum by však mohlo negativně ovlivnit vztahy mezi ČR a Rakouskem, ale i vnímání Rakouska v evropském až světovém kontextu," uvedl Kavan.
</TEXT>
<HEADING>
CO BUDE NÁSLEDOVAT PO REFERENDU:
</HEADING>
<TEXT>
* Pokud podpisová akce získá 100 000 podpisů, musí se jejími výsledky zabývat parlament. Poslanci z ní ale nemusejí vyvodit žádné závěry.
* Pokud petici podepíše 15 procent (asi 800 000) voličů, mohli by si Svobodní nárokovat vypsání řádného celostátního referenda. Vládní partner lidovci to odmítají.
</TEXT>
</DOC>
<DOC>
<DOCID>LN-20020114002</DOCID>
<DOCNO>LN-20020114002</DOCNO>
<DATE>01/14/02</DATE>
<TITLE>
PRAHA - Skupina českých intelektuálů opět kritizuje předsedu ODS Václava Klause. Téměř sedmi desítkám osobností, mezi nimiž jsou filozofové Erazim Kohák a Václav Bělohradský či režisér Jan Svěrák, vadí hlavně Klausovy "nadstandardní" vztahy s šéfem TV Nova Vladimírem Železným. Své výhrady zformulovali do tří otázek. V první otázce chtějí znát důvod, proč Klaus dosud nezveřejnil obsah mimosoudního vyrovnání, na němž se s Železným dohodl v roce 1998. V druhém dotazu se signatáři ptají, zda si předseda ODS myslí, že je "správné, aby předseda Poslanecké sněmovny, třetí nejvyšší ústavní činitel této země, demonstroval veřejně podporu člověku, jehož činnost je předmětem tolika různých vyšetřování, soudních i arbitrážních řízení". Ve třetím bodě chtějí intelektuálové vědět, zda ODS v předvolební kampani slíbí, že případný dluh, který Česku vyplyne z tzv. švédské arbitráže, nepůjde z kapes daňových poplatníků. "Schůzka Klause se Železným a následné Klausovo prohlášení nás vyděsily. Doba petic skončila, zformulovali jsme otevřený dopis," vysvětlil jeden ze signatářů, režisér Břetislav Rychlík. Podle Klausova poradce Ladislava Jakla odpoví šéf sněmovny už tento týden. Spisovatel a jeden ze signatářů dopisu Ludvík Vaculík se minulý čtvrtek pokoušel osobně s Klausem sejít a otevřený dopis mu předat. Neúspěšně. "Na Klausově sekretariátu mi bylo řečeno, že je zaneprázdněn, tak jsem mu tam dopis alespoň nechal, aby se jeho obsah nedověděl z médií," uvedl Vaculík. Signatářům, z nichž většina se angažovala v iniciativě Česká televize věc veřejná, nejvíce vadí schůzka Klause a Železného z loňského listopadu. Muži spolu mezi čtyřma očima mluvili týden poté, co byl mediální magnát propuštěn z cely předběžného zadržení. Po setkání s mediálním bossem si Klaus stěžoval na to, jak jsou v Česku neprávem kriminalizováni někteří podnikatelé. "Tu schůzku považuji za jeden z nejděsivějších signálů, za věc ve standardních demokraciích nepřijatelnou," komentoval setkání Rychlík a dodal, že podobně znepokojivá je hrozba, že daňoví poplatníci budou financovat dluh plynoucí z mezinárodních arbitráží. "Jsem přesvědčený, že všichni podepsaní si přejí, aby ČR arbitráž prohrála. Chtějí, aby naše země utrpěla co největší průšvih a aby ho mohli na někoho hodit," reagoval v ČTK na požadavky signatářů dopisu Klausův poradce Jakl. Pokud ředitel TV Nova nezaplatí americké společnosti CME zhruba miliardu korun, které podle rozhodnutí tzv. londýnské arbitráže dluží, bude muset dluh zaplatit stát. Další arbitrážní porota, tzv. stockholmská, zase rozhodla o tom, že český stát způsobil CME další škody tím, že neochránil její investice v bývalé servisní organizaci Novy. Majitel CME Ronald Lauder žádá zhruba dvacetimiliardovou náhradu.
</TITLE>
<TEXT>
Čeho dosáhly předchozí iniciativy
</TEXT>
<HEADING>
IMPULS '99
</HEADING>
<TEXT>
V červenci 1999 vyzvala skupina intelektuálů k diskusi o směřování české společnosti deset let po převratu. Panující politickou kulturu v ČR zahrnuli představitelé skupiny silnou kritikou. Z dnešního hlediska snaha hnutí podstatné výsledky nepřinesla.
</TEXT>
<HEADING>
DĚKUJEME, ODEJDĚTE!
</HEADING>
<TEXT>
V listopadu 1999 sepsali bývalí studentští vůdci sametové revoluce výzvu, v níž žádali Miloše Zemana a Václava Klause, aby opustili českou politiku. Výzvu sice podepsalo asi 200 tisíc lidí, ale žádaný efekt neměla. V lednu 2000 se výzva změnila na Občanské sdružení Děkujeme, odejděte!, ale to se po několika měsících ztratilo z veřejného života.
</TEXT>
<HEADING>
ČESKÁ TELEVIZE, VĚC VEŘEJNÁ
</HEADING>
<TEXT>
Iniciativa podporovala "vzbouřence," během krize v České televizi. Příslušníci iniciativy revoltovali proti generálnímu řediteli ČT Jiřímu Hodačovi. Ve všech svých požadavcích nakonec uspěli, ale v současnosti je ČT pod větší politickou kontrolou. sau
Tři otázky V. Klausovi
1. Proč jste dosud nezveřejnil obsah mimosoudní dohody, kterou jste uzavřel s Vladimírem Železným v roce 1998?
2. Domníváte se, že je správné, aby předseda Poslanecké sněmovny, třetí nejvyšší ústavní činitel této země, demonstroval veřejně podporu člověku, jehož činnost je předmětem tolika různých vyšetřování, soudních i arbitrážních řízení?
3. Půjde vaše strana do voleb se slibem, že případný dluh, který České republice vyplyne z tzv. švédské arbitráže, nebudou muset hradit občané ze svých daní?
SIGNATÁŘI
</TEXT>
</DOC>
<DOC>
<DOCID>LN-20020114003</DOCID>
<DOCNO>LN-20020114003</DOCNO>
<DATE>01/14/02</DATE>
<TITLE>
Vojenské operace v Afghánistánu se chýlí ke konci, a proto nesmíme zapomínat na prohlášení prezidenta Bushe, že jsou jen první bitvou v dlouhé válce. Musíme se vyhnout tomu, že by mohl být úspěch v Afghánistánu časem vykládán tak, že jsme se pustili do nejslabšího teroristického centra, přičemž jsme couvli před řešením problému terorismu v zemích, které mají k jeho jádru blíž. K dispozici jsou tři směry dalších akcí: a) spoléhat na diplomacii a koalici založené na myšlence, že osud Talibanu bude dostatečnou lekcí; b) trvat na nápravných krocích v zemích, kde jsou výcvikové tábory a ústředí teroristů, jako je Somálsko nebo Jemen, a také ve státech, které se angažují ve vývoji zbraní hromadného ničení; c) soustředit se na svržení Saddámova režimu v Iráku a demonstrovat americké odhodlání bránit regionální stabilitu. Pouhému spoléhání na diplomacii dávají přednost někteří členové koalice, kteří prohlašují, že ostatní úkoly lze zvládnout konzultacemi a spoluprací zpravodajských a bezpečnostních služeb po celém světě. Jenže spoléhat jen na diplomacii by mohlo znamenat opakování chyby, jíž se USA samy ochromily v každé válce za poslední půlstoletí. Protože USA pokládaly vojenské operace a diplomacii za oddělené složky, ukončily vojenské operace v Koreji, jakmile soupeři přišli k jednacímu stolu; přestaly bombardovat Severní Vietnam výměnou za pařížské rozhovory... V každém případě vede ukončení vojenského tlaku do diplomatické slepé uličky. Například korejská vyjednávání o příměří pohltila dva roky, během nichž utrpěla Amerika tolik obětí jako za celý předchozí konflikt. Protiteroristická politika, která není podpořena hrozbou síly, je prázdná. Druhá fáze protiteroristické kampaně musí začít, dokud je vzpomínka na útok proti USA živá a dokud diplomacii může podporovat rozmístění amerických sil. Tato fáze by neměla být směšována s pacifikací Afghánistánu. Americký strategický cíl byl zničit teroristickou síť a toho bylo do značné míry dosaženo. Pacifikaci celé země však nikdy nemohou uskutečnit cizinci a nemůže být cílem amerického vojenského snažení. USA by měly být velkorysé při hospodářské a rozvojové pomoci. Strategickým cílem druhé fáze by však mělo být rozbití globální teroristické sítě. Tím by se zabránilo tomu, aby se v Afghánistánu obnovila. Jako možné cíle druhé fáze kampaně se často uvádějí Somálsko a Jemen. Takové rozhodnutí bude záviset na schopnosti rozpoznat cíle, proti kterým jsou místní vlády schopny zakročit, a na tom, jak se americké síly dokážou přizpůsobit provedení tohoto úkolu, kdyby ho místní vlády splnit nemohly nebo nechtěly.
</TITLE>
<HEADING>
Iráku není proč věřit
</HEADING>
<TEXT>
Nejnaléhavější výzvu představuje Irák. Otázka nezní, zda se Irák podílel na teroristickém útoku proti USA, i když není pochyb, že mezi iráckou výzvědnou službou a některým z vůdců spiklenců existovaly zpravodajské kontakty. Irácká politika je nesmiřitelně nepřátelská vůči USA a vůči určitým sousedním zemím. Irák má rostoucí potenciál biologických a chemických zbraní, které Saddám použil ve válce proti Íránu a proti vlastnímu obyvatelstvu. Pracuje na vývoji nukleárních zbraní. Saddám porušil smlouvu s USA tím, že vyhnal mezinárodní inspektory. Neexistuje možnost vyjednávání mezi Washingtonem a Bagdádem ani žádný důvod důvěřovat slibům, které Irák dal mezinárodnímu společenství.
</TEXT>
<HEADING>
Cílem USA není rozbití Iráku
</HEADING>
<TEXT>
Z dlouhodobého hlediska je druhá fáze protiteroristického tažení nejlepší příležitost, jak vrátit Iráku příslušné postavení v regionu. Kdyby v Iráku vládla skupina, která by pro sousedy nepředstavovala ohrožení a byla by ochotna se vzdát zbraní hromadného ničení, velmi by to posílilo stabilitu v oblasti. Ostatní režimy flirtující s teroristickým fundamentalismem nebo ustupující jeho požadavkům by to tlačilo k tomu, aby s tím skoncovaly. Minimálně bychom měli trvat na inspekčním systému OSN, který by vyřadil zbraně hromadného ničení, na neomezovaných právech inspektorů a na svobodě jejich pohybu. Žádný takový systém však na papíře neexistuje a snahu zavést ho lze ztotožnit se snahou vyžadující přemožení Saddáma. I kdyby se však svržení Saddáma bralo vážně, musí se bezpodmínečně počítat se třemi předpoklady: a) vyvinout rychlý a rozhodný vojenský plán, b) předem připravit nějakou dohodu o tom, jaké struktury Saddáma nahradí a c) dosáhnout podpory či tichého souhlasu zemí, jichž je potřeba k uskutečnění vojenského plánu. Vojenská operace proti Saddámovi se nemůže táhnout dlouho. Kdyby tomu tak bylo, mohla by se obrátit v boj islámu proti Západu. Mohla by také umožnit Saddámovi, aby se pokusil zatáhnout Izrael - možná s použitím chemických a biologických zbraní - do konfrontace s muslimským světem. Dlouhá válka přesahující šest měsíců by také ztížila udržení spojenců a zemí, jako je Rusko a Čína. Dříve než Bushova administrativa přistoupí ke konfrontaci s Irákem, bude si tedy přát velmi pečlivě projít vojenskou strategii. Není pravděpodobné, že jsou potřeba síly velikosti těch, jež byly použity před deseti lety v Perském zálivu. Zároveň by bylo nebezpečné spoléhat pouze na kombinaci vzdušných sil Spojených států a síly domácí opozice. Jistě, dnešní přesné zbraně nebyly za války v Zálivu dostupné v takovém množství. A bezletové zóny to ztěžují iráckým posilám. Daly by se ještě posílit, kdyby se změnily v zóny, kde je zakázán pohyb určitých zbraní. Nemůžeme však celou americkou národní bezpečnost (nebo ještě širší bezpečnost) vsadit na lokální opoziční síly, které ještě ani neexistují a jejichž bojové schopnosti nejsou vyzkoušené. Druhým předpokladem pro vojenské tažení proti Iráku je definice jeho politického výsledku. Místní opozice by se velmi pravděpodobně skládala z kurdské menšiny na severu a šíitské menšiny na jihu. Abychom získali sunnitskou většinu, která dnes v Iráku dominuje, ke svržení Saddáma, potřebujeme objasnit, že cílem americké politiky není rozpad Iráku. Je to o to důležitější, že vojenská operace v Iráku vyžaduje podporu Turecka a tichý souhlas Saúdské Arábie. Ani jeden z těchto států nejspíš nebude spolupracovat, bude-li mít před sebou vyhlídku, že možným výsledkem bude nezávislý kurdský stát na severu a šíitská republika na jihu.
</TEXT>
<HEADING>
Americké veřejné mínění rozhodne
</HEADING>
<TEXT>
Saddám nemá v oblasti Perského zálivu žádné přátele. Británie se nejspíš nevzdá klíčové role založené na zvláštních vztazích s USA, kterou si vysloužila během vývoje krize. Ani Německo nevstoupí do aktivní opozice proti USA, zvlášť ve volebním roce ne, i když jeho podpora bude pochybnější, než tomu bylo dosud. Totéž platí o Rusku, Číně a Japonsku. Rozhodná americká politika má tudíž víc prostoru, než se obecně předpokládá. Bude to však daleko obtížnější. Místní odpor bude zejména v Iráku rozhodnější a tvrdší. Domácí opozice v mnoha zemích vzroste. Rozhodující bude americké veřejné mínění. Bude zapotřebí téhož druhu rozhodného a citlivého vůdcovství, jakým prezident Bush sjednotil zemi v první fázi krize.
Saddám nemá v oblasti Perského zálivu žádné přátele. Británie se nejspíš nevzdá klíčové role založené na zvláštních vztazích s USA, kterou si vysloužila během vývoje krize. Ani Německo nevstoupí do aktivní opozice proti USA, zvlášť ve volebním roce ne, i když jeho podpora bude pochybnější, než tomu bylo dosud. Totéž platí o Rusku, Číně a Japonsku. Rozhodná americká politika má tudíž víc prostoru, než se obecně předpokládá. Bude to však daleko obtížnější. Místní odpor bude zejména v Iráku rozhodnější a tvrdší. Domácí opozice v mnoha zemích vzroste. Rozhodující bude americké veřejné mínění. Bude zapotřebí téhož druhu rozhodného a citlivého vůdcovství, jakým prezident Bush sjednotil zemi v první fázi krize.
</TEXT>
</DOC>
<DOC>
<DOCID>LN-20020114004</DOCID>
<DOCNO>LN-20020114004</DOCNO>
<DATE>01/14/02</DATE>
<TEXT>
Jörg Haider zbrojí a vyzývá své spoluobčany k účasti na "referendu o referendu" proti Temelínu. Spoluvládnoucí lidovci naopak Rakušany nabádají k neúčasti. Případné referendum o Temelíně by totiž bylo referendem o vstupu Česka do EU. Prostor, který v Rakousku ovládli pravicoví populisté v dojemné jednotě s levicovými ekologisty, pečlivě připravovaly obě strany temelínského sporu. Ta česká nadutou politikou Miloše Zemana, který naše jižní sousedy vydatně urážel a navíc Temelín slavnostně spouštěl jak za dob KSČ na obou programech veřejnoprávní televize v přímém přenosu. Nebo siláckými prohlášeními, která závady v temelínské elektrárně zesměšňovala a legitimizovala rakouské obavy. Rakouská strana přilila oleje do ohně hlavně obojakými prohlášeními, jejichž některé verze byly určeny českým uším, jiné domácím voličům. Na tak skvěle připraveném parketu může Haider jen excelovat, zvláště když už opravdu nejde o racionální spor. Jestli zvítězí a referendum prosadí, zamotá hlavu především svým koaličním partnerům a bruselským politikům. Z české strany lze na referendum reagovat jen pokrčením ramen. Nebo švejkovským: Mám blít krev?
</TEXT>
</DOC>
<DOC>
<DOCID>LN-20020114005</DOCID>
<DOCNO>LN-20020114005</DOCNO>
<DATE>01/14/02</DATE>
<TITLE>
PRAHA - Tři a půl roku čekají nájemníci jednoho pražského domu, až jim vlastník prodá slíbené byty. Chování majitele považují za šikanování, někteří z nich se dostali do finančních potíží. Vlastníkem domu v Bubenečské ulici v Praze 6 je ministerstvo vnitra. Bytová správa ministerstva vyzvala obyvatele domu k jeho koupi už v létě 1998. Nájemníci založili družstvo. Mnozí z nich pak museli prodat svůj majetek, aby mohli zaplatit od 140 do 740 tisíc korun za byt. Bytová správa jim ale po dvou letech marného čekání vzkázala, že se svých bytů možná vůbec nedočkají. Někteří nájemníci se kvůli tomu dostali do velkých finančních potíží. Dům, ve kterém žijí, navíc začíná chátrat. Ministerstvo do oprav neinvestuje, protože dům je stále v prodeji. Nájemníci považují chování bytové správy ministerstva vnitra za bezohledné. Navíc mají podezření, že vnitro slíbilo prodat dům, který si možná chce nechat na byty pro pražské policisty. "Máme dojem, že celý odprodej někdo úmyslně brzdí. Vnitro se od začátku devadesátých let zbavovalo svého bytového fondu, protože ho podle zákona nemá na rozdíl od armády spravovat. Někteří úředníci ale asi chtějí navzdory tomu byty udržet pod vnitrem a komerčně je využívat. V tom případě je nám ale neměli nabízet," řekl LN člen družstva Bubenečská, které si nájemníci založili na výzvu vnitra. Ředitel bytové správy ministerstva vnitra Mikuláš Bielik tvrdí, že jeho úřad prodej bytů v domě blízko Hradčan neprotáhl ani o den. "My jsme tu privatizaci nijak neprotahovali. Kontrolní odbor ministerstva vnitra to velice zevrubně zkoumal a nenašel pochybení," řekl Bielik. V průběhu rozhovoru pak připustil, že podle jeho názoru by si vnitro mělo byty v Praze ponechat. "Je to názor policie a náš. Ale tlak privatizátorů je velký. Protože, podívejte, ten byt oni zprivatizují v pondělí a v úterý to střelí. A mají stoprocentní zisk," uvedl Bielik. Bytová správa, kterou vede, má přitom ministru vnitra doporučit, zda byty privatizovat, nebo ne.
</TITLE>
<HEADING>
Nejdřív slíbíme, až pak zjistíme, jestli to jde
</HEADING>
<TEXT>
V polovině roku 1998 vláda Josefa Tošovského rozhodla, že vnitro má privatizovat všechny nepotřebné domy. Respektive prodat byty těm, kdo mají pro jejich užívání smlouvy na dobu neurčitou. Mezi tyto domy patřil i dům v Bubenečské ulici v Praze. Krátce po rozhodnutí vlády vyzvalo vnitro jeho obyvatele, aby se na privatizaci připravili. Všichni souhlasili. Po parlamentních volbách v roce 1998 se ale změnilo i vedení bytové správy ministerstva. Podle nájemníků se od té doby změnila i chuť prodat slíbený dům. Současný ředitel bytové správy vnitra Bielik tvrdí, že nájemníci udělali jednu podstatnou chybu. Jejich družstvo zaregistroval Městský soud v Praze až druhého ledna 2001. Od prvního ale začal platit nový zákon o prodeji státního majetku, a vnitro tedy muselo začít s prodejem od začátku. V praxi to znamenalo znovu zjistit, zda jsou byty v Bubenečské opravdu nepotřebné, a znovu také odhadnout cenu domu. "Kdyby družstvo založili o týden dřív, tedy v roce 2000, nemuselo dojít ke komplikacím. Bytová správa nemůže jednat s jednotlivými nájemníky. Pro ni je partnerem družstvo jako právnická osoba," uvedl Bielik. Na otázku, proč nebyl dům prodán do konce roku 2000, tedy za dva a půl roku, kdy nájemníci potvrdili, že chtějí dům koupit, znovu odpověděl tvrzením, že jeho úřad privatizaci domu neprotáhl ani o den. "Vnitro se dnes otáčí na tom, že jsme družstvo založili pozdě. Oni nám přitom dali pokyn, že máme družstvo založit, ne zaregistrovat. A založili jsme ho včas," reagoval zmíněný nájemník. Bytová správa vnitra ovšem trvá na svém. "Já chápu, že se jim to nelíbí, protože budou muset vytáhnout z kapsy víc peněz. My tady ale nejsme sociální ústav, abychom zohledňovali zájmy soukromníků," dodal ředitel bytové správy ministerstva vnitra. "Nám už ani nevadí, že budeme muset za byty zaplatit víc. Vadí nám tohle neuvěřitelné chování úředníků. Pro vnitro je ten dům tři a půl roku v prodeji, a proto do něj nemůže dát ani korunu. Přitom je potřeba rekonstrukce střechy, výměna topení, generální výměna vodovodního potrubí a výměna oken," uvedl zmíněný nájemník. Celý problém může skončit jedním podpisem ministra vnitra Stanislava Grosse. Podle Bielika už koncem minulého roku dostal na stůl doporučení, zda dům prodat. Zatím ale nerozhodl. Ředitel Bielik odpověděl na otázku, co jeho úřad doporučuje: "Počítá se i s tím, že bude prodán. My bychom ho ale mohli i rekonstruovat a případně ho využít i pro rozšíření bytového fondu pro potřeby vnitra nebo policie."
V polovině roku 1998 vláda Josefa Tošovského rozhodla, že vnitro má privatizovat všechny nepotřebné domy. Respektive prodat byty těm, kdo mají pro jejich užívání smlouvy na dobu neurčitou. Mezi tyto domy patřil i dům v Bubenečské ulici v Praze. Krátce po rozhodnutí vlády vyzvalo vnitro jeho obyvatele, aby se na privatizaci připravili. Všichni souhlasili. Po parlamentních volbách v roce 1998 se ale změnilo i vedení bytové správy ministerstva. Podle nájemníků se od té doby změnila i chuť prodat slíbený dům. Současný ředitel bytové správy vnitra Bielik tvrdí, že nájemníci udělali jednu podstatnou chybu. Jejich družstvo zaregistroval Městský soud v Praze až druhého ledna 2001. Od prvního ale začal platit nový zákon o prodeji státního majetku, a vnitro tedy muselo začít s prodejem od začátku. V praxi to znamenalo znovu zjistit, zda jsou byty v Bubenečské opravdu nepotřebné, a znovu také odhadnout cenu domu. "Kdyby družstvo založili o týden dřív, tedy v roce 2000, nemuselo dojít ke komplikacím. Bytová správa nemůže jednat s jednotlivými nájemníky. Pro ni je partnerem družstvo jako právnická osoba," uvedl Bielik. Na otázku, proč nebyl dům prodán do konce roku 2000, tedy za dva a půl roku, kdy nájemníci potvrdili, že chtějí dům koupit, znovu odpověděl tvrzením, že jeho úřad privatizaci domu neprotáhl ani o den. "Vnitro se dnes otáčí na tom, že jsme družstvo založili pozdě. Oni nám přitom dali pokyn, že máme družstvo založit, ne zaregistrovat. A založili jsme ho včas," reagoval zmíněný nájemník. Bytová správa vnitra ovšem trvá na svém. "Já chápu, že se jim to nelíbí, protože budou muset vytáhnout z kapsy víc peněz. My tady ale nejsme sociální ústav, abychom zohledňovali zájmy soukromníků," dodal ředitel bytové správy ministerstva vnitra. "Nám už ani nevadí, že budeme muset za byty zaplatit víc. Vadí nám tohle neuvěřitelné chování úředníků. Pro vnitro je ten dům tři a půl roku v prodeji, a proto do něj nemůže dát ani korunu. Přitom je potřeba rekonstrukce střechy, výměna topení, generální výměna vodovodního potrubí a výměna oken," uvedl zmíněný nájemník. Celý problém může skončit jedním podpisem ministra vnitra Stanislava Grosse. Podle Bielika už koncem minulého roku dostal na stůl doporučení, zda dům prodat. Zatím ale nerozhodl. Ředitel Bielik odpověděl na otázku, co jeho úřad doporučuje: "Počítá se i s tím, že bude prodán. My bychom ho ale mohli i rekonstruovat a případně ho využít i pro rozšíření bytového fondu pro potřeby vnitra nebo policie."
</TEXT>
</DOC>
<DOC>
<DOCID>LN-20020114006</DOCID>
<DOCNO>LN-20020114006</DOCNO>
<DATE>01/14/02</DATE>
<GEOGRAPHY>LONDÝN</GEOGRAPHY>
<TEXT>
Britská královská rodina byla postavena před nezvyklý problém: jeden z jejích členů se zapletl s drogami a alkoholem. Jedná se o prince Harryho, nyní 17letého syna následníka trůnu prince Charlese. Harry se svému otci přiznal, že loni v létě kouřil marihuanu a opil se. Stalo se tak poté, co prý byl Charles upozorněn na zvláštní chování královského potomka jedním ze zaměstnanců sídla. Charles nelenil a syna zavezl na jednu z londýnských klinik pro léčení závislostí. Chtěl tak prý Harrymu na pacientech ukázat, kam až může konzumace alkoholu a drog dojít. Celý incident vyšel najevo až poté, co o něm během uplynulého víkendu informovala média. Britský premiér Tony Blair rozhodnost prince Charlese pochválil. Jak sám přiznal, prožil si něco podobného. Jeho syn Euan byl v červenci roku 2000 zadržen, když ho policie nalezla opilého a zvracejícího v centru Londýna. "Myslím si, že způsob, jakým se s tím princ Charles a královská rodina vypořádali, je rozhodně správný," uvedl Blair v rozhovoru pro britskou televizní stanici BBC.
</TEXT>
</DOC>
<DOC>
<DOCID>LN-20020114007</DOCID>
<DOCNO>LN-20020114007</DOCNO>
<DATE>01/14/02</DATE>
<TITLE>
Máme plán, jak vybřednout z dluhů. Na detaily si však musíte počkat, vzkazuje šéf ODA Žantovský.
</TITLE>
<GEOGRAPHY>PRAHA</GEOGRAPHY>
<TEXT>
ODA sice zatím nemá uzavřenou dohodu s Českou pojišťovnou, jak vyrovná téměř sedmdesát milionů dluhů, přesto ale hýří optimismem - dohoda se prý přiblížila. Předseda ODA Michael Žantovský však nechce prozradit žádné podrobnosti. "Dokud není dosaženo definitivní dohody, tak se detaily nikdy nezveřejňují. Jak pro věřitele, tak pro klienta by to mohlo být nepříjemné. V krajním případě by to dohodu mohlo dokonce ohrozit," řekl včera. Žantovský v sobotu na jednání širšího vedení své strany musel přiznat, že dluh se mu zatím vyřešit nepodařilo. Už za dva dny však od něj budou chtít jeho koaliční partneři slyšet, jak se ODA s letitým závazkem vypořádá. Pokud je Žantovského odpověď neuspokojí, hodlají lidovci prosadit odchod zástupců aliance z volebních kandidátek čtyřkoalice. "Chceme dosáhnout toho, aby dluh nebyl příčinou vydíratelnosti," prohlásil místopředseda lidovců Milan Šimonovský. Podrobnosti nechce sdělit ani Česká pojišťovna. Její mluvčí Michal Urban ovšem připustil, že aliance přišla s návrhem, s kterým by pojišťovna mohla souhlasit. "Posuzujeme ho. Zdá se, že se rýsuje pozitivní řešení," sdělil Urban. Pokud lze považovat páté místo na kandidátce ještě za volitelné, má aliance ve volební hře osm lidí. V jednotlivých krajích však může být situace výrazně odlišná.
</TEXT>
<HEADING>
Zatím jenom spekulace
</HEADING>
<TEXT>
Úvahy o tom, jak ODA dluh vyřeší - ať už jej za ni vyrovná spřízněný podnikatel anebo si půjčí jinde - se už měsíc pohybují v rovině spekulací. Žantovský jen opakuje, že do poloviny ledna vše oznámí. V zákulisí čtyřkoalice se prý ani tak nečeká, jaký plán po vypršení ultimáta zveřejní, jako spíše reakce lidovců. Jinými slovy: politici ODA mají údajně obavy, jestli vůbec existuje řešení, které by KDU-ČSL považovala za dostatečné a věrohodné. "Ať už ODA předloží cokoli, tak to ještě nemusí znamenat, že lidovci s tím budou spokojeni," řekl jeden z členů Unie svobody. V případě, že by se volební kandidátky skutečně přepisovaly, mají už lidovci připravenou strategii. Buď je členové ODA opustí, anebo na nich zůstanou, ale vystoupí z aliance.
Úvahy o tom, jak ODA dluh vyřeší - ať už jej za ni vyrovná spřízněný podnikatel anebo si půjčí jinde - se už měsíc pohybují v rovině spekulací. Žantovský jen opakuje, že do poloviny ledna vše oznámí. V zákulisí čtyřkoalice se prý ani tak nečeká, jaký plán po vypršení ultimáta zveřejní, jako spíše reakce lidovců. Jinými slovy: politici ODA mají údajně obavy, jestli vůbec existuje řešení, které by KDU-ČSL považovala za dostatečné a věrohodné. "Ať už ODA předloží cokoli, tak to ještě nemusí znamenat, že lidovci s tím budou spokojeni," řekl jeden z členů Unie svobody. V případě, že by se volební kandidátky skutečně přepisovaly, mají už lidovci připravenou strategii. Buď je členové ODA opustí, anebo na nich zůstanou, ale vystoupí z aliance.
</TEXT>
</DOC>
<DOC>
<DOCID>LN-20020114008</DOCID>
<DOCNO>LN-20020114008</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Jednaosmdesátiletého muže v pátek v Plzni brutálně oloupili dva neznámí pachatelé o peníze, které získal jako odškodnění za nucené nasazení v Německu během druhé světové války. "Staříka přepadli na náměstí Českých bratří v okamžiku, kdy vstupoval do vchodových dveří svého bydliště. Zatlačili jej do domu a shodili ze schodů," uvedl včera tiskový mluvčí západočeské policie Jiří Soukup. Poté důchodce ležícího na zemi prohledali a odcizili mu obálku s 60 213 korunami. "Peníze si krátce před přepadením vyzvedl na poště," upřesnil Soukup. Přesto, že přepadený muž spadl ze schodů, neutrpěl podle lékařského vyšetření žádná zranění. Po pachatelích policie pátrá, ale včera odmítala vést bližší podrobnosti.
</TEXT>
</DOC>
<DOC>
<DOCID>LN-20020114009</DOCID>
<DOCNO>LN-20020114009</DOCNO>
<DATE>01/14/02</DATE>
<GEOGRAPHY>ZLÍN</GEOGRAPHY>
<TEXT>
Šest lidí se v pátek večer otrávilo unikajícím oxidem uhelnatým v restauraci na Zlínsku. Převezeni byli do zlínské Baťovy nemocnice. Jejich život není ohrožen. Pravděpodobnou příčinou otravy byl podle revizního technika a vyšetřovatele zlínských hasičů nedostatečný přísun kyslíku pro hoření plynového kotle. "Kotel čerpal kyslík přímo z místnosti restaurace, kde seděli hosté. Zvýšená koncentrace oxidu uhelnatého je pak otrávila," uvedl operační důstojník. Kontrolní čidlo bylo navíc špatně zapojeno, takže bezpečnostní vypínač kotle se nevypnul.
</TEXT>
</DOC>
<DOC>
<DOCID>LN-20020114010</DOCID>
<DOCNO>LN-20020114010</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Výběr volebního lídra pražské ODS nepřinesl žádné překvapení. Podle očekávání se jím v sobotu na pražském regionálním sněmu stal šéf strany a sněmovny Václav Klaus. Volební dvojkou byl zvolen místopředseda strany Jan Zahradil. Na třetím místě pražské kandidátky skončil poslanec Tomáš Kladívko, na čtvrtém poslanec Vladimír Doležal a jako pátý poslanec Martin Kocourek. Situace v pražské ODS, kterou cloumá několik afér, je napjatá. Starosta Prahy 1 a předseda pražské ODS Jan Bürgermeister se na uzavřeném sněmu podle všeho pokusil o jakýsi smířlivý projev.
</TEXT>
</DOC>
<DOC>
<DOCID>LN-20020114011</DOCID>
<DOCNO>LN-20020114011</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Největší český prodejce ojetých vozů AAA Auto Praha se chce žalobou bránit proti informacím v posledním čísle týdeníku Reflex, podle nichž je podnikání tohoto autobazaru nekalé. České televizi to řekl mluvčí autobazaru Jiří Hrabovský. ČT uvedla, že vydavatel Reflexu se žaloby neobává a za zveřejněnými informacemi si stojí. Poslední číslo Reflexu, jež se začalo prodávat ve čtvrtek, skupoval kdosi ve velkém. MFDnes zmínila spekulace, že za tím mohl stát bazar AAA, ale pro toto tvrzení nejsou důkazy. "Sotva jsem ráno otevřel trafiku, tak hned přišel nějaký pán a koupil všechny výtisky Reflexu. Chtěl na to vystavit potvrzení, což je zvláštní. Stejnou zkušenost měli i někteří mí kolegové," řekl majitel jednoho z olomouckých novinových stánků.
</TEXT>
</DOC>
<DOC>
<DOCID>LN-20020114012</DOCID>
<DOCNO>LN-20020114012</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Místopředseda ODS Ivan Langer se včera silně ohradil proti snahám německých krajanských spolků, které požadují, aby obce na území bývalých Sudet nesly kromě českého i německý název. "Ten požadavek považuji za nehorázný, nesmyslný, absurdní. Nepodceňoval bych to ale jako nějaký izolovaný projev bláznovství skupiny lidí v Rakousku a Německu," uvedl Langer v diskusním pořadu TV Nova Sedmička. "Myslím si, že je to projev jejich pocitu vnitřní nadřazenosti nad námi," tvrdil Langer.
</TEXT>
</DOC>
<DOC>
<DOCID>LN-20020114013</DOCID>
<DOCNO>LN-20020114013</DOCNO>
<DATE>01/14/02</DATE>
<TITLE>
LISTOPAD 1997
</TITLE>
<TEXT>
Vztahy mezi oběma muži jsou na bodě mrazu. Nova odvysílala nepodloženou reportáž o tom, že šéf ODS si pořídil za peníze z podezřelých kont vilu ve Švýcarsku. Rozzuřený politik oznamuje, že televizi zažaluje o sto milionů.
</TEXT>
<HEADING>
PROSINEC 1997/LEDEN 1998
</HEADING>
<TEXT>
Železný si najímá detektivní kancelář, aby údajnou vilu vypátrala. Výsledky šetření existenci luxusního domu neprokázaly. Šéf Novy s Klausem mezi čtyřma očima "upeče" mimosoudní vyrovnání. Na čem se domluvili, není známo.
ZÁŘÍ 1999
U dalšího setkání je přítomen i Miloš Zeman. Trojice asi hodinu posedí v baru po natáčení Sedmičky.
</TEXT>
<HEADING>
ČERVEN 2001
</HEADING>
<TEXT>
Spojenectví přichází Železný upevnit na oslavu Klausových narozenin. Mediální boss vyjadřuje předsedovi ODS podporu, kde může. Klause vychvaluje jako nejlepšího kandidáta na post českého prezidenta.
</TEXT>
<HEADING>
LISTOPAD 2001
</HEADING>
<TEXT>
Necelý týden po propuštění z cely předběžného zadržení žádá ředitel TV Nova předsedu sněmovny o schůzku. Klaus Železného ochotně přijme.
Necelý týden po propuštění z cely předběžného zadržení žádá ředitel TV Nova předsedu sněmovny o schůzku. Klaus Železného ochotně přijme.
</TEXT>
</DOC>
<DOC>
<DOCID>LN-20020114014</DOCID>
<DOCNO>LN-20020114014</DOCNO>
<DATE>01/14/02</DATE>
<TITLE>
Špidlův návrh na výměnný obchod se čtyřkoalicí našel rychle odezvu. Šéfka US-DEU Marvanová je přesvědčena, že zákon o referendu v českém právním řádu chybí. Podle ní záleží na tom, zda se s ČSSD shodnou na jeho konkrétní podobě.
</TITLE>
<GEOGRAPHY>PRAHA</GEOGRAPHY>
<TEXT>
Zajímavý obchod se rýsuje mezi sociálními demokraty a čtyřkoalicí. Sociální demokraté podpoří čtyřkoaliční návrh na přímou volbu prezidenta, pokud strany čtyřkoalice podpoří návrh zákona o referendu, který je nyní v Poslanecké sněmovně ve druhém čtení. Po sobotním zasedání předsednictva ČSSD to naznačil její předseda Vladimír Špidla. "Za předpokladu, že čtyřkoalice zásadním způsobem odmítne referendum, je otázka, jestli má smysl vytvářet jakoukoli vyjednávací platformu pro přímou volbu prezidenta. Já si myslím, že ne," popsal situaci šéf sociálních demokratů. Špidlův návrh našel téměř okamžitě odezvu. "O postoji koalice k referendu bude politická rada čtyřkoalice jednat tuto nebo příští středu," sdělila předsedkyně Unie Svobody-DEU Hana Marvanová tentýž den. Sama Marvanová je přesvědčena, že zákon o referendu v českém právním řádu chybí. "Budeme o tom jednat. Za sebe mohu říct, že ten zákon je potřebný. Ale záleží samozřejmě na tom, zda se shodneme na podobě, v jaké má být přijat," řekla předsedkyně unie. Svou ochotu jednat se sociální demokracií o společném postupu při prosazení přímé volby prezidenta dala čtyřkoalice najevo už před několika dny. Hana Marvanová a předseda lidovců Cyril Svoboda uvedli, že chtějí v únoru vyzvat Špidlu k vytvoření pracovní skupiny k této věci. Špidla však v sobotu zopakoval, že je skeptický k možnosti stihnout změny tak, aby přímou volbou byl volen nástupce Václava Havla. I pokud se strany čtyřkoalice se sociálními demokraty shodnou na "výměnném obchodu," neznamená to, že hodlají v budoucnosti úžeji spolupracovat. "Případné nynější jednání se čtyřkoalicí by rozhodně nebylo předzvěstí povolební spolupráce," upozorňoval Špidla. Vládní ČSSD zákon o referendu předložila poslancům již několikrát, dosud však její snaha nebyla úspěšná. Proto tentokrát chtějí přijetí návrhu zákona o referendu v Poslanecké sněmovně podpořit i veřejnou peticí.
PRAHA - Zajímavý obchod se rýsuje mezi sociálními demokraty a čtyřkoalicí. Sociální demokraté podpoří čtyřkoaliční návrh na přímou volbu prezidenta, pokud strany čtyřkoalice podpoří návrh zákona o referendu, který je nyní v Poslanecké sněmovně ve druhém čtení. Po sobotním zasedání předsednictva ČSSD to naznačil její předseda Vladimír Špidla. "Za předpokladu, že čtyřkoalice zásadním způsobem odmítne referendum, je otázka, jestli má smysl vytvářet jakoukoli vyjednávací platformu pro přímou volbu prezidenta. Já si myslím, že ne," popsal situaci šéf sociálních demokratů. Špidlův návrh našel téměř okamžitě odezvu. "O postoji koalice k referendu bude politická rada čtyřkoalice jednat tuto nebo příští středu," sdělila předsedkyně Unie Svobody-DEU Hana Marvanová tentýž den. Sama Marvanová je přesvědčena, že zákon o referendu v českém právním řádu chybí. "Budeme o tom jednat. Za sebe mohu říct, že ten zákon je potřebný. Ale záleží samozřejmě na tom, zda se shodneme na podobě, v jaké má být přijat," řekla předsedkyně unie. Svou ochotu jednat se sociální demokracií o společném postupu při prosazení přímé volby prezidenta dala čtyřkoalice najevo už před několika dny. Hana Marvanová a předseda lidovců Cyril Svoboda uvedli, že chtějí v únoru vyzvat Špidlu k vytvoření pracovní skupiny k této věci. Špidla však v sobotu zopakoval, že je skeptický k možnosti stihnout změny tak, aby přímou volbou byl volen nástupce Václava Havla. I pokud se strany čtyřkoalice se sociálními demokraty shodnou na "výměnném obchodu," neznamená to, že hodlají v budoucnosti úžeji spolupracovat. "Případné nynější jednání se čtyřkoalicí by rozhodně nebylo předzvěstí povolební spolupráce," upozorňoval Špidla. Vládní ČSSD zákon o referendu předložila poslancům již několikrát, dosud však její snaha nebyla úspěšná. Proto tentokrát chtějí přijetí návrhu zákona o referendu v Poslanecké sněmovně podpořit i veřejnou peticí.
</TEXT>
</DOC>
<DOC>
<DOCID>LN-20020114015</DOCID>
<DOCNO>LN-20020114015</DOCNO>
<DATE>01/14/02</DATE>
<TITLE>
USA převezly na Guantánamo první vězně z Afghánistánu
</TITLE>
<TEXT>
Ženevskými konvencemi se americká armáda neřídí. Vězně totiž nepovažuje za válečné zajatce.
GUANTÁNAMO/WASHINGTON - Dvacet krajně nebezpečných zajatců z řad organizace Al Kajda a hnutí Taliban si zvyká na svůj nový domov zajatecký tábor v areálu americké základny Guantánamo na Kubě. Do něj dorazili v noci na sobotu našeho času. Kubánská vláda nemíní klást přepravě zajatců žádné překážky a je ochotna poskytnout lékařskou a zdravotní pomoc. Podle velitele amerického tábora proběhl transport bez potíží, stejně jako první noc zajatců v celách. "Někteří si povídali se sousedními vězni, jiní se modlili, ale většina rychle usnula. Byli vyčerpaní," uvedl plukovník vojenské policie Terry Carrico pro agenturu Reuters. Noví obyvatelé základny jsou první skupinou bojovníků zajatých během vojenské kampaně USA v Afghánistánu, kteří na Kubu dorazili. Americká armáda tvrdí, že jde o "ty nejnebezpečnější" členy teroristické organizace Al Kajda Usámy bin Ládina. Dalších třicet vězňů odletělo z Afghánistánu na Kubu včera.
</TEXT>
<HEADING>
Dvojí urážka
</HEADING>
<TEXT>
Američané se obávali, aby během sedmadvacetihodinového letu nedošlo ke vzpouře. Nejmenovaný americký generál dokonce pro britský list The Times uvedl, že zajatci by mohli překousat hydraulické vedení v letounu a způsobit tak jeho havárii. Třináct tisíc kilometrů dlouhý let z Afghánistánu na jihovýchod Kuby proto provázela nejpřísnější bezpečnostní opatření. Každý z vězňů byl připoután k sedadlu a střežili jej dva vojáci. Protože zajatci nesměli odejít na toaletu, každý z nich dostal tzv. bažanta. Na očích měli lyžařské brýle zalepené neprůhlednou fólií. Někteří z nich byli údajně omámeni valiem. Po příletu na Guantánamo je vojáci vyvedli jednoho po druhém z letadla. Vězni oblečení v jednodílných oranžových úborech měli spoutané ruce, někteří měli dokonce pouta i na nohou. Autobusy je pak odvezly do malých venkovních cel, které podle svědků spíše připomínají klece. Američtí vojáci před letem oholili zajatcům plnovousy. To pravověrní muslimové považují za urážku. Další potupou pro ně zřejmě je, že mezi jejich strážci jsou i ženy. Vězení pro zajatce z Afghánistánu si pro své základní vybavení a ostrá bezpečnostní opatření vysloužilo přezdívku "rentgenový tábor". Vězni jsou pod neustálým dohledem stovek dozorců a kamer. V noci zalévá jejich prozatímní cely světlo ze silných halogenových reflektorů. Zajatci v klecích z drátů nejsou chráněni před deštěm a útoky všudypřítomných moskytů. Vyfasovali jen základní hygienické potřeby. "Nemáme v úmyslu jim poskytovat luxus," uvedl generál Michael Lehnert pro agenturu Reuters. "Ale budeme snimi zacházet humánně." K tomu podle amerických úřadů patří i to, že jim poskytnou korán a nebudou jim podávat vepřové. Z cel budou moci vyjít na zhruba patnáct minut denně.
</TEXT>
<HEADING>
V zajetí je i Brit
</HEADING>
<TEXT>
Vězni budou nyní podrobeni ostrým výslechům. Ty čekají i ostatní ze 425 zajatců, které nyní mají Američané v rukou a kteří by také měli skončit na Kubě. Na Guantánamu by postupně měl vyrůst tábor až pro 2000 zajatců. Další osud vězňů je nejistý. Někteří z nich by mohli stanout před zvláštními vojenskými tribunály, ale nikdo z nich dosud nebyl z ničeho obviněn. Právě kvůli případným nestandardním soudům byli zajatci převezeni na Kubu: na vlastním území USA by mohli uplatňovat práva zakotvená v americké ústavě. Podle ministra obrany Donalda Rumsfelda považují Američané zajatce za "nezákonné bojovníky", nikoli za válečné zajatce. USA se díky tomu nemusejí řídit ženevskými konvencemi, které mimo jiné stanovují, že zajatci musejí žít ve stejných podmínkách jako jejich věznitelé. Rumsfeld nicméně prohlásil, že se režim ve vězení bude základními principy konvencí řídit. Americká vláda po transportu informovala Británii, že mezi dvaceti zajatci je i jeden britský občan. Britští diplomaté se nyní k zadrženému bojovníkovi, jehož totožnost nebyla zveřejněna, snaží získat přístup.
domov zajatců z Talibanu a Al Kajdy - Rentgenový tábor (Camp X - Ray) na americké základně Guantánamo
</TEXT>
<HEADING>
Každý zadržený dostal:
</HEADING>
<TEXT>
* jednodílný oranžový vězeňský úbor (na snímku) * jeden ručník na hygienu, druhý jako podložku, na níž se může modlit * prostěradlo * mýdlo a lahvičku šamponu * kartáček a pastu na zuby * sandály do sprchy * výtisk koránu
Pramen: Ministerstvo obrany USA
USA zatím dopadly jen méně důležité představitele Talibanu a Al Kajdy
</TEXT>
<HEADING>
Kdo z teroristických vůdců nejspíš zahynul...
</HEADING>
<TEXT>
* Muhammad Átif - plánovač operací Al Kajdy * Abú Háfis - blízký spolupracovník Usámy bin Ládina * Abú Džafar al-Džazírí - koordinátor logistiky Al Kajdy * Abú Saláh al-Jemení - koordinátor logistiky Al Kajdy * Tárik Anvar al-Sajjid Ahmad - vůdčí představitel egyptské organizace Islámský džihád, která se spojila s Al Kajdou * Muhammad Saláh - vůdčí představitel organizace Islámský džihád, která se spojila s Al Kajdou * Karí Ahmadalláh - šéf rozvědky Talibanu
...a koho mají Američané či jejich spojenci v rukou
* Ibn aš-Šajch al-Líbí - libyjský velitel výcvikových táborů Al Kajdy * Abdal Hadí al-Irákí - velitel výcvikových táborů Al Kajdy * mulla Fazíl Mazlúm - armádní velitel Talibanu * mulla Abdal Salám Zaíf - vyslanec Talibanu v Pákistánu * Abdal Azíz - saúdskoarabský činitel humanitární organizace W afa obviňované ze styků s Al Kajdou
Pramen: Ministerstvo obrany USA
</TEXT>
</DOC>
<DOC>
<DOCID>LN-20020114016</DOCID>
<DOCNO>LN-20020114016</DOCNO>
<DATE>01/14/02</DATE>
<TITLE>
Přes sto let už obývají Američané území na jihovýchodě Kuby. Poprvé sem ale přivezli vězně.
</TITLE>
<GEOGRAPHY>GUANTÁNAMO/PRAHA</GEOGRAPHY>
<TEXT>
Na 2700 obyvatel americké námořní základny Guantánamo v jihovýchodním cípu Kuby žilo v posledních letech ospalým životem. Válečné lodě si sem občas připlouvaly doplňovat palivo, vojáci podél zábran z ostnatých drátů a na strážních věžích se poklidně pozorovali se svými kubánskými kolegy a místní vojenský deník radil na titulní straně čtenářům, jak se starat o pokožku spálenou karibským sluncem. Vše se změnilo koncem prosince. Tehdy vyšlo najevo, že americká vláda chce na Guantánamo převézt členy svrženého hnutí Taliban a teroristické organizace Al Kajda zajaté v Afghánistánu. Základna začala kypět horečnou aktivitou. Na místním letišti přistávalo jedno letadlo za druhým s vojáky, kteří měli postavit zajatecký tábor. Další letadla přivážela dozorce se psy. Během dvou týdnů vyrostlo nejsledovanější vězení světa, které v pátek odpoledne místního času dostalo první obyvatele. Námořní základna o rozloze 115 km čtverečných se do pozornosti celého světa nedostala poprvé. V polovině 90. let zde žily desetitisíce uprchlíků z Kuby a Haiti. Podle nerealizovaných plánů z roku 1999 sem měli mířit také uprchlíci z Kosova. Horké chvíle Guantánamo zažívalo především v době studené války. Základna se v té době stala předmětem ostrých sporů mezi Spojenými státy a komunistickým režimem Fidela Castra. Kubánský prezident považoval Guantánamo za útok na suverenitu "ostrova svobody" a nazýval je "dýkou namířenou na srdce Kuby". Američané se na území, které obklopuje zátoku sloužící jako přirozený přístav, vylodili už v roce 1898. O pět let později se s Kubánci prezident USA Theodore Roosevelt dohodl na pronájmu základny za 2000 zlatých ročně. Nájem, který dnes činí 4085 dolarů, ovšem Castrova vláda odmítá. Castro se dlouho snažil vojákům Spojených států pobyt znepříjemnit: v roce 1964 například základnu odřízl od zásobování vodou. Američané si však brzy postavili odsolovací zařízení a základna je nyní plně soběstačná. Komunistický režim se zároveň snažil zabránit Kubáncům, aby na základně žádali o politický azyl. Ve třicetikilometrovém pásmu kolem ní dal hustě vysázet kaktusy a položit miny. Jediný přechod mezi základnou a kubánským územím nadále střeží stovky vojáků i přesto, že Američané před několika lety souhlasili, že uprchlíky na základnu nepustí.
Další informace o základně Guantánamo najdete na internetové adrese www.nsgtmo.navy.mil
Americká námořní a letecká základna Guantánamo
* Nejstarší vojenská základna USA a v zahraničí; příslušníci námořní pěchoty ji založili během španělsko-americké války v roce 1898
* Spojené státy platí za pronájem základny kolem 4000 dolarů ročně, vláda Fidela Castra ale peníze odmítá
* V roce 1964 zastavil Castro zásobování Američanů vodou; ti postavili odsolovací zařízení a jsou nyní plně soběstační
</TEXT>
</DOC>
<DOC>
<DOCID>LN-20020114017</DOCID>
<DOCNO>LN-20020114017</DOCNO>
<DATE>01/14/02</DATE>
<GEOGRAPHY>TEMELÍN</GEOGRAPHY>
<TEXT>
První blok jaderné elektrárny Temelín pracuje po krátkém výpadku opět na plný výkon. V pátek dopoledne kontrolní systém odstavil reaktor kvůli údajné odchylce v napětí generátoru v nejaderné části. Už v sobotu odpoledne obsluha opět zvýšila výkon na povolených 100 procent. "První blok Temelína nyní vyrábí 1006 megawattů elektřiny," řekl LN mluvčí elektrárny Milan Nebesář. Pokud zkoušky neprokáží žádné závady, mohla by první část elektrárny podle něj zahájit zkušební provoz na přelomu února a března.
</TEXT>
</DOC>
<DOC>
<DOCID>LN-20020114018</DOCID>
<DOCNO>LN-20020114018</DOCNO>
<DATE>01/14/02</DATE>
<TITLE>
Muž zahynul při řezání větví. Při prořezávání stromů zahynul v sobotu v brněnské městské části Komín osmačtyřicetiletý muž. V koruně olše ve výšce dvou metrů nad zemí ho zavalila suchá větev, která se zlomila, když ji řezal. Hasiči, kteří mu přijeli pomoci, zatím neznají přesnou příčinu jeho smrti. Případem se zabývá policie. Muž prořezával olši spolu se svým čtyřiasedmdesátiletým otcem. Když uvízl ve větvích stromu, otec šel zavolat pomoc. Přivolaní hasiči sice muže vyprostili a poskytli mu první pomoc, avšak už se jim ho nepodařilo zachránit.
</TITLE>
<TEXT>
Pašované cigarety za milion. Nekolkované anglické cigarety za 1,5 milionu korun zadrželi v pátek celníci na hraničním přechodu Břeclav-dálnice. Více než deset tisíc kartonů cigaret bylo ukryto v kuchyňském nábytku, který směřoval z Maďarska do Nizozemska. Celníci se na maďarský kamion zaměřili v rámci kontrol vozů jedoucích po tzv. balkánské trase. Očekávali tedy, že najdou spíše drogy.
</TEXT>
</DOC>
<DOC>
<DOCID>LN-20020114019</DOCID>
<DOCNO>LN-20020114019</DOCNO>
<DATE>01/14/02</DATE>
<TITLE>
Příběh ANTONÍNA ŠVEHLY, muže, jenž je vedle T. G. M. považován za nejvýznamnější osobnost první republiky
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
Uměl vyjednávat. Byl ochoten dohodnout se na kompromisu a k dohodě přimět i jiné. Dokázal tak úspěšně vést složité stranické hry. Zájem republiky však vždy stál u Antonína Švehly na prvním místě.
Cílevědomý a respektovaný agrární politik Antonín Švehla měl vedle prezidenta T. G. Masaryka největší zásluhu o demokratický vývoj meziválečného Československa. Absolvoval čtyři třídy nižšího gymnázia v Praze a hospodářskou školu v České Lípě. I když se mu dostalo jen středního vzdělání, brzy výrazně vynikal přirozenou inteligencí, pracovitostí a schopností orientovat se ve složitých situacích. Jeho silná osobnost se projevila již v mládí, když převzal rodinný statek v Hostivaři a proti dobovým zvyklostem a představám rodičů se oženil s chudou, sociálně mu zcela nerovnou dívkou. Už tenkrát projevil smysl pro diplomatická vyjednávání, protože se mu podařilo tento sňatek uzavřít, aniž způsobil jakýkoliv skandál. Hledal uplatnění ve veřejném dění. Byl velmi aktivním sokolem. Spoluzaložil hostivařskou sokolskou jednotu a jako starosta ji 25 let vedl. Po založení agrární strany roku 1902 se stal jejím čelným funkcionářem. Pochopil význam masového a organizačně podchyceného politického hnutí a toto pojetí také houževnatě prosazoval. Agrární strana podle jeho představ měla v duchu hesla "Venkov jedna rodina" hájit a reprezentovat zájmy veškerého venkovského obyvatelstva. V rolnictvu viděl základ národa. Roku 1909 byl zvolen předsedou agrární strany, a ta se stala za jeho vedení ve volbách do vídeňské říšské rady roku 1911 nejsilnější českou politickou stranou. Sám Švehla ale do Vídně nešel a zůstával v Praze jako předseda svazu českých poslanců na zemském sněmu úzce spojen s domácím provinciálním prostředím. V letech první světové války se zpočátku stáhl do pozadí a vůči rakouské vládě zaujal vyčkávací postoj. Pochopil nebezpečí i šance, které přinesl světový konflikt národnímu hnutí, a úspěšně se zasazoval o jednotný postup českých politiků. Od roku 1917 usiloval o samostatný stát a bez jeho aktivní a vesměs rozhodující účasti nebylo přijato během války žádné významné rozhodnutí české politické reprezentace. Velikost Švehlovy osobnosti se nejvíce ukázala při vzniku a budování samostatného československého státu. Tehdy se Švehla projevil nejen jako vedoucí představitel agrární strany, ale i jako významný státník. Spolu s Aloisem Rašínem měl hlavní slovo v předsednictvu Národního výboru československého, které řídilo převrat 28. října 1918 a první kroky samostatného státu. V rozbouřených poválečných letech vybudoval a obezřetně kormidloval ministerstvo vnitra, přičemž v nejsložitějším období od ledna do července 1919 řídil také v nepřítomnosti Karla Kramáře vládu. Velmi se přitom zasloužil o konsolidaci vnitřních poměrů v samostatném Československu, které tehdy představovalo oázu pořádku v rozbouřené střední Evropě.
</TEXT>
<HEADING>
Mistr kompromisů
</HEADING>
<TEXT>
Mimořádné politické schopnosti uplatnil Švehla v tzv. Pětce představitelů českých politických stran a jako předseda několika československých vlád v letech 1922 až 1929. Jeho sférou byla vnitřní politika, v oblasti zahraniční politiky se necítil dostatečně kompetentní a přenechával její vedení prezidentu Masarykovi a ministru zahraničí Benešovi. Vzájemný vztah Švehly a prezidenta Masaryka, zpočátku založený na vzájemném respektu a úctě, přerostl později v přátelství. Švehlovi patřila hlavní zásluha o to, že se agrární strana stala v meziválečném Československu nejsilnější politickou stranou, opírající se o hustou síť družstevních, odborných a osvětových organizací. Za své nejvýznamnější dílo považoval pozemkovou reformu, která otevřela cestu modernímu vývoji českého zemědělství. Jako premiér dokázal na rozdíl od svých nástupců překonat omezenost stranických zájmů. Díky jeho podpoře byla v ČSR jako v první zemi ve střední Evropě úspěšně stabilizována měna (1922 - 23), zavedeno nemocenské a penzijní pojištění (1924), provedena daňová a správní reforma (1927) a do vlády přizváni zástupci německých aktivistických stran. Bylo především jeho zásluhou, že v průběhu dvacátých let se vnitropolitické poměry stabilizovaly a přes mnohé averze mezi politiky a publicistické přestřelky fungovala parlamentní demokracie. Švehlovou silnou stránkou byla znalost lidí, vynikající schopnost vyjednávat, dohodnout se na kompromisu a k dohodě přimět i jiné. Byl pragmatik a dokázal úspěšně vést složité politické hry. Zájem republiky však vždy stál na prvém místě. Proto, když pro těžkou nemoc začátkem roku 1929 odstoupil z funkce předsedy vlády a v prosinci 1933 náhle zemřel, československá politická scéna silně postrádala Švehlovu autoritu a umění překonávat rozpory. l
Antonín Švehla
</TEXT>
</DOC>
<DOC>
<DOCID>LN-20020114020</DOCID>
<DOCNO>LN-20020114020</DOCNO>
<DATE>01/14/02</DATE>
<TITLE>
Ivan Wilhelm dal ultimátum Katolické teologické fakultě UK - buď zvýší úroveň výuky, nebo přestane existovat
</TITLE>
<TEXT>
Na pokraji krachu se ocitla nejstarší součást Univerzity Karlovy - 653 let stará teologická fakulta. Během čtyř měsíců se musí od základu změnit, jinak zanikne.
PRAHA - Rektor Univerzity Karlovy Ivan Wilhelm dal v sobotu před shromážděnými studenty teologie ultimátum katolické teologické fakultě buď v nejbližších měsících škola pod jeho vedením podnikne kroky, které povedou ke zvýšení úrovně výuky, anebo zanikne. Problémy školy s bývalým děkanem Václavem Wolfem v čele se prohlubovaly celá devadesátá léta. Fakulta se dostala do konfliktu s českými biskupy, univerzitou i Vatikánem. Církevní špičky vinily její vedení z ultrakonzervatismu, vytýkaly mu, že si neoprávněně přivlastňuje jediný "patent" na výklad víry a nerespektuje výsledky II. vatikánského koncilu, který celou církev zavazuje k tomu, aby se otevírala společnosti. Fakulta totiž z denního studia vyloučila laiky a ženy, takže fungovala téměř jen jako kněžský seminář. Bývalé vedení navíc nedokázalo vypracovat statut fakulty tak, aby odpovídal vysokoškolskému zákonu a Vatikánu. Bez schváleného statutu nemohly na škole probíhat volby do akademického senátu a fakulta nefungovala jako plnohodnotná součást univerzity. Ústavem rovněž zmítaly vnitřní konflikty, kvůli nimž fakultu opustili renomovaní teologové, mezi nimi i Tomáš Halík a Ivan Štampach. Nedostatek profesorů a docentů potom v prosinci vedl ministerstvo školství k tomu, aby fakultě odňal akreditaci pro výuku katolické teologie. Kvůli chybějícím vnitřním předpisům zároveň ministerstvo zbavilo všech pravomocí dosavadní vedení v čele s prozatímním děkanem Jaroslavem Polcem a v polovině prosince převedlo veškeré kompetence na rektora Wilhelma. Pod jeho vedením musí fakulta zkvalitnit výuku, změnit přijímací řízení a přijmout nový statut. Pokud některé z těchto kroků neučiní již do 12. dubna, odejme jí ministerstvo akreditaci také pro ostatní obory. "Jestliže dojde k odejmutí akreditací, znamená to konec fakulty a všechny úvahy o tom, že jde o předchůdkyni celé univerzity a že jde o nejstarší teologickou fakultu, jsou zbytečné," řekl v sobotu rektor Wilhelm. Bez akreditací nebude škola dostávat peníze ze státního rozpočtu a ztratí právo udělovat akademické tituly. "Nejsem tu jako policajt, který tu bude chodit s rákoskou. Proto všechny vyzývám ke spolupráci. Nejsem ale schopen toho, abych cokoli před ministerstvem kamufloval a prováděl tanečky," řekl také. Jeden ze studentů rektora nařkl, že jedná jako úředník ministerstva školství a upozornil ho, že zájmy fakulty nemusejí být v souladu se zájmy ministerstva. Takové i další výhrady vyvracel i kardinál Miloslav Vlk, velký kancléř fakulty. "Ze strany univerzity se tu neděje žádná křivda. Rektor si nic nevymýšlí. Mám důkazy o tom, že se tu obcházela autorita církve i zákona, a to už tu nebude," řekl kardinál. K rektorovi a kardinálovi se nakonec přidali i někteří studenti, kteří tvrdili, že svými nároky odpovídá studium pražské katolické teologie střední škole. "Studium tu není srovnatelné s jinými vysokými školami. Jsem přesvědčen o tom, že by ředitel střední školy učitele náboženství s diplomem z této fakulty nezaměstnal," řekl například student Filip Dostál. Rektorovi bude s nápravou pomáhat profesor Mikuláš Lobkowicz, který působil v řídících funkcích na Katolické univerzitě v Eichstättu a mnichovské univerzitě.
</TEXT>
</DOC>
<DOC>
<DOCID>LN-20020114021</DOCID>
<DOCNO>LN-20020114021</DOCNO>
<DATE>01/14/02</DATE>
<GEOGRAPHY>OSTRAVA</GEOGRAPHY>
<TEXT>
Několik desítek případů řešili od počátku roku severomoravští policisté ve zkráceném procesu, který jim od ledna umožňuje novela trestního řádu. Pachatelé, jejichž trestný čin odpovídá maximálně třem letům ve vězení, se tak před soud dostanou během několika dní. Díky této novele se rychleji dostane před soud například šestatřicetiletý muž z Ostravy, kterého policie viní z krádeže v obchodním domě. Ve zkráceném řízení už byli někteří pachatelé také odsouzeni. Například jedenadvacetiletý muž z Ostravy-Poruby se za krádež k soudu dostal jen pět dnů po obvinění a odešel s tříměsíčním nepodmíněným trestem.
</TEXT>
</DOC>
<DOC>
<DOCID>LN-20020114022</DOCID>
<DOCNO>LN-20020114022</DOCNO>
<DATE>01/14/02</DATE>
<TITLE>
PRAHA - Učitelé by mohli dostat přidáno již v březnu, a nikoli o měsíc později, odkdy kabinet zamýšlí zvýšit mzdy ve veřejném sektoru. V diskusním pořadu televize Prima Nedělní partie to včera řekl ministr školství Eduard Zeman. Vše podle něj záleží na tom, zda se dokáže dohodnout s odbory a jestli se najdou peníze ve státním rozpočtu na letošní rok. Eduard Zeman uvedl, že jsou dvě možnosti, odkdy platy zvýšit. "Buď od dubna, nebo teď hledáme možnost, jestli by se to přeci jen nedalo udělat o něco dřív," řekl ministr. Školské odbory, které jsou od listopadu ve stávkové pohotovosti, by to uvítaly, řekl včera jejich předseda Jaroslav Rössler. "Pokud to ministr školství vidí takhle dobře, tak já tomu budu jenom fandit," uvedl.
</TITLE>
<HEADING>
Stávky se ministr nebojí
</HEADING>
<TEXT>
Zvýšení platů ale podle něj není jediným požadavkem odborářů. Učitelé chtějí například zavedení 16. tarifní platové skupiny. O svých požadavcích jednali v pátek neúspěšně s místopředsedou vlády a šéfem ČSSD Vladimírem Špidlou nejen školští odboráři, ale i zástupci dalších rozpočtových a příspěvkových organizací. Další kolo jednání má být tento pátek. Pokud se se školskými odboráři nedohodne, stávky se ministr školství nebojí: "Odbory vědí, že nikdy nedostaly tolik přidáváno jako za této vlády," tvrdil. Rössler připustil, že Zemanova vláda na rozdíl od předchozích kabinetů skutečně učitelům platy výrazně zvýšila. Možnost protestních akcí ale nevyloučil. Někteří učitelé jsou podle něj rozhodnuti velmi tvrdě vystoupit. Průměrná měsíční mzda v ČR byla koncem srpna 14 740 korun, zatímco průměrný plat pedagogických pracovníků byl podle Rösslera v loňském prvním pololetí jen 14 471 korun. Rössler před časem připomněl cíl sociálnědemokratické vlády, že platy pedagogů mají být letos o 30 procent vyšší než průměrná měsíční mzda v celé České republice.
Zvýšení platů ale podle něj není jediným požadavkem odborářů. Učitelé chtějí například zavedení 16. tarifní platové skupiny. O svých požadavcích jednali v pátek neúspěšně s místopředsedou vlády a šéfem ČSSD Vladimírem Špidlou nejen školští odboráři, ale i zástupci dalších rozpočtových a příspěvkových organizací. Další kolo jednání má být tento pátek. Pokud se se školskými odboráři nedohodne, stávky se ministr školství nebojí: "Odbory vědí, že nikdy nedostaly tolik přidáváno jako za této vlády," tvrdil. Rössler připustil, že Zemanova vláda na rozdíl od předchozích kabinetů skutečně učitelům platy výrazně zvýšila. Možnost protestních akcí ale nevyloučil. Někteří učitelé jsou podle něj rozhodnuti velmi tvrdě vystoupit. Průměrná měsíční mzda v ČR byla koncem srpna 14 740 korun, zatímco průměrný plat pedagogických pracovníků byl podle Rösslera v loňském prvním pololetí jen 14 471 korun. Rössler před časem připomněl cíl sociálnědemokratické vlády, že platy pedagogů mají být letos o 30 procent vyšší než průměrná měsíční mzda v celé České republice.
</TEXT>
</DOC>
<DOC>
<DOCID>LN-20020114023</DOCID>
<DOCNO>LN-20020114023</DOCNO>
<DATE>01/14/02</DATE>
<TEXT>
ČESKÉ BUDĚJOVICE - Nečekané starosti přidělala letošní tuhá zima v Českých Budějovicích technickým službám. Děti totiž velmi rychle přišly na to, že laminátové kryty na sloupech veřejného osvětlení se dají využít i jako boby pro jízdu na sněhu. Jen do konce loňského prosince tak vyznavači sáňkování rozebrali a odnesli pětatřicet laminátových dílů v ceně kolem dvou tisíc korun za jeden. "Tahle zábava je přitom životu nebezpečná, protože sloupy veřejného osvětlení jsou pod napětím 400 voltů," řekla LN mluvčí českobudějovického magistrátu Hana Bumbová.
</TEXT>
</DOC>
<DOC>
<DOCID>LN-20020114024</DOCID>
<DOCNO>LN-20020114024</DOCNO>
<DATE>01/14/02</DATE>
<TITLE>
V podzemním komplexu na východě Afghánistánu by se mohli skrývat bojovníci Al Kajdy a Talibanu
</TITLE>
<TEXT>
Irák zůstává na seznamu dalších možných cílů amerického tažení proti terorismu. Zopakoval to během víkendové návštěvy Kuvajtu vysoký představitel amerického ministerstva zahraničí William Burns.
KÁBUL/KUVAJT - V afghánské metropoli Kábulu se už zabydlela nová vláda a většina bojovníků hnutí Taliban a teroristické sítě Al Kajda byla buď zabita, složila zbraně anebo skončila v zajetí. Jeden z cílů americké vojenské kampaně stále ale nebyl splněn: předáci obou organizací v čele s mullou Umarem a Usámou bin Ládinem stále nebyli dopadeni. Jedním z míst, kde by se mohli zbylí bojovníci Talibanu a Al Kajdy skrývat, je jeskynní komplex v oblasti Zhavár, ležící na východě Afghánistánu u hranic s Pákistánem. Právě na tato místa se v posledních dnech soustředily americké nálety a výjimkou nebyl ani uplynulý víkend. Podle afghánské tiskové agentury AIP shazovaly americké letouny bomby na Zhavár v sobotu večer i po celou noc na včerejšek. Podle stejného zdroje se příslušníci amerických pozemních sil chystají na prohledání těchto podzemních prostor, a to už možná za jeden či dva dny. Právě bombardování by mělo připravit půdu pro nasazení pozemních jednotek. Jeskynní skrýše společně s výcvikovými zařízeními byly v Zhaváru, ležícím asi 30 kilometrů jihozápadně od města Chóst, vybudovány během boje proti sovětským okupantům v 80. letech. Své cvičné tábory měli v okolí i bojovníci Al Kajdy.
</TEXT>
<HEADING>
Obavy a hrozby
</HEADING>
<TEXT>
Americká protiteroristická kampaň se ale nezaměřuje pouze na Afghánistán. Ředitel blízkovýchodního odboru amerického ministerstva zahraničí William Burns během víkendové návštěvy Kuvajtu nevyloučil, že příštím cílem se může stát Irák. "Žádné rozhodnutí vzhledem k určitým možnostem zatím nepadlo, všechny možnosti ale zůstávají otevřené," odpověděl Burns diplomaticky na otázku týkající se případného útoku na Irák. O této možnosti se spekuluje dlouho, nikdo ale zatím oficiálně nepotvrdil, že by se vojenská operace skutečně chystala. Americký prezident George W. Bush nicméně ve svém nedávném projevu iráckého vůdce Saddáma Husajna varoval, že "pozná důsledky", pokud nevpustí zpět do země zbrojní inspektory OSN. V tomto duchu se o víkendu vyjádřil i Burns: "Máme stejně jako Kuvajt obavy týkající se chování (iráckého) režimu." Kromě opětovného vyvíjení zbraní hromadného ničení Američané irácký režim podezírají také z toho, že spolupracoval s teroristy při útoku na New York a Washington. Žádné důkazy ale zatím nebyly zveřejněny. Otevřeně se o možnosti amerického útoku nejčastěji zmiňuje irácký státní tisk. "Američtí představitelé pořád vyhrožují Iráku a dalším zemím, které podle nich ohrožují stabilitu. Tím, kdo ohrožuje světovou stabilitu, je ale Washington," napsal včera irácký vládní deník al-Kádisíja.
Americká protiteroristická kampaň se ale nezaměřuje pouze na Afghánistán. Ředitel blízkovýchodního odboru amerického ministerstva zahraničí William Burns během víkendové návštěvy Kuvajtu nevyloučil, že příštím cílem se může stát Irák. "Žádné rozhodnutí vzhledem k určitým možnostem zatím nepadlo, všechny možnosti ale zůstávají otevřené," odpověděl Burns diplomaticky na otázku týkající se případného útoku na Irák. O této možnosti se spekuluje dlouho, nikdo ale zatím oficiálně nepotvrdil, že by se vojenská operace skutečně chystala. Americký prezident George W. Bush nicméně ve svém nedávném projevu iráckého vůdce Saddáma Husajna varoval, že "pozná důsledky", pokud nevpustí zpět do země zbrojní inspektory OSN. V tomto duchu se o víkendu vyjádřil i Burns: "Máme stejně jako Kuvajt obavy týkající se chování (iráckého) režimu." Kromě opětovného vyvíjení zbraní hromadného ničení Američané irácký režim podezírají také z toho, že spolupracoval s teroristy při útoku na New York a Washington. Žádné důkazy ale zatím nebyly zveřejněny. Otevřeně se o možnosti amerického útoku nejčastěji zmiňuje irácký státní tisk. "Američtí představitelé pořád vyhrožují Iráku a dalším zemím, které podle nich ohrožují stabilitu. Tím, kdo ohrožuje světovou stabilitu, je ale Washington," napsal včera irácký vládní deník al-Kádisíja.
</TEXT>
</DOC>
<DOC>
<DOCID>LN-20020114025</DOCID>
<DOCNO>LN-20020114025</DOCNO>
<DATE>01/14/02</DATE>
<GEOGRAPHY>KÁBUL</GEOGRAPHY>
<TEXT>
Afghánská prozatímní vláda chce v Kábulu ponechat asi 1500 vojáků i poté, co byly z města na její příkaz tisíce ozbrojenců staženy. Důvodem jsou obavy z růstu zločinnosti a skutečnost, že dosud plně nefunguje policie. Zmíněných 1500 vojáků bude umístěno na základnách kolem města. Původně měli být staženi všichni ozbrojenci. Mluvčí mezinárodních sil Guy Richardson ale včera řekl, že dohoda ze 4. ledna umožňuje umístění některých z nich na tradičních základnách ve městě.
</TEXT>
</DOC>
<DOC>
<DOCID>LN-20020114026</DOCID>
<DOCNO>LN-20020114026</DOCNO>
<DATE>01/14/02</DATE>
<TEXT>
KUALA LUMPUR - V Malajsii bylo v poslední době zatčeno 40 muslimských extremistů napojených na teroristickou síť Al Kajda a podezřelých z protistátní činnosti. Oznámila to včera místní policie s tím, že další dva podezřelí byli zadrženi minulý týden. Zatčení jsou příslušníky organizace Kumpulan Militan Malaysia (KMM), jejíž členové mají za sebou podle policie výcvik v Afghánistánu.
</TEXT>
</DOC>
<DOC>
<DOCID>LN-20020114027</DOCID>
<DOCNO>LN-20020114027</DOCNO>
<DATE>01/14/02</DATE>
<GEOGRAPHY>KÁBUL</GEOGRAPHY>
<TEXT>
Afghánci měli včera další důvod k radosti, když se na rovinu v jižní části země snesl vydatný déšť a ukončil čtyřleté sucho, které tuto kdysi úrodnou oblast změnilo v pustinu. Přírodní pohroma se tak přidala k té, kterou pro obyvatele znamenala víc než dvacetiletá válka a anarchie. Sucho postihlo asi polovinu obyvatelstva.
</TEXT>
</DOC>
<DOC>
<DOCID>LN-20020114028</DOCID>
<DOCNO>LN-20020114028</DOCNO>
<DATE>01/14/02</DATE>
<TITLE>
International Herald Tribune
</TITLE>
<GEOGRAPHY>WASHINGTON</GEOGRAPHY>
<TEXT>
Za nákladem 62 střel, 1400 minometných granátů a tří tun silných výbušnin určených k sebevražedným atentátům je třeba hledat íránské radikální ajatolláhy. Zbraně, které zadrželo na lodi Karine A izraelské námořní komando, byly bez pochyb určeny Palestincům a měly pomoci Jásiru Arafatovi v nevyhlášené válce proti Izraeli. Zatímco Američané a Izraelci si deset let namlouvali, že vedou mírový proces, Írán a jeho palestinští zástupci si mezitím upevnili pozice ve svém procesu válečném. V deníku International Herald Tribune to napsal americký komentátor William Safire. Arafat popírá, že by věděl něco o práci svých plukovníků, ačkoli byl přistižen s krví na rukou. Jeho předstírání nevinnosti člověku připomene text z filmu s Chico Marxem, kdy muž hrdinu přistihne v posteli se svou ženou. "Komu uvěříš, mně, nebo svým očím?" mate ho hrdina. Zbraně na Karine A byly označeny v perštině, u íránských břehů byly naloženy a zabaleny do kontejnerů, v nichž měly být na menších lodích převezeny na pobřeží pásma Gazy. Hlavní nákupčí zbraní palestinské samosprávy Karine A koupil za 400 tisíc dolarů před 14 měsíci, tedy krátce poté, co Arafat v Camp Davidu odmítl dohodu nabízenou izraelským premiérem Ehudem Barakem a americkým prezidentem Billem Clintonem. Vrátil se domů a zahájil protiizraelské povstání. Detaily o koupi a přepravě zbraní prozradil zatčený kapitán Karine A Umar Akaví, který je věrným vykonavatelem Arafatových námořních operací, při nichž jsou pašovány zbraně. Domníval se, že tyto operace budou po 11. září přerušeny. Najisto s tím počítal, když dal Arafat v prosinci rozkaz zastavit atentáty. Když s ním ale Arafat nedávno hovořil, žádný příkaz k zastavení pašování nedal. Všichni, kromě slepců, vědí, že je to důkaz, že íránsko-arabská koalice je rozhodnuta svou válku vyhrát, a to bez ohledu na operaci, která je nyní vedena proti Usámovi bin Ládinovi. Co svedlo tak najednou dohromady Peršany a Palestince, když víme, že Arafat patřil za íránsko-irácké války v 80. letech ke spojencům Saddáma Husajna, podobně jako za války v Perském zálivu před 11 lety? Právě Husajnova porážka v této válce. Arafat se obrátil k Íránu, který v té době začal vyzbrojovat Arafatovy spojence z libanonského Hizballáhu a stal se, slovy USA, jedním z nejaktivnějších státních sponzorů světového terorismu. Záležitost s Karine A se dotkla také evropských vlád, kterým došlo, že miliony, jež od nich putovaly k Palestincům s cílem pomoci hladovým, byly využity na nákup výbušnin k zabíjení civilistů. Největší znepokojení však zadržení Karine A vzbudilo v řadách Američanů. Opět se potvrdila jejich teorie o Teheránu jako zbrojnici teroru. Íránští ajatolláhové podporují teroristickou válku, včera proti americkému satanovi, dnes proti izraelskému Židovi a zítra proti celému neislámskému světu. Někdejší íránský prezident Alí Akbar Hášemí Rafsandžání nedávno hovořil o slavnosti dne, kdy bude mít "islámský svět jaderné zbraně". Řekl, že v nukleární válce bude islámský národ trpět, ale že ke zničení Izraele postačí "jediný jaderný výbuch". Jaderný arzenál se nyní snaží získat dva státy, které stojí za terorismem - Irák, jehož vědci už znají výrobní technologii, a Írán, jemuž v tom navzdory americkým protestům bezstarostně pomáhá ruský prezident Vladimir Putin. Iráčané a Íránci musejí být osvobozeni předtím, než se jejich diktátoři dostanou k jaderným zbraním. Útočením na teroristické cíle v Jemenu nebo Somálsku mohou USA získat nějaký čas, ale prezident Bush nakonec bude muset rozhodnout, kdy odpovědět a kdo bude první. Zatím vede Saddám, ale militantní íránští ajatolláhové ho rychle dobíhají.
WASHINGTON - Za nákladem 62 střel, 1400 minometných granátů a tří tun silných výbušnin určených k sebevražedným atentátům je třeba hledat íránské radikální ajatolláhy. Zbraně, které zadrželo na lodi Karine A izraelské námořní komando, byly bez pochyb určeny Palestincům a měly pomoci Jásiru Arafatovi v nevyhlášené válce proti Izraeli. Zatímco Američané a Izraelci si deset let namlouvali, že vedou mírový proces, Írán a jeho palestinští zástupci si mezitím upevnili pozice ve svém procesu válečném. V deníku International Herald Tribune to napsal americký komentátor William Safire. Arafat popírá, že by věděl něco o práci svých plukovníků, ačkoli byl přistižen s krví na rukou. Jeho předstírání nevinnosti člověku připomene text z filmu s Chico Marxem, kdy muž hrdinu přistihne v posteli se svou ženou. "Komu uvěříš, mně, nebo svým očím?" mate ho hrdina. Zbraně na Karine A byly označeny v perštině, u íránských břehů byly naloženy a zabaleny do kontejnerů, v nichž měly být na menších lodích převezeny na pobřeží pásma Gazy. Hlavní nákupčí zbraní palestinské samosprávy Karine A koupil za 400 tisíc dolarů před 14 měsíci, tedy krátce poté, co Arafat v Camp Davidu odmítl dohodu nabízenou izraelským premiérem Ehudem Barakem a americkým prezidentem Billem Clintonem. Vrátil se domů a zahájil protiizraelské povstání. Detaily o koupi a přepravě zbraní prozradil zatčený kapitán Karine A Umar Akaví, který je věrným vykonavatelem Arafatových námořních operací, při nichž jsou pašovány zbraně. Domníval se, že tyto operace budou po 11. září přerušeny. Najisto s tím počítal, když dal Arafat v prosinci rozkaz zastavit atentáty. Když s ním ale Arafat nedávno hovořil, žádný příkaz k zastavení pašování nedal. Všichni, kromě slepců, vědí, že je to důkaz, že íránsko-arabská koalice je rozhodnuta svou válku vyhrát, a to bez ohledu na operaci, která je nyní vedena proti Usámovi bin Ládinovi. Co svedlo tak najednou dohromady Peršany a Palestince, když víme, že Arafat patřil za íránsko-irácké války v 80. letech ke spojencům Saddáma Husajna, podobně jako za války v Perském zálivu před 11 lety? Právě Husajnova porážka v této válce. Arafat se obrátil k Íránu, který v té době začal vyzbrojovat Arafatovy spojence z libanonského Hizballáhu a stal se, slovy USA, jedním z nejaktivnějších státních sponzorů světového terorismu. Záležitost s Karine A se dotkla také evropských vlád, kterým došlo, že miliony, jež od nich putovaly k Palestincům s cílem pomoci hladovým, byly využity na nákup výbušnin k zabíjení civilistů. Největší znepokojení však zadržení Karine A vzbudilo v řadách Američanů. Opět se potvrdila jejich teorie o Teheránu jako zbrojnici teroru. Íránští ajatolláhové podporují teroristickou válku, včera proti americkému satanovi, dnes proti izraelskému Židovi a zítra proti celému neislámskému světu. Někdejší íránský prezident Alí Akbar Hášemí Rafsandžání nedávno hovořil o slavnosti dne, kdy bude mít "islámský svět jaderné zbraně". Řekl, že v nukleární válce bude islámský národ trpět, ale že ke zničení Izraele postačí "jediný jaderný výbuch". Jaderný arzenál se nyní snaží získat dva státy, které stojí za terorismem - Irák, jehož vědci už znají výrobní technologii, a Írán, jemuž v tom navzdory americkým protestům bezstarostně pomáhá ruský prezident Vladimir Putin. Iráčané a Íránci musejí být osvobozeni předtím, než se jejich diktátoři dostanou k jaderným zbraním. Útočením na teroristické cíle v Jemenu nebo Somálsku mohou USA získat nějaký čas, ale prezident Bush nakonec bude muset rozhodnout, kdy odpovědět a kdo bude první. Zatím vede Saddám, ale militantní íránští ajatolláhové ho rychle dobíhají.
</TEXT>
</DOC>
<DOC>
<DOCID>LN-20020114029</DOCID>
<DOCNO>LN-20020114029</DOCNO>
<DATE>01/14/02</DATE>
<TITLE>
Kritika ničení palestinských domů, která zazněla z řad koaliční Strany práce, pomáhá podle izraelského premiéra nepřátelům židovského státu.
</TITLE>
<GEOGRAPHY>JERUZALÉM</GEOGRAPHY>
<TEXT>
Ministři vlády Ariela Šarona v uplynulých dnech kritizovali akci izraelské armády, při níž bylo zničeno několik desítek palestinských domů v uprchlickém táboře v Rafáhu. Premiér své kolegy kvůli tomu včera při zasedání vlády odsoudil. "Nahráváte antisemitům," vyčetl Šaron ministrům z koaliční Strany práce, mezi nimiž je i ministr zahraničí Šimon Peres. Ten spolu se dvěma kolegy označil likvidaci domů v Rafáhu za chybu, která poškodila obraz Izraele ve světě. Ke kritice se nepřipojil nový šéf Strany práce a ministr obrany Benjamin Ben Eliezer. Ten ostatně rozkaz k akci, jejímž cílem bylo zabránit pašování zbraní z Egypta podzemními tunely, schválil. Armáda tvrdí, že domy byly neobývané. Šaron ministrům vyčetl, že sedli na lep propagandě vůdce palestinské samosprávy Jásira Arafata. Vlivný izraelský deník Haarec ovšem postoj Perese podpořil. Ve stati Hanebná kapitola izraelských dějin armádní akci označil za "akt opravdové krutosti".
</TEXT>
<HEADING>
Írán prý chrání svůj jaderný program
</HEADING>
<TEXT>
Izraelci přes vládní třenice pokračovali o víkendu v odvetě za palestinský pokus propašovat do země munici a zbraně z Íránu na lodi zadržené minulý týden v Rudém moři. V sobotu se hlavním cílem úderů stal palestinský přístav v Gaze. Mimo jiné bylo zasaženo několik lodí včetně té, kterou v minulosti využíval Arafat. Izraelské tajné služby navíc začaly distribuovat dokument s poznatky o spolupráci Arafata a vládnoucích íránských ajatolláhů. Podle Izraelců má vyzbrojování Palestinců přidělat starosti židovskému státu, aby mu pak nezbyly síly na akce proti íránskému jadernému programu. Právě těmto otázkám byl věnován i Šaronův víkendový telefonický rozhovor s ruským prezidentem Vladimirem Putinem. Materiál určený pro vlády třetích zemí by měl zapůsobit i na Egypt, který žárlí na íránský vliv na Blízkém východě. Podle vysokého diplomata citovaného britským listem The Sunday Telegraph jsou izraelské důkazy o kontaktech Arafata s Íránem "přesvědčivé, nikoliv ale definitivní". Íránský ministr obrany Alí Šamchání včera označil izraelská obvinění za "neopodstatněná". Rovněž Arafat odmítá, že o zbraních věděl. Jeho přesvědčivost ale utrpěla, když vyšlo najevo, že dva ze tří Palestinců, kteří byli podle tvrzení Arafatova úřadu v pátek zadrženi palestinskou policií kvůli podílu na pašování zbraní, ve skutečnosti pobývají v bezpečí v zahraničí.
Izraelci přes vládní třenice pokračovali o víkendu v odvetě za palestinský pokus propašovat do země munici a zbraně z Íránu na lodi zadržené minulý týden v Rudém moři. V sobotu se hlavním cílem úderů stal palestinský přístav v Gaze. Mimo jiné bylo zasaženo několik lodí včetně té, kterou v minulosti využíval Arafat. Izraelské tajné služby navíc začaly distribuovat dokument s poznatky o spolupráci Arafata a vládnoucích íránských ajatolláhů. Podle Izraelců má vyzbrojování Palestinců přidělat starosti židovskému státu, aby mu pak nezbyly síly na akce proti íránskému jadernému programu. Právě těmto otázkám byl věnován i Šaronův víkendový telefonický rozhovor s ruským prezidentem Vladimirem Putinem. Materiál určený pro vlády třetích zemí by měl zapůsobit i na Egypt, který žárlí na íránský vliv na Blízkém východě. Podle vysokého diplomata citovaného britským listem The Sunday Telegraph jsou izraelské důkazy o kontaktech Arafata s Íránem "přesvědčivé, nikoliv ale definitivní". Íránský ministr obrany Alí Šamchání včera označil izraelská obvinění za "neopodstatněná". Rovněž Arafat odmítá, že o zbraních věděl. Jeho přesvědčivost ale utrpěla, když vyšlo najevo, že dva ze tří Palestinců, kteří byli podle tvrzení Arafatova úřadu v pátek zadrženi palestinskou policií kvůli podílu na pašování zbraní, ve skutečnosti pobývají v bezpečí v zahraničí.
</TEXT>
</DOC>
<DOC>
<DOCID>LN-20020114030</DOCID>
<DOCNO>LN-20020114030</DOCNO>
<DATE>01/14/02</DATE>
<TITLE>
Kultura kalašnikovů, kterou je živen pákistánský lid, musí skončit, prohlásil Parvíz Mušaraf.
</TITLE>
<GEOGRAPHY>ISLÁMÁBÁD</GEOGRAPHY>
<TEXT>
Pákistánský vůdce Parvíz Mušaraf v sobotu vyhlásil represivní opatření, jejichž cílem je zlikvidovat v zemi podhoubí teroristických organizací. Tímto krokem současně zmírnil napětí ve vztahu s Indií, která Islámábád obviňuje z podpory teroristů a kašmírských separatistů. Záměr pákistánské vojenské vlády přivítal prezident George W. Bush a řada západních státníků. Indie, která nedávno přesunula na hranice s Pákistánem mohutné vojenské jednotky, byla opatrnější. "Musíme se řídit nikoliv deklarovanými úmysly, ale reálnými činy," uvedl šéf indické diplomacie Džasvant Singh. Obnovení dialogu s Islámábádem, zastaveného po prosincovém útoku sebevražedného komanda na indický parlament, vyžaduje podle ministra rázné akce proti "přeshraničnímu terorismu". V televizním vystoupení pákistánský vůdce zveřejnil rozhodnutí o zákazu pěti militantních organizací. Jsou mezi nimi i Laškare Tajjaba a Džajše Muhammmad obviněné Indy z přípravy útoku na parlament. "Musíme se rozhodnout, zda chceme teokracii, nebo prosperující islámský stát," zaznělo v projevu, k němuž se generál Mušaraf výjimečně převlékl do civilního oděvu a jehož text s předstihem obdržel Bílý dům. Generál si za to vysloužil Bushovo osobní poděkování, především ale získal čas na urovnání konfliktu s Indií. Ta mu bude muset díky mezinárodnímu tlaku rozšířit prostor pro další diplomatické manévry. Pákistánští policisté již několik hodin před Mušarafovým projevem provedli razie v sídlech islamistických organizací a zadrželi asi 350 lidí. Úřady zdůraznily, že šlo o preventivní opatření a cílem nebyly pouze zakázané skupiny. Další zatýkání pokračovalo i včera po celém území Pákistánu.
</TEXT>
<HEADING>
Islamisté: Boj pokračuje
</HEADING>
<TEXT>
Mušaraf chce státní kontrole podřídit i mešity (mimo jiné z nich musejí zmizet tlampače využívané k propagaci extremistů) a náboženské školy madrasy. V minulých letech se staly baštami přívrženců teokratického státu a centry výchovy zahraničních teroristů - především z arabských zemí, ale iz postsovětského prostoru. Některé zakázané skupiny o víkendu oznámily, že změní svůj název nebo začnou působit ilegálně. "Svatý boj" ale nezastaví. Rádža Zafarul Hak, předseda bývalé vládní strany Pákistánská muslimská liga, záměr kontrolovat střediska výuky islámu kritizoval. Policie je ale podle něj podplacená a svůj úkol stejně nesplní. Nepřímo tím podpořil názor indických politiků, podle nichž je Mušaraf "mistrem blufování" a nejde mu o nic jiného, než aby uchlácholil Washington. Zdrženlivost Dillí chápe i Moskva. Ruské ministerstvo zahraničí zdůraznilo nutnost konkrétních činů v boji s terorismem. Ještě razantněji se vyjádřil představitel Bezpečnostní rady Ruska Oleg Černov při včerejší návštěvě Indie. "Pokrytectví praktikované vojenskou juntou v Islámábádu škodí všem," řekl v reakci na Mušarafova slova, že zachová "morální podporu bojovníkům za svobodu Kašmíru".
Mušaraf chce státní kontrole podřídit i mešity (mimo jiné z nich musejí zmizet tlampače využívané k propagaci extremistů) a náboženské školy madrasy. V minulých letech se staly baštami přívrženců teokratického státu a centry výchovy zahraničních teroristů - především z arabských zemí, ale iz postsovětského prostoru. Některé zakázané skupiny o víkendu oznámily, že změní svůj název nebo začnou působit ilegálně. "Svatý boj" ale nezastaví. Rádža Zafarul Hak, předseda bývalé vládní strany Pákistánská muslimská liga, záměr kontrolovat střediska výuky islámu kritizoval. Policie je ale podle něj podplacená a svůj úkol stejně nesplní. Nepřímo tím podpořil názor indických politiků, podle nichž je Mušaraf "mistrem blufování" a nejde mu o nic jiného, než aby uchlácholil Washington. Zdrženlivost Dillí chápe i Moskva. Ruské ministerstvo zahraničí zdůraznilo nutnost konkrétních činů v boji s terorismem. Ještě razantněji se vyjádřil představitel Bezpečnostní rady Ruska Oleg Černov při včerejší návštěvě Indie. "Pokrytectví praktikované vojenskou juntou v Islámábádu škodí všem," řekl v reakci na Mušarafova slova, že zachová "morální podporu bojovníkům za svobodu Kašmíru".
</TEXT>
</DOC>
<DOC>
<DOCID>LN-20020114031</DOCID>
<DOCNO>LN-20020114031</DOCNO>
<DATE>01/14/02</DATE>
<TITLE>
redaktora televize CNN
</TITLE>
<TEXT>
Před pár lety jsem byl v Ostravě i s manželkou Sárou na večeři u kamaráda. Bavili jsme se o jeho podnikání. "A jak vedeš účetnictví?" zajímala se Sarah. "Koncem roku si vždycky najmu účetního, koupím flašku rumu a pak ty čísla nějak vymyslíme," odpověděl můj přítel. Sarah se po odpovědi nad večeří téměř udusila. Má totiž z účetnictví vysokoškolský diplom a pracuje jako bankovní finanční analytik. Účetnictví má ve Spojených státech obrovský respekt. Účetní se těší větší vážnosti než právníci či lékaři. Alespoň to platilo do minulého týdne. Zprávy, že prestižní auditorská firma Arthur Andersen zničila tisíce dokumentů týkajících se bankrotu firmy Enron, který byl největším bankrotem v historii USA, šokovaly finančníky po celých Spojených státech. Nejde ale jenom o ty skartované dokumenty. Úlohou firem jako Andersen je sloužit jako nezávislí pozorovatelé a mj. zabraňovat americkým veřejným společnostem ve lhaní nebo poskytování nepřesných či neúplných informací investorům. Tuto roli mají auditorské firmy od roku 1933, kdy se ukázalo, že nepravdy a podvody přispěly ke krachu newyorské burzy v roce 1929. Andersen věděl o zhoršující se finanční situaci Enronu měsíce či roky. Investující veřejnost však nebyla informována o ničem a statisíce lidí přišly po bankrotu o své celoživotní úspory nebo o jejich podstatnou část. Naštěstí něco takového v Americe jen tak neprojde. Do jaké míry aféra ovlivní auditorský průmysl a postavení firmy Arthur Andersen v něm, je zatím těžké odhadnout. Faktem je, že bankrot Enronu a úlohu firmy Arthur Andersen nyní vyšetřuje nejenom generální prokuratura, ale také dvě kongresové a čtyři senátní komise. Případ téměř jistě povede ke zpřísnění již tak striktních auditorských zákonů. Hovoří se o stamilionech dolarů, které bude muset Arthur Andersen zaplatit jako odškodné zkrachovalým investorům. Ve své zraněné profesionální pýše i Sarah navrhuje řešení: "Ukřižovat je!" K tak drastickým opatřením asi nedojde, jsem však přesvědčen, že hlavy padat budou.
</TEXT>
</DOC>
<DOC>
<DOCID>LN-20020114032</DOCID>
<DOCNO>LN-20020114032</DOCNO>
<DATE>01/14/02</DATE>
<TEXT>
Fotografie tří hasičů vztyčujících vlajku s pruhy a hvězdami na troskách Světového obchodního centra obletěla svět. Šéfové newyorského protipožárního sboru se rozhodli zvěčnit ji v bronzu na památku 343 kolegů, kteří zahynuli 11. září při pokusu o záchranu lidí z hroutících se mrakodrapů. Při návrhu šestimetrové sochy za 180 tisíc dolarů se však autoři v zájmu "politické korektnosti" uchýlili ke zkreslení skutečnosti: namísto tří bělochů jako na fotografii vztyčují vlajku v jejich pojetí běloch, černoch a hispánec.
</TEXT>
</DOC>
<DOC>
<DOCID>LN-20020114033</DOCID>
<DOCNO>LN-20020114033</DOCNO>
<DATE>01/14/02</DATE>
<TITLE>
Celá Evropská unie čeká na dnešní vystoupení Berlusconiho v italském parlamentu. Odchod "proevropského" Renata Ruggiera z funkce ministra zahraničí a její převedení přímo na premiéra jen zvýšily v EU obavy o další směřování italské diplomacie.
</TITLE>
<TEXT>
ŘÍM (od dopisovatelky LN v Itálii) "Jestli je tu někdo, kdo vždycky věřil v Evropu, pak jsem to právě já," tvrdí italský premiér Silvio Berlusconi, který před týdnem převzal po demisi ministra Renata Ruggiera také post ministra zahraničí. To mu ale příliš nevěří jak jeho partneři v Evropské unii, tak ani italská levicová opozice. I proevropský Ruggiero svůj odchod z vlády odůvodnil jejím euroskepticismem. Možnost obhájit své "evropanství" má Berlusconi na dnešním jednání parlamentu, který požaduje od premiéra vysvětlení Ruggierova odchodu i dalších plánů jeho vlády ve vztahu k EU. Ruggiero měl uvnitř unie vysoký kredit a jeho demise znamená podle italského tisku skok do neznáma. Na Itálii se snesla vlna kritiky a pochybností o tom, jaký je a jaký bude směr její zahraniční politiky. Ruggiero se nechal slyšet, že už nemohl dál vydržet protiintegrační postoje vlády a hlavně ministra pro reformy Umberta Bossiho. Ten například nedávno prohlásil, že ho společná evropská měna euro "vůbec nezajímá, a kdyby se v Itálii konalo referendum, Italové by byli určitě proti jejímu zavedení".
</TEXT>
<HEADING>
Opozice: Itálie ztrácí v Evropě prestiž
</HEADING>
<TEXT>
Italská levicová opozice nyní mluví o "Bossiho vítězství a definitivním nastolení protievropského kursu". Demise Ruggiera a převzetí jeho postu premiérem podle ní znamená vážné poškození mezinárodní prestiže země, a chystá proto v únoru rozsáhlé protivládní demonstrace. Berlusconi se v novém křesle cítí dobře. "Diplomacie mě baví, funkce ministra zahraničí mi sedne," prohlásil. Na Berlusconiho vystoupení v italském parlamentu ale netrpělivě čeká celá unie. Obavy představitelů členských zemí evropské patnáctky o další směřování Itálie plní již několik dní evropská média. Od italského předsedy vlády chtějí hlavně to, aby vyslal jednoznačné proevropské signály a vyjádřil jasnou podporu italské vlády společné měně euro. Zároveň unie požaduje, aby Berlusconi jasně řekl, kam směřuje zahraniční politika Itálie. Ta je totiž od nástupu pravicové vlády nečitelná a nepředvídatelná. Prohlášení jednotlivých ministrů jsou často protichůdná, stanoviska se mění ze dne na den a nikdo neví, jaký je vlastně oficiální postoj země. Evropská unie navíc příliš nevěří tomu, že Berlusconi může zvládnout vedle svých premiérských povinností i úlohu šéfa diplomacie. Italský předseda vlády sice sám sebe v tomto směru označil za "správnou osobu na správném místě", o jeho schopnostech na poli mezinárodní politiky se ale množí pochyby i posměšky. Politolog Giovanni Sartori pro italský list La Repubblica konstatoval: "Berlusconi na postu šéfa diplomacie je znepokojující jak pro Itálii, tak pro Evropu. Není zkušený ve věcech zahraniční politiky a diplomacie. Nakonec bude dělat oba své posty špatně." Debata v parlamentu se tak koná v atmosféře tvrdých vnitropolitických bojů a počínajících dohadů o tom, kdo převezme post ministra zahraničí. Jediným kandidátem se zatím jeví vicepremiér Gianfranco Fini z postfašistické Národní aliance. Berlusconi však prohlásil, že má ve své nové funkci velké plány týkající se přeměn velvyslanectví na instituce propagující italský export. S výměnou proto rozhodně nespěchá.
Italská levicová opozice nyní mluví o "Bossiho vítězství a definitivním nastolení protievropského kursu". Demise Ruggiera a převzetí jeho postu premiérem podle ní znamená vážné poškození mezinárodní prestiže země, a chystá proto v únoru rozsáhlé protivládní demonstrace. Berlusconi se v novém křesle cítí dobře. "Diplomacie mě baví, funkce ministra zahraničí mi sedne," prohlásil. Na Berlusconiho vystoupení v italském parlamentu ale netrpělivě čeká celá unie. Obavy představitelů členských zemí evropské patnáctky o další směřování Itálie plní již několik dní evropská média. Od italského předsedy vlády chtějí hlavně to, aby vyslal jednoznačné proevropské signály a vyjádřil jasnou podporu italské vlády společné měně euro. Zároveň unie požaduje, aby Berlusconi jasně řekl, kam směřuje zahraniční politika Itálie. Ta je totiž od nástupu pravicové vlády nečitelná a nepředvídatelná. Prohlášení jednotlivých ministrů jsou často protichůdná, stanoviska se mění ze dne na den a nikdo neví, jaký je vlastně oficiální postoj země. Evropská unie navíc příliš nevěří tomu, že Berlusconi může zvládnout vedle svých premiérských povinností i úlohu šéfa diplomacie. Italský předseda vlády sice sám sebe v tomto směru označil za "správnou osobu na správném místě", o jeho schopnostech na poli mezinárodní politiky se ale množí pochyby i posměšky. Politolog Giovanni Sartori pro italský list La Repubblica konstatoval: "Berlusconi na postu šéfa diplomacie je znepokojující jak pro Itálii, tak pro Evropu. Není zkušený ve věcech zahraniční politiky a diplomacie. Nakonec bude dělat oba své posty špatně." Debata v parlamentu se tak koná v atmosféře tvrdých vnitropolitických bojů a počínajících dohadů o tom, kdo převezme post ministra zahraničí. Jediným kandidátem se zatím jeví vicepremiér Gianfranco Fini z postfašistické Národní aliance. Berlusconi však prohlásil, že má ve své nové funkci velké plány týkající se přeměn velvyslanectví na instituce propagující italský export. S výměnou proto rozhodně nespěchá.
</TEXT>
</DOC>
<DOC>
<DOCID>LN-20020114034</DOCID>
<DOCNO>LN-20020114034</DOCNO>
<DATE>01/14/02</DATE>
<TITLE>
Novým předsedou jedné ze společných evropských institucí se zřejmě stane irský liberální politik Pat Cox.
</TITLE>
<GEOGRAPHY>BRUSEL</GEOGRAPHY>
<TEXT>
Evropský parlament, kdysi spíše debatní kroužek a nyní už víceméně respektovanou instituci, čeká výměna stráží. Jeho čelo totiž opouští Francouzka Nicole Fontaineová, kterou zítra nejspíš vystřídá jeden ze dvou nejvážnějších uchazečů o předsednický post: Ir Pat Cox nebo Skot David Martin. Fontaineová se do historie evropských institucí zapíše nejen jako druhá žena v této funkci, ale také jako první zástupkyně liberálů v čele evropského zákonodárného sboru. Pověst energické ženy si Fontaineová vysloužila už koncem 70. let, kdy jako členka rady pro národní vzdělávání hájila, i v pouličních demonstracích, zájmy katolické církve. Za pozitivum svého působení Fontaineová považuje, že přispěla k vyvážení vztahů mezi Evropskou komisí a Evropským parlamentem poté, co minulá komise, vedená Jacquesem Santerem, v roce 1999 právě pod tlakem EP odstoupila. Domnívá se také, že přispěla k prosazení myšlenky Konventu EU, který se bude zabývat reformou unie. Fontaineová svou nejbližší budoucnost vidí na francouzské politické scéně, kde chce přispět ke znovuzvolení prezidenta Jacquesa Chiraka.
</TEXT>
<HEADING>
Premiéra malé země
</HEADING>
<TEXT>
O jejím nástupci se má rozhodnout už zítra. Největší šance na zvolení má irský liberál Pat Cox. Podle všech propočtů by měl porazit socialistického soupeře Davida Martina. Další tři kandidáti z malých politických klubů nemají prakticky žádnou šanci. Pokud se tato předpověď naplní, stane v čele EP poprvé zástupce malé země, v tomto případě Irska, a teprve podruhé liberál. V předsednickém křesle se dosud střídali převážně Němci, Španělé a Francouzi a platilo pravidlo, že si ho předávali křesťanští demokraté a socialisté. Coxe podporuje vedle liberálů nejen Evropská lidová strana (ELS), nejsilnější klub v EP s 232 poslanci, ale také Zelení. Teoreticky tak má zajištěnou podporu nadpoloviční většiny z 626 členů EP. Jejich stranická disciplína však není při tajném hlasování zaručena. Například britští konzervativci budou v několika případech hlasovat pro skotského labouristu Martina, jen aby dali najevo svůj vzdor vůči vedení ELS.
O jejím nástupci se má rozhodnout už zítra. Největší šance na zvolení má irský liberál Pat Cox. Podle všech propočtů by měl porazit socialistického soupeře Davida Martina. Další tři kandidáti z malých politických klubů nemají prakticky žádnou šanci. Pokud se tato předpověď naplní, stane v čele EP poprvé zástupce malé země, v tomto případě Irska, a teprve podruhé liberál. V předsednickém křesle se dosud střídali převážně Němci, Španělé a Francouzi a platilo pravidlo, že si ho předávali křesťanští demokraté a socialisté. Coxe podporuje vedle liberálů nejen Evropská lidová strana (ELS), nejsilnější klub v EP s 232 poslanci, ale také Zelení. Teoreticky tak má zajištěnou podporu nadpoloviční většiny z 626 členů EP. Jejich stranická disciplína však není při tajném hlasování zaručena. Například britští konzervativci budou v několika případech hlasovat pro skotského labouristu Martina, jen aby dali najevo svůj vzdor vůči vedení ELS.
</TEXT>
</DOC>
<DOC>
<DOCID>LN-20020114035</DOCID>
<DOCNO>LN-20020114035</DOCNO>
<DATE>01/14/02</DATE>
<TEXT>
NEW YORK - Významný americký diplomat a vyjednavač Cyrus R. Vance, ministr zahraničí z vlády amerického prezidenta Jimmyho Cartera, zemřel v sobotu ve věku 84 let. Podlehl v dlouhém boji s Alzheimerovou chorobou. "Přeborník v boji za mír a lidská práva, byl skvělý státník a obětavě sloužil své zemi. Bude nám chybět jeho přátelství a svět bude postrádat jeho dobrotu," prohlásil exprezident Jimmy Carter.
</TEXT>
</DOC>
<DOC>
<DOCID>LN-20020114036</DOCID>
<DOCNO>LN-20020114036</DOCNO>
<DATE>01/14/02</DATE>
<GEOGRAPHY>BRUSEL</GEOGRAPHY>
<TEXT>
Valéry Giscard d'Estaing, předseda Konventu EU, který má od března připravovat reformy Evropské unie, zaskočil úředníky, kteří se chystají rozhodnout o personálních otázkách a praktických podmínkách práce konventu. Nečekal na to, co pro něj připraví, a sám předložil seznam požadavků. Bývalý francouzský prezident, kterému je již přes 70 let, předal Radě EU seznam spolupracovníků, které chce mít k dispozici, požadavek na plat 13 tisíc eur (přes 400 tisíc korun) měsíčně a žádost o kancelář v Paříži.
</TEXT>
</DOC>
<DOC>
<DOCID>LN-20020114037</DOCID>
<DOCNO>LN-20020114037</DOCNO>
<DATE>01/14/02</DATE>
<TITLE>
Prosperita východního Německa je těžištěm programu opozičního kandidáta Edmunda Stoibera
</TITLE>
<TEXT>
Americké volby bude zřejmě připomínat souboj dvou silných osobností Edmunda Stoibera a Gerharda Schrödera o post kancléře.
BERLÍN - Spolkové volby čekají sice Němce teprve v září, ale volbou kandidáta na post kancléře za konzervativní blok CDU/CSU Edmunda Stoibera fakticky začal předvolební boj. Bavorský premiér a předseda opoziční Křesťanskosociální unie (CSU) Edmund Stoiber již i zhruba nastínil hlavní body svého volebního programu. Mezi ně bude patřit především ekonomický rozvoj východu země. Německo totiž může podle něj vyřešit své hospodářské problémy a "vrátit se do čela Evropy jen za podmínky, že východ země dostane šanci na hospodářské povznesení," řekl v rozhovoru pro časopis Focus. "Pouze když se nové spolkové země zotaví a vzniknou v nich nová pracovní místa, bude moci blok CDU/CSU také přetáhnout na svou stranu početné voliče, kteří z protestu hlasují pro postkomunistickou Stranu demokratického socialismu (PDS)," vysvětloval Stoiber důležitost tohoto programového bodu. CDU/CSU se dále chce zaměřit na odbourání byrokracie, snížení daní a Stoiber hodlá také zrušit odstoupení své země od jaderné energie, ke kterému má dojít do roku 2021. Stoiber vystupoval v rozhovorech, které stačil od své páteční nominace poskytnout, jako jasný vítěz voleb. O svém koaličním partnerovi už má také jasno: jako v minulosti by to měla být FDP. Zdviženou rukavici zvedl již i současný kancléř Gerhard Schröder. "Stoiber polarizuje společnost," zaútočil na něj v rozhovoru pro Spiegel Schröder. Jeho nominace znamená podle současného kancléře, že CSU "věcně i personálně převzala CDU".
</TEXT>
<HEADING>
Jsem kandidátem CDU
</HEADING>
<TEXT>
Handicapem Stoibera samozřejmě zůstává, že je předsedou strany působící pouze v Bavorsku, které má v Německu již tradičně přívlastek konzervativní, uzavřené společnosti. A to přesto, že je to ekonomicky vzkvétající země, kde se rozvíjejí nejmodernější technologie a mají své sídlo firmy BMW i Siemens. Na rozdíl od prvního a neúspěšného kandidáta CSU Franze Josefa Strauße se ovšem Stoiber chce profilovat jako kandidát CDU. "Mimo Bavorsko jsem kandidátem CDU," zdůraznil Stoiber v rozhovoru pro Focus. Podle něj to nesmí vypadat tak, že kandiduje CSU z jihu. A CDU i CSU chtějí v předvolebním boji postupovat společně. Stoiberova nominace ale vyřadila s největší pravděpodobností ze hry nový jev německé politické scény Ronalda Schilla. Tento soudce, který překvapivě vyhrál podzimní volby v Hamburku, patří ke Stoiberovým obdivovatelům. Schill oznámil, že pokud bude Stoiber kandidovat na kancléře, do spolkových voleb nezasáhne. Pokud by však byla nominována Merkelová, přemýšlel o vlastní kandidatuře. Němci se rozhodně mohou těšit na napínavý souboj. "Duel Stoibera se Schröderem bude svou personifikací připomínat americké volby," napsal německý list Süddeutsche Zeitung.
Handicapem Stoibera samozřejmě zůstává, že je předsedou strany působící pouze v Bavorsku, které má v Německu již tradičně přívlastek konzervativní, uzavřené společnosti. A to přesto, že je to ekonomicky vzkvétající země, kde se rozvíjejí nejmodernější technologie a mají své sídlo firmy BMW i Siemens. Na rozdíl od prvního a neúspěšného kandidáta CSU Franze Josefa Strauße se ovšem Stoiber chce profilovat jako kandidát CDU. "Mimo Bavorsko jsem kandidátem CDU," zdůraznil Stoiber v rozhovoru pro Focus. Podle něj to nesmí vypadat tak, že kandiduje CSU z jihu. A CDU i CSU chtějí v předvolebním boji postupovat společně. Stoiberova nominace ale vyřadila s největší pravděpodobností ze hry nový jev německé politické scény Ronalda Schilla. Tento soudce, který překvapivě vyhrál podzimní volby v Hamburku, patří ke Stoiberovým obdivovatelům. Schill oznámil, že pokud bude Stoiber kandidovat na kancléře, do spolkových voleb nezasáhne. Pokud by však byla nominována Merkelová, přemýšlel o vlastní kandidatuře. Němci se rozhodně mohou těšit na napínavý souboj. "Duel Stoibera se Schröderem bude svou personifikací připomínat americké volby," napsal německý list Süddeutsche Zeitung.
</TEXT>
</DOC>
<DOC>
<DOCID>LN-20020114038</DOCID>
<DOCNO>LN-20020114038</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
"Má láska patří Bavorsku," tvrdil ještě před rokem Edmund Stoiber, když odmítal veškeré spekulace o tom, že by se mohl stát kandidátem opozičního bloku CDU/CSU na post německého kancléře. Rok se s rokem sešel a vše je jinak. "Je to bezpochyby krásný den mého politického života," komentoval Stoiber páteční oznámení své nominace na kandidáta opozice. Dlouhé bylo jeho rozhodování, než řekl ano. "Stoiber chce zůstat v Bavorsku, to je pro něj důležitý úkol a z Mnichova může dobře spoluutvářet politiku Německa. Jen pokud by CDU nikoho neměla, pak by musel kandidovat," tvrdil LN v říjnu jeho mluvčí Ulrich Wilhelm. Již jednou se pokusil dosáhnout předseda CSU z Mnichova na kancléřský post, když v roce 1980 kandidoval někdejší bavorský premiér Franz - Josef Strauß, za jehož myšlenkového dědice je Stoiber považován. Edmund Stoiber (60) získal díky své píli přezdívku "Prušák z Bavor". V roce 1993 stanul v čele bavorské vlády, od roku 1999 vede i CSU. V Čechách je znám jako přímluvce sudetských Němců. Podporuje jejich požadavek na právo na vlast v Čechách, v září se opětovně vyslovil pro zrušení Benešových dekretů.
</TEXT>
</DOC>
<DOC>
<DOCID>LN-20020114039</DOCID>
<DOCNO>LN-20020114039</DOCNO>
<DATE>01/14/02</DATE>
<TEXT>
COJIMAR, Kuba - Předobraz jedné z nejslavněších postav světové literatury starého rybáře z Hemingwayovy novely Stařec a moře - zemřel včera na Kubě ve věku 104 let. Gregorio Fuentes, bývalý kapitán spisovatelovy lodi, vydechl naposledy v rybářské vesnici Cojimar. "Díky svému dlouholetému přátelství s Hemingwayem se stal symbolem kubánského rybářství a bratrství mezi lidmi," řekl jeho přítel Jose Miguel Diaz Escrich. Starý rybář zemřel v neděli ráno a odpoledne byl pochován na hřbitově v sousední vesnici. I v pokročilém věku byl duševně svěží, přestože trpěl mnoha stařeckými neduhy. "Byl to skromný muž, který prokázal velké mistrovství v námořním umění a zanechal nám odkaz přátelství, který nám všem může být příkladem," dodal Escrich. V knize z roku 1952, za níž autor získal Nobelovu cenu, popsal Hemingway nadlidské úsilí starého rybáře, který svede zápas s obrovskou rybou a pak se pokouší svůj životní úlovek dopravit na břeh.
</TEXT>
</DOC>
<DOC>
<DOCID>LN-20020114040</DOCID>
<DOCNO>LN-20020114040</DOCNO>
<DATE>01/14/02</DATE>
<GEOGRAPHY>LONDÝN</GEOGRAPHY>
<TEXT>
Britské ministerstvo zahraničí v sobotu zpochybnilo informace o připravované společné britsko-španělské vládě nad Gibraltarem. Ty přinesla španělská a britská média s tím, že by obě země mohly už v létě podepsat dohodu, která změní postavení této britské kolonie. "Španělsko-britská dohoda by mohla být uplatněna dokonce i v případě, že by byla odmítnuta v referendu obyvateli Gibraltaru. Šlo by o historický mezník ve sporu o toto území," uvedl španělský list El País s odvoláním na španělské diplomatické zdroje. Obdobné informace přinesl i britský list The Telegraph.
</TEXT>
</DOC>
<DOC>
<DOCID>LN-20020114041</DOCID>
<DOCNO>LN-20020114041</DOCNO>
<DATE>01/14/02</DATE>
<TITLE>
Špidlova přistěhovalecká politika má určité háčky
</TITLE>
<TEXT>
Na první pohled je současná imigrační politika české vlády rozumná. Přistěhovalci, kteří vyhoví předpokládaným požadavkům, budou moci získat povolení k trvalému pobytu již po třech letech, nikoli až po deseti, jak určuje nynější zákon. Je nutné ocenit prozíravost i odvahu ministra práce a sociálních věcí Vladimíra Špidly, který přistěhovalectví podporuje. Jeho koncepce v zásadě odpovídá koncepcím dnešního vyspělého světa. Lidé ve stabilizovaných bohatých zemích mívají méně dětí, průměrný věk obyvatelstva roste a je zřejmé, že nebudou-li pracovní síly doplňovány, začnou scházet. Proto je záhodno umožnit příliv cizinců z chudších států, kteří stárnoucí populace omladí. Zásada je tedy v pořádku, o to nic. Příchod cizinců ostatně české společnosti může jen prospět. Soužití s příslušníky jiných národů obohacuje společenský i kulturní život a učí toleranci, kterou mnozí čeští občané potřebují jako sůl. Nesnášenliví totiž tady v české kotlině zdaleka nejsou jen skinheadi; průzkumy veřejného mínění na toto téma jasně ukazují, jak vysoké procento z nás hledí nedůvěřivě a často i s podezřením na každého, kdo není Čech jak poleno.
</TEXT>
<HEADING>
Přednost mají vzdělaní
</HEADING>
<TEXT>
Způsob, jakým chce česká vláda imigrantům vyjít vstříc, však budí určité pochybnosti. Je jistě pochopitelné, že přednost mají mít vysokoškolsky vzdělaní odborníci. To je však jedna strana mince. Ta druhá nás upomíná na fakt, že se na české vysoké školy dostane jen zlomek uchazečů, a že tedy sami máme absolventů vysokých škol patrně méně, než bychom mít mohli, kdyby se změnila školská politika vlády. Třeba je to záměr: ať si odborníci vystudují za peníze jiného státu na jeho školách, a my jim pak nabídneme lepší uplatnění. Je ostatně velmi pravděpodobné, že čeští špičkoví odborníci také budou hledat uplatnění v bohatších zemích, které jim nabídnou nejen lepší platy, ale i lepší podmínky k práci i výzkumu. Přitom ovšem hodnocení, které pro uchazeče o trvalý pobyt v Česku navrhuje ministerstvo práce a sociálních věcí, kladně hodnotí vzdělání získané na české škole... Další otázka, která člověku při úvaze nad vládní politikou vytane na mysli, nevychází z úvah o budoucnosti, ale ze současného stavu. Velká většina cizinců, kteří v České republice pracují na legální pracovní povolení, jsou dělníci. Tento statistický údaj není nikterak překvapivý, vždyť snad každý z nás se už setkal s ukrajinskými stavebními dělníky. A snad každý druhý z nás zjistil, že mezi lidmi, kteří tady dělají nepříliš kvalifikovanou fyzickou práci a které soustavně odírají nejrůznější "zprostředkovatelé", je i řada vysokoškoláků nejrůznějších oborů. Změní na tom něco chystaný vládní program? Těžko. Ti cizí dělníci, většinou Ukrajinci, pracují za mzdu, za jakou je skoro nemožné sehnat spolehlivého a zručného českého dělníka. Je tedy zřejmé, že tyto pracovníky potřebujeme. I když nebereme v potaz hlediska mravnosti a slušnosti současného stavu, nutně se musíme podivit, proč také nemají mít možnost získat povolení k trvalému pobytu po třech letech.
</TEXT>
<HEADING>
Dvojí přístup k imigrantům
</HEADING>
<TEXT>
Vládě jde o to, aby se do České republiky stěhovali mladí a vzdělaní lidé, kteří se o sebe dokážou postarat. To lze pochopit, jen je otázka, zda to lze také uskutečnit. Hlavně proto, že právě takovým lidem otevírají dveře i státy vyspělejší než ČR. Nedají například počítačoví odborníci přednost přesídlení do Německa nebo třeba do Kanady? Zvlášť když uchazeč o zkrácené čekání na trvalý pobyt bude nucen projít bezpečnostní prověrkou... Nejhorší stránkou jinak nepochybně dobrého vládního záměru však je, že je v křiklavém rozporu s dosavadní českou politikou vůči přistěhovalcům. Nejde přitom o azylanty, ti mají trochu jiné postavení. Vzpomeneme-li si však na zavedení vízové povinnosti pro občany Ukrajiny, Ruska a Běloruska či na pokus zavést ji i pro lidi přijíždějící z Rumunska, těžko dospějeme k jinému závěru, než že zde platí dvojí přístup. A ještě horší obrázek si o celé věci uděláme, popovídáme-li si s lidmi, kteří o trvalý pobyt v Česku usilovali nebo usilují. Neochota úředníků cizinecké policie hraničící se zvůlí i různé administrativní překážky spíš naznačují, že české úřady o cizince nestojí. Kdyby bylo nyní záměrem vlády tento stav prolomit, mohli bychom zvolat Hosana! a oprávněně se zaradovat, že vláda přišla k rozumu.
Vládě jde o to, aby se do České republiky stěhovali mladí a vzdělaní lidé, kteří se o sebe dokážou postarat. To lze pochopit, jen je otázka, zda to lze také uskutečnit. Hlavně proto, že právě takovým lidem otevírají dveře i státy vyspělejší než ČR. Nedají například počítačoví odborníci přednost přesídlení do Německa nebo třeba do Kanady? Zvlášť když uchazeč o zkrácené čekání na trvalý pobyt bude nucen projít bezpečnostní prověrkou... Nejhorší stránkou jinak nepochybně dobrého vládního záměru však je, že je v křiklavém rozporu s dosavadní českou politikou vůči přistěhovalcům. Nejde přitom o azylanty, ti mají trochu jiné postavení. Vzpomeneme-li si však na zavedení vízové povinnosti pro občany Ukrajiny, Ruska a Běloruska či na pokus zavést ji i pro lidi přijíždějící z Rumunska, těžko dospějeme k jinému závěru, než že zde platí dvojí přístup. A ještě horší obrázek si o celé věci uděláme, popovídáme-li si s lidmi, kteří o trvalý pobyt v Česku usilovali nebo usilují. Neochota úředníků cizinecké policie hraničící se zvůlí i různé administrativní překážky spíš naznačují, že české úřady o cizince nestojí. Kdyby bylo nyní záměrem vlády tento stav prolomit, mohli bychom zvolat Hosana! a oprávněně se zaradovat, že vláda přišla k rozumu.
</TEXT>
</DOC>
<DOC>
<DOCID>LN-20020114042</DOCID>
<DOCNO>LN-20020114042</DOCNO>
<DATE>01/14/02</DATE>
<TITLE>
...to zašantročí ti po nás. Tahle pragmatická politika má však strašné následky.
</TITLE>
<TEXT>
Těžko říci, zda je Zemanův kabinet horší než jeho předchůdci či případní nástupci. Tak jako tak se nenajde moc naivků, kteří by věřili v čistotu privatizace. V debatách často zní krutý pesimismus: Když to neukradnou tihle, ukradne to někdo jiný, hlavně, že už se to prodá, a bude klid. První část tvrzení je snad pravdivá, druhá ne. Ledaže považujeme za klidnou zemi, kde je korupce denní chleba. Socialisté nyní zažívají smršť kritiky kvůli svým posledním privatizačním rozhodnutím. Zemanovi lidé přitom mohou tišit své svědomí vzpomínkou na to, že Klaus a Tošovský také měli své Telecomy a Investiční a poštovní banky, jako oni mají své ČEZ a Unipetroly. Už ale nemůžou o bývalých pravicových vládcích říkat: "Nejsme jako oni." Sociálním demokratům lze připsat k dobru, že zbavili stát ekonomické moci, když prodali velké banky, síťová odvětví a klíčový průmysl. Jenom by se nemělo mlčet o ceně, jíž je vykoupena pověst velkých privatizátorů. Zemanova vláda navzdory předvolebním slibům zdatně pokračuje v klausovském trendu: morálka není ekonomická hodnota. Za tento fatální omyl platíme již dnes a dluhy postkomunistických vlád budou platit ještě příští generace. Čím se vlastně privatizátoři tolik pyšní? Vždyť prodej státního majetku není tak zvláštní zásluha. Zájemci se vždy nějací najdou. Pro vládu, která nemá peníze, jde o nutnost a vítanou možnost, jak si před volbami snadno dopomoci k miliardám. A hlavně kabinet nemusí překonávat zavilý odpor, jako třeba Margaret Thatcherová, když prodávala doly. Privatizace je zkrátka rutinní, politicky málo riskantní záležitostí, ať vládnou liberálové, nebo socialisté. Jediné, čím se kabinet může opravdu zasloužit o přítomnost i budoucnost, je důsledně dbát na čistotu a průhlednost prodejů. Jenže nad tím mávají naši privatizátoři rukou. Ono je lákavé podlehnout iluzi, že problémy končí, jakmile se stát zbaví majetku, byť za cenu spektakulárních loupeží. Co nám také jiného zbývá, když vláda privatizuje, jak privatizuje, smluvní opozice jí dělá stín a ta nesmluvní má z minulosti stejně špinavé ruce jako všichni. Jenže morálka je ekonomická hodnota. Špatné příklady táhnou, korupce se z vládních paláců rozlézá do velkých společností, malých firem až k soukromníkům a prostupuje celou zemí. Každý sebemenší úplatek, každá nečestně získaná výhodička pak ochuzuje nás všechny. Čekat, až z dnešních privatizačních nemravností vyroste sama od sebe budoucí mravnost, je bláhové. Nejméně zkorumpované země patří k těm nejbohatším, přičemž jejich blahobyt a fungující trhy vyrostly z pevných mravních zásad, ne naopak. Co však na tom vládě záleží? A kterému politikovi záleží na morálce alespoň tolik jako na moci?
</TEXT>
</DOC>
<DOC>
<DOCID>LN-20020114043</DOCID>
<DOCNO>LN-20020114043</DOCNO>
<DATE>01/14/02</DATE>
<TEXT>
Je mnoho případů, kdy majitel domu šikanuje své nájemníky. Nebývá ale zvykem, aby se takto chovalo ministerstvo vnitra. Už tři a půl roku čekají obyvatelé jednoho činžovního domu v Praze, až vnitro splní svůj slib a prodá jim byty, v nichž žijí. Slib padl už za vlády Josefa Tošovského. Jenže přišla nová vláda a nové vedení bytové správy vnitra. S ním se objevil i nový nápad nechat si tento činžák například pro policisty. Je otázkou, jestli si ministerští úředníci skutečně představují, že jedním neprodaným domem vyřeší nedostatek bytů pro pražskou policii. Podstatné je, že ani tento problém nelze řešit šikanováním několika desítek nájemníků. Nechat je prodat jejich majetek, aby měli na slíbený byt, a dostat je tím do finančních potíží. Zvyšovat jim nájem, a přitom nechat chátrající dům bez oprav, protože je vlastně v prodeji. To by si neměl dovolit soukromý vlastník, ministerstvo vnitra už vůbec ne. A reakce ředitele bytové správy ministerstva vnitra? "Nejsme přece sociální ústav." Ještě zkrátka nepřišel čas, kdy lze v Česku důvěřovat úřadům.
</TEXT>
</DOC>
<DOC>
<DOCID>LN-20020114044</DOCID>
<DOCNO>LN-20020114044</DOCNO>
<DATE>01/14/02</DATE>
<TEXT>
Ad LN 10. 1. 2002: Proč jen teologická fakulta? Pro fakultu, která náleží k nejmladším vysokoškolským ústavům v zemi, je vždy ctí, je-li zmiňována v souvislosti s institucí, jejíž kořeny sahají až do středověku. Přesto nás dopis, ve kterém pan Jiří Kubík vyzývá - s odvoláním na odebrání akreditace Katolické teologické fakultě UK - k podobnému zákroku i vůči Fakultě humanitních studií Západočeské univerzity v Plzni, nepotěšil. Pokládáme jej za hrubou a nespravedlivou urážku lidí, kteří vynaložili značné úsilí při vytváření fakulty a její pedagogické a odborné náplně. Fakulta humanitních studií se nezrodila z iniciativy bývalých učitelů marxismu-leninismu, jak pan Kubík nepravdivě uvádí, ale vznikla díky spolupráci řady odborníků především archeologického, antropologického, jazykovědného, filozofického, sociologického a politologického zaměření, z nichž někteří náleží k uznávaným představitelům svého oboru u nás i v zahraničí. Mnozí pražští vědci poté, kdy zjistili, že se na Západočeské univerzitě setkávají se vstřícnou a tvořivou atmosférou, do Plzně i přesídlili, a také díky jejich přispění se během krátké doby zformovala vysokoškolská instituce, která dnes zabezpečuje výuku přibližně 1500 studentů v rámci devíti bakalářských a magisterských studijních oborů včetně sociální a kulturní antropologie, aplikované jazykovědy, archeologie, teritoriálních studií, teorie a filozofie komunikace, humanitních studií a politologie. Zkušenosti, které vyplývají ze studijních pobytů našich posluchačů (bohužel zatím jen omezeného počtu) na zahraničních univerzitách v anglickém Durhamu, švédské Uppsale, španělské Granadě nebo na Johns Hopkins University v Baltimoru, ukázaly, že naši studenti znalostmi obstojí i v přísném mezinárodním srovnání. Členové vládní akreditační komise vyjádřili vloni důvěru v pedagogickou a odbornou způsobilost Fakulty humanitních studií ZU, vyslovili souhlas s akreditací jejích studijních programů, a dokonce vyzvali vedení fakulty k přípravě samostatného doktorského studijního programu. Je nám líto, že neuspokojené osobní ambice pana Jiřího Kubíka a zřejmě i osobní animozita mu brání podílet se ve funkci člena Rady města Plzně na pozitivním rozvoji vysokoškolské vzdělanosti a bádání v jeho vlastním městě.
</TEXT>
</DOC>
<DOC>
<DOCID>LN-20020114045</DOCID>
<DOCNO>LN-20020114045</DOCNO>
<DATE>01/14/02</DATE>
<TEXT>
Občanská demokratická strana má dluh skoro 70 milionů, splácí jej, a kdyby pokračovala ve stejných kolejích jako od roku 1992, splácela by ho ještě příštích 100 let. Lidovci však ODA přiložili nůž na krk. Do zítřka by měla tato mikrostrana (asi o 1400 členech) svůj dluh definitivně "vyřešit". To znamená, měla by svým koaličním partnerům jasně říci, co bude s dluhem dál. Peníze však nepadají z nebe. A tak se podle neoficiálních informací strana inspirovala svým odpůrcem Radimem Masným. Ten chtěl stranický dluh koupit a následně partaj poslat do konkursu. ODA se zas prý rozhodla dluh "převést" na spřízněného podnikatele, jemuž by - při stejném nasazení jako u splátek pojišťovně dluh možná za sto let zaplatila. Krásné gesto neznámého šlechetného boháče by se ale mohlo obrátit proti ODA. Jak chtějí pánové ze stranického předsednictva dokázat, že by napříště netančili podle mecenášových not? Tímhle trikem by věrohodnosti své strany zasadili poslední ránu.
</TEXT>
</DOC>
<DOC>
<DOCID>LN-20020114046</DOCID>
<DOCNO>LN-20020114046</DOCNO>
<DATE>01/14/02</DATE>
<TITLE>
Odpovědi na minulou a dnešní otázku: Byli byste ochotni platit školné na vysoké škole za předpokladu, že se zvýší počet studujících?
</TITLE>
<TEXT>
Podepsané SMS zprávy (max. 160 znaků) posílejte na číslo 0603 883 330. Můžete využít i SMS bránu na adrese www.lidovky.cz/smsnazory.
</TEXT>
</DOC>
<DOC>
<DOCID>LN-20020114047</DOCID>
<DOCNO>LN-20020114047</DOCNO>
<DATE>01/14/02</DATE>
<TITLE>
Příspěvek reaguje na článek bývalé redaktorky BBC a Svobodné Evropy Susannah Fried-Preissové Proč se sociální demokraté chtějí zbavit Svobodné Evropy z 11. ledna.
</TITLE>
<TEXT>
"Terorismu se nesmí ustupovat" tuto větu pronesl v posledních měsících jak premiér Miloš Zeman, tak ředitel Rádia Svobodná Evropa (RFE/RL) Thomas Dine. První z nich, když oznámil, že ČR poskytla vojenské síly k dispozici protiteroristické alianci, druhý, když zdůvodňoval, proč se cítí dotčen návrhem české vlády, aby se RFE/RL přestěhovala. Chápu, co znamená neustupovat terorismu v premiérově výroku: vyhlášení války organizaci, která zastrašuje masovými vraždami civilního obyvatelstva, vyžaduje neméně odvahy než oznamovat parlamentu, že zatížíte rozpočet nákladným vysláním českých vojáků do zahraničí. Ústupkem terorismu by bylo s podobnými nepopulárními kroky nepospíchat. Hůře rozumím výroku ředitele RFE/RL. Kdyby Svobodná Evropa omezila vysílání, to by jistě byl ústupek terorismu. O to ale nejde, naopak, když se začalo mluvit o vysílání Svobodné Evropy z Prahy do Afghánistánu, česká strana to uvítala. Spojenecké tajné služby varovaly, že RFE/RL představuje pravděpodobný cíl teroristického útoku. Přijatelný bezpečnostní standard současného sídla stanice, umístěného na největší křižovatce pražských komunikací, přitom nejspíš nelze zajistit. Ledaže bychom uzavřeli stanici metra, Národní muzeum a budovu opery, a ovšem také oba směry pražské magistrály. Analogie s válečnou BBC kulhá. BBC tehdy demonstrovala britskou nezlomnost a solidaritu s městem terorizovaným německými bombami. Pochybuji však, že by byť promile těch, kteří se plouží v koloně aut kolem Muzea, napadlo vzhlížet k socialistickorealistickému průčelí sídla Svobodné Evropy jako k symbolu českého odporu vůči světovému terorismu. Přejde-li host mé první varování slovy: "Ale já přece s pejsky dobře vycházím," budu mu přesto dále opakovat, že můj pes je hlídací a že napadne každého cizího člověka. Třeba mne bude považovat za dotěrnou hostitelku, ale lépe tak, než pak říkat: "Ale já vás varovala a ta ruka pravděpodobně půjde sešít." Nemám zlého hlídacího psa. Jenže to česká vláda o nebezpečí teroristického útoku na RFE/RL říci nemůže, a jsouc hostitelkou, nemůže ani říci: "Buďte si kde chcete, ale my pak za vaši bezpečnost odmítáme nést odpovědnost." Jednání o případném přesídlení Svobodné Evropy nebyla veřejná, nevím, zda vládní vyjednavači projevili vždy dost taktu. Nemuseli třeba odhadnout, že jejich věcná a racionální nabídka řešení naléhavého problému může na pozadí určitého emocionálního vyprávění vyznít jako nátlak. Již proto, že podobná emociálněheroická vyprávění bývají obvyklá spíše u těch, kdo žijí jen z minulé slávy. Česká vláda nemohla očekávat něco podobného v postojích Svobodné Evropy. Odstěhuje-li se RFE/RL do Budapešti či do Tallinnu, nebude to dobře. Bylo by pak snadné tvrdit: Vždyť nemají ani odvahu začít vysílat, jejich rádio se kvůli tomu musí stěhovat ze země do země. Odpovědnost za to, že svou neshodou daly následníkům bin Ládina prostor k podobným větám, by nesly obě strany pražského sporu. Nebyl by to ústupek terorismu, jen hloupá ztráta pozic v jeho prospěch. Nechtějí-li se česká vláda ani RFE zříci společné odpovědnosti v boji proti terorismu, nezbývá jim než se dohodnout. Myslím, že to půjde lépe bez uraženeckých gest a absurdních spekulací o tom, že sociální demokraté Svobodnou Evropu v Praze nechtějí.
</TEXT>
</DOC>
<DOC>
<DOCID>LN-20020114048</DOCID>
<DOCNO>LN-20020114048</DOCNO>
<DATE>01/14/02</DATE>
<TEXT>
Dopis pana Juny, který byl otisknut v LN 11. 1. jako reakce na zamyšlení Emanuela Mandlera o historickém odkazu Charty 77, obsahuje řadu nepřesností. Protože jsem byl členem LDS, politické strany, která dle pisatele propadla, vím, že nevznikla r. 1990, ale dříve. Vznikla z hnutí Československá demokratická iniciativa (ČsDI) a stejně jako Charta 77 se snažila o změnu poměrů v totalitní ČSSR. Na rozdíl od Charty však měla už tehdy jasný politický program, a proto se 11. 11. 1989 (!) prohlásila za politickou stranu. V řadách ČsDI byla i řada chartistů. LDS v prvních volbách nepropadla, byla součástí kandidátky OF a její zástupci byli zvoleni jak do Federálního shromáždění, tak do ČNR. V dalších volbách již nekandidovala, byla rozprášena zdejším revolučním establishmentem.
</TEXT>
</DOC>
<DOC>
<DOCID>LN-20020114049</DOCID>
<DOCNO>LN-20020114049</DOCNO>
<DATE>01/14/02</DATE>
<TITLE>
On-line román
</TITLE>
<TEXT>
Kniha, o jejímž pokračování rozhodujete sami
(11) Zásah učitele Matyáše
Salače měl kousnout kůň a nakonec to dopadlo jinak - na Demla spadla krychle ledu!
Bylo velké štěstí, že koňský povoz před hostincem U Steinerů ve Vlkově ulici měl zataženou brzdu - jeho vozka navyklým pohybem zatočil klikou, která přitlačila bukový špalek k obruči, vsunul bič do trubkového pouzdra a přehodil přes něj opratě, než vešel do hostince. Poplašený kousavý hnědák tedy nedokázal uvést vůz do pohybu. Trhnutí ale stačilo k tomu, že se blok ledu z hromady naložené na korbě uvolnil a sjel. V tu chvíli se už ze dveří vyvalil hostinský Rössler a s výkřikem "vy parchanti zatracený" skočil k Demlovi a strhnul ho dozadu, takže blok ledu ho nenabral přímo. Spadl ovšem na zem a rozbil se. Kousavý kůň se také lekl a zaržál. Salač, jak si Janda se Sekerou stačili všimnout - proběhl kolem koně a nepřestával se držet postranice! Jenže to už scénu ovládl výčepní s vozkou, který vyběhl za ním. "Zatracená bando vandalů!" řval výčepní. "Šunťáci grázlovský!" pomáhal mu nadávat vozka. Velice se mu ulevilo, když viděl, že kluk zasažený ledovým blokem jen zavrávoral a dokonce se snaží utéct. Vystřelil po něm rukou a uchopil ho za loket. Výčepní stačil chytit Jandu, jen Sekera se Salačem unikli - Sekera běžel nazpět, směrem ke škole, Salač utíkal Vlkovou dopředu, k Rajské zahradě. Sekera nedoběhl daleko: ani nevěděl jak, a ocitl se v náruči učitele Matyáše. Jak rád říkával, učitel Matyáš znal své Pappenheimské, a chtěl se přesvědčit, jestli se kluci po škole nepoperou znovu a vydal se po jejich stopách. Nedošel dost blízko na to, aby rozeznal, co přesně se před hostincem U Steinerů stalo. Polapil Sekeru. Nebyl zvědav na jeho výklady - tím spíš, že Sekera byl mistr výmluv a vykrucování, a vlekl ho s sebou, energicky kráčeje, aby byl co nejdřív na místě činu. Udělal si brzy svůj obrázek: vůz s ledem, poplašení koně, rozbitý ledový kvádr na zemi, a z hostince řev. "Ty parchante mizernej! Já ti dám gravírovat mi koně!" "Nebí ho, Rudo, nebí! Je to Demlovo kluk. Von tě táta zrychtuje, Kadle!" "Já za nic nemůžu! Šel jsem akorát vokolo a..." "Já ti dám, že jsi šel vokolo, štrycáku šuftácká..." Učitel češtiny Matyáš váhal, zda má zasáhnout do děje. Ovšem když slyšel tak nehorázný útok na ryzost českého jazyka, neovládl se a vpadl do hostince. Oba chlapci tam stáli u pultu obklopeni půlkruhem mužů - prim mezi nimi hráli výčepní a vozka. Muži se ohlédli a kdosi zabručel "dobrý den, pane učiteli". "Co se tu přihodilo?" chtěl vědět učitel Matyáš a dostalo se mu půl tuctu verzí případu. Společný jmenovatel - parchanti plašili koně! "Vůz má být řádně zabezpečen a zvláště pak náklad na korbě složený!" přerušil tu litanii učitel Matyáš. "Jsem svědkem trestuhodné nedbalosti..." "A doprdele!" vykřikl vozka a vyběhl z hospody. V tu chvíli se Salač vracel a kousavý kůň, když ho viděl přicházet, sebou zase škubl - a druhý blok ledu vyklouzl a třísknul do dlažby - řádné žižkovské dlažby, která v té době teprve tu a tam byla flikována a nešvařena pruhy mizerného, ledabyle vylitého asfaltu. "Trestuhodná nedbalost!" volal učitel Matyáš. V tu chvíli byli už všichni tři hoši volní, i učitel Matyáš pustil svého zajatce. Drama se pomalu přeneslo na ulici. Vozka přiběhl ke koním a snažil se je uklidnit, podle svého zvyku nátury, řevem a švihanci biče. Štamgasti od Steinerů si nechtěli takovou podívanou nechat ujít a hrnuli se ven. A nevšimli si, že dovnitř vklouzl další kluk. "Co se tady stalo? Prali jste se?" vyslýchal učitel Matyáš trojici, která zůstala uvnitř. "Neprali," ozval se Salač. "Co jste tedy dělali?" "Šli jsme po ulici." Učitel se zatvářil trpitelsky. Byl zvyklý, že Sekera je mistr ve výmluvách, teď zřejmě dostal pomocníka. Vtom si všiml, že nový "advokát chudých" hledí vytřeštěně někam za výčepní pult. Sledoval jeho pohled a spatřil - mezi sklenicemi - zastrčenou knihu, pořádně tlustou. Nejspíš album známek. Salač ukázal prstem. "To je přece... tvoje album, Deml!" "Tvoje album?" opakoval učitel zvědavě. "Jak se dostalo tvoje album sem, do hostince?" "Vodnes ho sem můj vožralej fotr. Vodnes, a prochlastal," řekl Deml temně. To už venku utichal ruch, vozka koně zvládl a hlouček, s výčepním Rösslerem v čele, se navracel do hostince.
Chcete ovlivnit děj románu? Na adrese www.lidovky.cz/neff o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování zítra
</TEXT>
</DOC>
<DOC>
<DOCID>LN-20020114050</DOCID>
<DOCNO>LN-20020114050</DOCNO>
<DATE>01/14/02</DATE>
<TITLE>
Vážná záležitost, tak nazývá celou věc oficiální rezidence prince Charlese. Zdroje blízké britskému následníku trůnu však doufají, že se veřejnost i média budou dívat na Harryho potenciální problém s kouřením marihuany "chápavě".
</TITLE>
<GEOGRAPHY>LONDÝN</GEOGRAPHY>
<TEXT>
Britský princ Harry navštívil na žádost svého otce prince Charlese rehabilitační kliniku pro léčení závislostí. Stalo se tak poté, co se Harry otci přiznal, že kouřil marihuanu a pil alkohol. Oficiální rezidence prince Charlese St. James Palace případ komentovala prohlášením, že záležitost je již uzavřena. "Jde o vážnou záležitost, která byla vyřešena v rámci rodiny, nyní je to již uzavřeno a stalo se to minulostí," uvedl pro britskou BBC mluvčí St. James Palace. Princ Harry (17) řekl svému otci, že kouřil marihuanu a pil alkohol na soukromých večírcích v restauraci poblíž rodinného sídla Highgrove v západní Anglii. Princ Charles se proto rozhodl ukázat svému synovi, jaké následky může mít nepřiměřená konzumace drog a alkoholu. Harry navštívil rehabilitační centrum Featherstone Lodge v Peckhamu na jihu Londýna loni v létě. V centru byl princ doprovázen jedním z pacientů, který byl dříve závislý na heroinu a rodinným přítelem Markem Dyerem. Ten si zpočátku toho, že jde s Harrym na rehabilitační kliniku, nebyl vědom. Nejmenované zdroje kolem prince Charlese doufají, že veřejnost i média se budou na Harryho přiznání i potenciální drogový problém dívat "chápavě". "Bohužel, toto je věc, kterou si budou muset jednou prožít všichni rodiče," uvedl jeden z nejmenovaných zdrojů. "Připouštíme, že princ Harry v několika případech loni v létě experimentoval s marihuanou. Neznamená to však, že měl nebo má vážný problém," uvedla oficiální rezidence prince Charlese St. James Palace. Konzumace marihuany je v Británii protizákonná, alkohol smějí pít pouze osoby starší 18 let. Harrymu bylo 16 let, když se otci loni v létě ke konzumaci drogy a alkoholu přiznal. "Byli jsme potěšeni tím, že princ Harry přišel," řekl mluvčí rehabilitační kliniky Featherstone Lodge. "Vysvětlili jsme mu, jakým programem musejí lidé projít, aby se zbavili závislosti na heroinu, kokainu a jiných drogách," dodal. Britský list The Mail on Sunday napsal, že se princ Harry dostal již dříve do středu zájmu policistů po předstírané rvačce v restauraci Rattlebone Inn. Harry prý údajně nadával jednomu ze zaměstnanců restaurace, a proto mu bylo nařízeno, aby prostory podniku opustil.
LONDÝN - Britský princ Harry navštívil na žádost svého otce prince Charlese rehabilitační kliniku pro léčení závislostí. Stalo se tak poté, co se Harry otci přiznal, že kouřil marihuanu a pil alkohol. Oficiální rezidence prince Charlese St. James Palace případ komentovala prohlášením, že záležitost je již uzavřena. "Jde o vážnou záležitost, která byla vyřešena v rámci rodiny, nyní je to již uzavřeno a stalo se to minulostí," uvedl pro britskou BBC mluvčí St. James Palace. Princ Harry (17) řekl svému otci, že kouřil marihuanu a pil alkohol na soukromých večírcích v restauraci poblíž rodinného sídla Highgrove v západní Anglii. Princ Charles se proto rozhodl ukázat svému synovi, jaké následky může mít nepřiměřená konzumace drog a alkoholu. Harry navštívil rehabilitační centrum Featherstone Lodge v Peckhamu na jihu Londýna loni v létě. V centru byl princ doprovázen jedním z pacientů, který byl dříve závislý na heroinu a rodinným přítelem Markem Dyerem. Ten si zpočátku toho, že jde s Harrym na rehabilitační kliniku, nebyl vědom. Nejmenované zdroje kolem prince Charlese doufají, že veřejnost i média se budou na Harryho přiznání i potenciální drogový problém dívat "chápavě". "Bohužel, toto je věc, kterou si budou muset jednou prožít všichni rodiče," uvedl jeden z nejmenovaných zdrojů. "Připouštíme, že princ Harry v několika případech loni v létě experimentoval s marihuanou. Neznamená to však, že měl nebo má vážný problém," uvedla oficiální rezidence prince Charlese St. James Palace. Konzumace marihuany je v Británii protizákonná, alkohol smějí pít pouze osoby starší 18 let. Harrymu bylo 16 let, když se otci loni v létě ke konzumaci drogy a alkoholu přiznal. "Byli jsme potěšeni tím, že princ Harry přišel," řekl mluvčí rehabilitační kliniky Featherstone Lodge. "Vysvětlili jsme mu, jakým programem musejí lidé projít, aby se zbavili závislosti na heroinu, kokainu a jiných drogách," dodal. Britský list The Mail on Sunday napsal, že se princ Harry dostal již dříve do středu zájmu policistů po předstírané rvačce v restauraci Rattlebone Inn. Harry prý údajně nadával jednomu ze zaměstnanců restaurace, a proto mu bylo nařízeno, aby prostory podniku opustil.
</TEXT>
</DOC>
<DOC>
<DOCID>LN-20020114051</DOCID>
<DOCNO>LN-20020114051</DOCNO>
<DATE>01/14/02</DATE>
<GEOGRAPHY>TOKIO</GEOGRAPHY>
<TEXT>
Snahy Japonska o vytvoření první velrybí farmy na světě, která by měla pomáhat vědeckému výzkumu, znepokojily ochránce zvířat. Ti se totiž podle listu The Times domnívají, že farma bude sloužit k zásobování Japonců velrybím masem a tukem. Mezinárodní zákony povolují prodej velrybího masa jen v případě, že bylo zvíře usmrceno pro vědecké účely. Japonci obcházejí tento zákaz tím, že dovolují Institutu pro výzkum kytovců, aby každoročně organizoval lov velryb. Podle projektu, který institut nyní představil veřejnosti, bude jeden ze zálivů v jižním Japonsku oddělen podvodním plotem a naplněn stovkami velryb.
</TEXT>
</DOC>
<DOC>
<DOCID>LN-20020114052</DOCID>
<DOCNO>LN-20020114052</DOCNO>
<DATE>01/14/02</DATE>
<GEOGRAPHY>AMSTERDAM</GEOGRAPHY>
<TEXT>
Jistá nizozemská nábytkářská firma rozmazluje své zákazníky až k neuvěření. Aby si je naklonila, hodlá v dohledné době uvést na trh křeslo s whisky. Poprvé jej budou moci zájemci zhlédnout příští týden na mezinárodním veletrhu v Německu. Zlatavý mok tryská ze lví hlavy zdobící konec opěradla. V něm se skrývá dvoulitrový zásobník, který může být samozřejmě naplněn i jinými nápoji. Kdo si bude chtít dopřát tohoto luxusního posezení, bude muset sáhnout do kapsy pro 1900 eur ( 61 000 korun). K vymoženostem křesla patří také pojistka, která má znemožnit dětem ochutnat to, co je určeno jen dospělým.
</TEXT>
</DOC>
<DOC>
<DOCID>LN-20020114053</DOCID>
<DOCNO>LN-20020114053</DOCNO>
<DATE>01/14/02</DATE>
<TEXT>
Když si přestaneme dělat do plenek a naučíme se chodit na nočník, ještě to není projev kultury, tvrdil malíř Jean Dubuffet. Takové projevy jsou vzácné. Na první pohled to tak ovšem nevypadá. Všechna ta hudba, hromady knih na stáncích, zástupy herců na obrazovce, vždyť to je taky kultura, projev naší kulturnosti. Dá se vůbec odlišit umělec od toho, kdo se jen tak tváří? Kdy jde o kulturu a kdy jen děláme do nočníku? Ive svých nejvyšších podobách má kultura tendenci provádět represálie, selektovat a zakonzervovávat staré formy projevu. Ty pak platí za projevy skutečné kultury, zářivé hodnoty ducha. Slouží jí k tomu armáda kulturních činitelů - počínaje ministrem a konče dobrovolnými organizátory vesnické zábavy. Když represálie zesílí a atmosféra zhoustne, je nutné domalovat Moně Lise kníry nebo bradku. Potřeba bořit a znovu tvořit totiž není jen podivnou zálibou několika vyšinutých excentriků, nýbrž podstatou každého umění. V tomto smyslu pak parodie může být jedním z prostředků, jak obnažit vnucené formy, zesměšnit je a zbavit se jich. Je to starý a léty ověřený prostředek. Když se podíváme kolem sebe, parodie dnes všude bují jedna radost. Od Michala Viewegha přes Těžkýho Pokondra až po baviče z planety Nova. Parodují se známé písně, osobnosti i životní stereotypy. Jako by prostředí bylo pro všechny tyto umělce až příliš dusivé. A tak se rozhodli udělat pořádný průvan. Sleduje je celý národ a náramně se baví. Nebo je to jinak? Možná už nejde o osvobození se od navyklých stereotypů v myšlení, životě i humoru a hledání nových forem přiměřených pro vlastní nápady. Co když se donekonečna využívají populární a vyzkoušená schémata, při nichž můžeme pohodlně prorazit se zavedenými melodiemi, ověřenými nápady a zaručeně vtipnými gagy. Hledá se jen to, jak je prodat ještě většímu okruhu lidí. Je to pak už jen parodie na kulturu. Takováto parodie na kulturu je jako herec, který se snaží rozesmát diváky, i když k tomu divadelní hra nedává sebemenší opodstatnění. Pomrkává na diváky "jako" a ti na takové pomrkávání předem čekají. Spolčil se s nimi a společně se smějí na úkor hry. Takové pomrkávání je zábavné a zábava je společenskou nezbytností. Tou je ovšem i schopnost chodit na nočník. Asi i proto je někdy velmi těžké rozpoznat rozdíl mezi tvorbou a obyčejným průjmem. Slovy Jeana Dubuffeta: "Od jedné metropole ke druhé se všichni po sobě výtečně opičí, provozujíce umění všude neúnavně kopírované, které je stejně umělé jako esperanto. Má tato činnost s uměním ještě vůbec něco společného?
</TEXT>
</DOC>
<DOC>
<DOCID>LN-20020114054</DOCID>
<DOCNO>LN-20020114054</DOCNO>
<DATE>01/14/02</DATE>
<TITLE>
KPN Telecom NV, nizozemská telekomunikační společnost, zvýšila plánovaný počet propuštěných v tomto roce na 5200 z předchozích 4800 pracovníků. Až 45 procent propuštěných však opustí společnost dobrovolně, informoval mluvčí KPN Marinus Potman.
</TITLE>
<TEXT>
Microsoft se nemůže vyrovnat se soukromými subjekty. Federální soudce zmařil plán mimosoudního vyrovnání v hodnotě stamilionů dolarů mezi americkou společností Microsoft a soukromými subjekty, které podaly na softwarový gigant hromadné žaloby za porušování antimonopolních zákonů. Microsoft tak bude muset začít nová jednání, nebo zkoušet štěstí v soudní při.
Enron, zkrachovaný americký energetický gigant, prodá svou klíčovou obchodní divizi švýcarské bance UBS. Ta se stala vítězem v dlouhé aukci, v níž porazila amerického konkurenta Citigroup.
Nokia založila novou divizi na výrobu luxusních mobilních telefonů. "Ano, potvrzujeme, že pobočka Nokie s názvem Vertu oznámí zahájení provozu 21. ledna. Detaily a další informace však do té doby zůstanou utajeny," řekl mluvčí Nokia Mobile Phones Tapio Hedman.
Nemak získá pozemky v mostecké zóně za korunu. Záměr prodat pozemky v průmyslové zóně Joseph mexickému výrobci hliníkových hlav do automobilových motorů Nemak za symbolickou korunu za metr čtvereční schválili mostečtí zastupitelé. Souhlasné stanovisko s podmínkami prodeje musí vydat Úřad pro ochranu hospodářské soutěže, řekl náměstek primátora Mostu Bořek Valvoda.
Salb získá akcie Becherovky od Karlových Varů. Město Karlovy Vary prodá společnosti Salb tři procenta akcií společnosti Jan Becher Karlovarská Becherovka (JBKB) za 68,8 milionu korun. Jak sdělil mluvčí JBKB David Binar, obě strany podaly RM-Systému příslušné pokyny k převodu akcií. Smlouvu k převodu akcií uzavřely obě strany v úterý.
Podíl v ČKD Kutná Hora získali Nizozemci. Nizozemská společnost Volta4 Holding získala koncem loňského roku 36,07 procenta akcií společnosti ČKD Kutná Hora. Firma koupila tyto akcie jako střednědobou investici a nemá v úmyslu kupovat další. ČKD Kutná Hora vyrábí díly pro kolejová vozidla, stavební stroje a armatury.
Czechtrade pomůže s vypátráním údajů o polských firmách. Čeští podnikatelé mohou mít nyní značné potíže se získáváním nezbytných informací o polských obchodních partnerech, neboť severní soused zásadně předělává evidenci podniků. "Získání, či spíše vypátrání těchto údajů je proto velmi zdlouhavé a nákladné," sdělila vládní agentura Czechtrade, která nabízí českým firmám pomoc prostřednictvím své varšavské kanceláře.
České radiokom. 385,57 -1,51
Český Telecom 370,77 -0,06
Česká spořitelna 304,53 -0,51
</TEXT>
</DOC>
<DOC>
<DOCID>LN-20020114055</DOCID>
<DOCNO>LN-20020114055</DOCNO>
<DATE>01/14/02</DATE>
<TITLE>
Výrobci musejí zatraktivnit produkci, aby zabránili poklesu prodeje počítačů
</TITLE>
<TEXT>
Minulý rok se výrobcům počítačů příliš nevydařil. Největší společnosti hledají různé cesty, aby předešly jeho opakování.
PRAHA - Výrobci počítačů už jen s nostalgií vzpomínají na sladká devadesátá léta. Každým rokem rostly jejich tržby až o desítky procent. Domácnosti i podniky nakupovaly počítače ostošest a jejich dodavatelé měli radost z lehce dosažených zisků. Loni se však trh s počítači naplnil a rok 2001 přinesl první rozčarování. Prodej hardwaru poprvé v historii poklesl. A hned o více než deset procent. Každý se s tím vyrovnává jinak. Michael Dell a jeho firma vsadili na přímý prodej svých produktů. Dell obešel maloobchodníky, kteří si účtovali příliš vysoké marže. Cenu počítačů srazil na minimum a na rozdíl od konkurence se dočkal růstu zisků. Hewlett-Packard a Compaq si spočítaly, že bude lepší, když se o trh poperou společně. V létě se domluvily na fúzi. Dědicové pánů Hewletta a Packarda však o slučování nechtějí ani slyšet. Jejich hlas však už nemá takovou váhu (vlastní jen 18 procent akcií firmy). Vedení obou firem navíc vyvíjejí enormní snahu, aby přesvědčila své investory, že současný status quo je neudržitelný a budoucnost patří jen silným společnostem. Některé firmy už zjistily, že ani v nejbližších letech nebude výroba klasických počítačů vynášet tolik jako dříve. Například vynálezce standardu pro osobní počítače - společnost IBM své výrobní divize v Evropě a USA už prodal. Ponechává si pouze vývoj a tvorbu designu nových PC a výrobu laptopů. Jeho největší soupeř z 80. let Apple na to jde trochu jinak. Už dlouho jsou jeho Macintoshe spíše počítači pro fajnšmekry než zařízeními pro masy (v minulém roce poklesl podíl firmy Apple na světovém počítačovém trhu na necelá 3 procenta). Ze svého nového iMacu však chce udělat jakousi základnu pro další digitální výrobky ze své produkce. "Nastává další fáze počítačové revoluce," řekl šéf Apple Steve Jobs, "lidé budou počítače používat především jako centrálu všech nových digitálních zařízení, jako jsou kamery, DVD přehrávače, kapesní počítače..." Už v listopadu představil Apple svůj hudební přehrávač iPod. Podle zkušeností uživatelů je to úžasná věcička fungující jako kapesní jukebox. Vejde se do něj ekvivalent 100 cédéček a kapacita baterek vydrží na 10 hodin hraní. Jeho největším trhákem je však možnost editovat si řazení nahrávek a vytvářet si různé mixy připojením iPodu k počítači. Ovšem ne k ledajakému. IPod je kompatibilní pouze s Macintoshem. Chcete-li si iPod vychutnat, musíte si koupit Mac. I díky tomu si velké procento ze 125 000 zákazníků, kteří si během posledních šesti týdnů minulého roku pořídilo iPod, zároveň koupilo i svůj vůbec první iMac. A iPod je teprve prvním z řady podobných produktů. Ještě letos má přijít na řadu digitální fotoaparát iCam nebo kapesní počítač iWalk. Podobnou cestou se vydává iMicrosoft. Už se nespoléhá pouze na dodávky softwaru pro ostatní počítačové výrobce. Sází na domácnosti a touhu lidí bavit se. Jeho herní konzole Xbox se stala jedním z trháků amerického vánočního trhu. Nová verze jeho operačního systému Windows XP je plná různých vychytávek umožňujících dokonalejší editování videonahrávek nebo kvalitní poslech hudby. Bill Gates minulý týden představil Miru, počítač "do ložnice". Ta je vybavena dotykovou obrazovkou, a tak je ji možné ovládat třeba i v posteli.
</TEXT>
</DOC>
<DOC>
<DOCID>LN-20020114056</DOCID>
<DOCNO>LN-20020114056</DOCNO>
<DATE>01/14/02</DATE>
<TITLE>
OBĚD S... Vladislavem Bízkem S ředitelem DHV Group
</TITLE>
<TEXT>
Generální ředitel konzultantské společnosti DHV Group, která má nejsilnější divizi v oblasti životního prostředí, Vladislav Bízek tvrdí, že vnímání životního prostředí určují zprostředkované informace. S životním prostředím v místě bydliště je spokojených 40 procent obyvatel, stav v celé České republice hodnotí ale dobře jen 20 procent občanů.
Česká pobočka DHV Group, která je členem mezinárodního holdingu konzultantských a projekčně inženýrských společností nizozemského koncernu, zpracovává v tuzemsku desítky projektů především v oblasti životního prostředí. Spolupracuje nejen se zahraničními firmami, ale také například s Evropskou komisí. "Nejslavnější projekt jsme dělali loni. Spolupracovali jsme na největší zahraniční investici posledních let v ČR - výstavbě nového závodu Phillips v Hranicích na Moravě," popisuje činnost firmy Vladislav Bízek. "Pomáhali jsme při výběru země, rozhodování probíhalo mezi Českem, Maďarskem, Polskem nebo Slovenskem. Zvítězily mediálně známé Hranice na Moravě. Posuzovali jsme i vliv na životní prostředí a nakonec dělali i stavební dozor," dodává Bízek. Konzultační činnost firmy spočívá i ve spolupráci s ministerstvem životního prostředí na některých zákonech. "V Senátu je nyní zákon o ovzduší. Čeká se na schválení," upřesňuje Vladislav Bízek. DHV Group se podílí i na projektu Natura 2000, který mapuje pro budoucí vstup do Evropské unie stav životního prostředí. V rámci projektu se zjišťuje, kde se vyskytují vybrané druhy přírodních stanovišť a vybrané druhy rostlin a živočichů chráněné v zájmu EU. "Existuje nějaký obecný stupeň ochrany životního prostředí, to znamená pravidla, která platí kdykoli a kdekoli. Ale jsou také vzácná území, kde je systém ochrany vyšší: národní parky nebo chráněná krajinná území," vysvětluje Vladislav Bízek. Konzultační práce DHV Group se opírá také o EIA. Zadavatel projektu si od společnosti dá vypracovat posouzení vlivu na životní prostředí, na základě kterého úředník rozhodne, zda se plán bude moct realizovat. Bohužel, na výsledky výzkumu nemusejí brát úředníci vůbec zřetel. "EIA je nástroj, který nutí toho, kdo rozhoduje, opatřit si informace. Aby nikdo zpětně nemohl říct: ,My jsme nevěděli!'. Většinou není stanovisko úplně záporné, ale podmíněně kladné prostě při splnění určitých podmínek se stavět může. To je podle mého názoru v pořádku. Nikdo rozumný nechce zabíjet ekonomické aktivity, nikdo rozumný ale také nechce škodit životnímu prostředí," podotýká Bízek. Projekty tedy většinou prý končí kompromisem.
</TEXT>
<HEADING>
Na ministerstvu mi chyběla zpětná vazba
</HEADING>
<TEXT>
Do roku 1998 pracoval Vladislav Bízek jako náměstek ministra životního prostředí. "Už jsem byl unavený. Zároveň odcházel tehdejší generální ředitel DHV Group a já jsem nastoupil na jeho místo. Dokonce jsem dodržel i půlroční distanc," říká se smíchem o odchodu z jedné a nástupu do druhé funkce Bízek. Společný oběd se konal zcela netypicky v sobotu. Vladislavu Bízkovi ovšem přerušení víkendu prý vůbec nevadí, stejně by podle svých slov pracoval. "Samozřejmě také odpočívám. Mám rád výstavy a rád na ně chodím. Rád čtu," vypočítává metody, jak si odpočinout. Manželce to prý nevadí, protože funguje stejně. "Mám rád moderní umění. Chystáme se s manželkou na Andyho Warhola a Jiřího Koláře. Z literatury to je Kahuda, Kratochvíl nebo Jandourek. A pak klasika, například Škvorecký," doplňuje své zájmy Vladislav Bízek. Časté zahraniční cesty k uspokojení svých zájmů rád využívá, především k návštěvě výstav. Vladislav Bízek je absolvent Vysoké školy chemicko-technologické. Postgraduální studium věnoval matematice. "Člověk se musí učit celý život," dodává. S problémy státní správy má své zkušenosti. Málo peněz na dobré lidi, tabulkové platy a omezená možnost odměn motivují k vyšším výkonům jen málokoho. A ti nejlepší odcházejí. Jemu samému na ministerstvu chyběla především zpětná vazba. "Když je firma v zisku, je to důkaz, že člověk pracuje dobře. Na ministerstvu mi chybělo takové jednoznačné kritérium," vypráví Vladislav Bízek. Jednu z mála výjimek vidí během přijímacích pohovorů při vstupu Česka do Organizace pro hospodářskou politiku a rozvoj (OECD). "Byli jsme přijati jako první kandidátská země. Výbor pro životní prostředí navíc šel na pořad jednání jako první. To bylo jako druhá maturita. Bylo tam 25 zemí. Domů jsem ale přivezl papír, že v oblasti životního prostředí jsme schopni splnit členské podmínky," vzpomíná na úspěch Vladislav Bízek.
</TEXT>
<HEADING>
České životní prostředí je na průměru EU
</HEADING>
<TEXT>
Před rokem 1989 se v oblasti životního prostředí v Česku moc nedělalo. "Byli i tady lidé, kteří se tomu věnovali, například Bedřich Moldan, ale moc jich nebylo. Lidé se to museli naučit. Neexistovala tady ani environmentální ekonomie. Když vznikaly první ekologické zákony, nikdo nedokázal odhadnout ekonomický dopad, nikdo to neznal," popisuje začátek devadesátých let Vladislav Bízek. Dnes se Česko blíží standardům EU. "Jsme zhruba tak na průměru, což znamená v něčem horší, v něčem lepší. Před deseti lety to ovšem bylo doslova desetkrát horší," uvádí Bízek. Emise oxidu siřičitého činily v roce 1989 250 kilogramů na hlavu, dnes je to pouze 25 kilogramů. "To je slušný evropský průměr ," dodává. Podobné to bylo i s prachem a oxidy dusíku. 70 procent vodních toků bylo v nejhorší třídě jakosti - tato kategorie už až na severočeskou říčku Bílinu v tuzemsku úplně vymizela. Špatně jsou na tom ovšem stále lesy. "Existuje něco jako přirozená skladba lesa. Česko má lesy pokrytou zhruba třetinu území. Z toho celku by bylo přirozené, aby dvě třetiny byly listnaté a třetina jehličnanů. Je to přesně naopak, což je pochopitelně špatně," říká Vladislav Bízek. Lesy jsou navíc oslabené tím, jaké jedy do sebe dostaly za dob minulého režimu. To se ale podle jeho slov nedá vyřešit za deset let, dobré to bude prý tak za let padesát. Nejhůře je na tom v tomto pohledu už tradičně Praha, ostravská aglomerace a severozápadní Čechy. Nejlépe jsou na tom naopak jižní Čechy. V evropském měřítku klade na ekologii největší důraz Skandinávie. Naopak v pozadí zájmu je tato problematika na jihu Evropy. Jako expert na životní prostředí Vladislav Bízek respektuje i módní recyklování odpadů. "Je to samozřejmě pomoc, ale nemělo by se to absolutizovat. A je dobré vytvářet i ekonomické podmínky, aby to bylo výhodné. Odpad totiž platíme třikrát, nejprve jako surovinu, potom jeho mechanickou úpravu a potřetí jeho likvidaci. Když roztavím odpadní sklo, spotřebuji méně energie, než když vyrábím sklo nové. Někdy to funguje, někdy ale ne," radí Bízek respektovat i ekonomická pravidla. Tolerantní je Vladislav Bízek i k ekologickým hnutím. "Jsou součástí demokratické společnosti, a pokud respektují její pravidla, je všechno v pořádku. Bohužel občas se setkávám s názorem, že demokratická pravidla by měla být podřízena ekologickému imperativu, a to mě děsí. Kdo by ten imperativ měl určovat? A jak by se nakládalo s oponenty? To už moc demokratické není," tvrdí Bízek. Jinak je podle jeho slov i oponentní názor zapotřebí, i když je prosazován neotřelými metodami. Třeba happeningem. Problém a zároveň i národní specifikum je disidentská minulost členů ekologických hnutí. Mnozí z nich totiž zůstali revolucionáři, kteří se domnívají, že mají vždycky pravdu. Tady je pak podle Bízka jen krůček k názoru, že účel světí prostředky. "Spousta lidí z podobných hnutí ale spolupracuje s námi na projektech, respektují demokratická pravidla. Nejde v tomto případě nijak generalizovat," uzavírá Bízek.
Host LN si v restauraci Ambiente v Celetné ulici objednal Arroso di punta - špičky z panenky s hořčičnou omáčkou a americké brambory. K obědu pil černé pivo.
</TEXT>
</DOC>
<DOC>
<DOCID>LN-20020114057</DOCID>
<DOCNO>LN-20020114057</DOCNO>
<DATE>01/14/02</DATE>
<TITLE>
V nemovitostech a pronájmu podniká nejvíce lidí v Česku. Výdělečnou činnost vykonává celkem 60 procent tuzemců.
</TITLE>
<GEOGRAPHY>PRAHA</GEOGRAPHY>
<TEXT>
Míra ekonomické aktivity všech lidí v České republice dosáhla v prvních třech čtvrtletích loňského roku 60 procent. Meziročně se tak snížila o 0,4 procenta. Vyplývá to z šetření Českého statistického úřadu. Nejvíce ekonomicky aktivních lidí patří do skupiny 30 až 44 let. Mimořádně nízký je v této skupině podíl ekonomicky neaktivních mužů (tři procenta). Podíl ekonomicky neaktivních žen zde dosahuje 14,9 procenta. Podnikatelský sektor zaznamenal růst počtu pracovníků. Za tři čtvrtletí roku 2001 podnikalo nejvíce lidí v nemovitostech, pronájmu movitých věcí a ve službách pro podniky. V těchto odvětvích působila třetina všech pracujících s jediným nebo hlavním zaměstnáním ( 33,4 procenta). Podobně na tom byli i podnikatelé ve stavebnictví. Ti představují 33,1 procenta všech lidí s hlavním zaměstnáním. Třetím podnikatelsky silným odvětvím jsou veřejné, sociální a osobní služby. Tam pracovalo 27,3 procenta lidí. Mnohem nižší jsou podíly v těžbě nerostných surovin ( 0,7 procenta), ve veřejné správě, obraně a sociálním zabezpečení (jedno procento) a ve školství ( 2,4 procenta). Celkový počet podnikajících mužů převyšuje počet žen. Ve svém hlavním zaměstnání podniká 2,6krát více mužů, mezi podnikateli bez zaměstnanců je mužů 2,4krát více. Největší rozdíl je mezi podnikateli se zaměstnanci. Tam počet mužů převyšuje počet žen 3,4násobně. Největší převaha podnikajících mužů je ve stavebnictví a obchodu, opravách automobilů a spotřebního zboží. Podnikatelky mají ale trvale mírnou převahu v ostatních veřejných, sociálních a osobních službách a ve zdravotnictví.
PRAHA - Míra ekonomické aktivity všech lidí v České republice dosáhla v prvních třech čtvrtletích loňského roku 60 procent. Meziročně se tak snížila o 0,4 procenta. Vyplývá to z šetření Českého statistického úřadu. Nejvíce ekonomicky aktivních lidí patří do skupiny 30 až 44 let. Mimořádně nízký je v této skupině podíl ekonomicky neaktivních mužů (tři procenta). Podíl ekonomicky neaktivních žen zde dosahuje 14,9 procenta. Podnikatelský sektor zaznamenal růst počtu pracovníků. Za tři čtvrtletí roku 2001 podnikalo nejvíce lidí v nemovitostech, pronájmu movitých věcí a ve službách pro podniky. V těchto odvětvích působila třetina všech pracujících s jediným nebo hlavním zaměstnáním ( 33,4 procenta). Podobně na tom byli i podnikatelé ve stavebnictví. Ti představují 33,1 procenta všech lidí s hlavním zaměstnáním. Třetím podnikatelsky silným odvětvím jsou veřejné, sociální a osobní služby. Tam pracovalo 27,3 procenta lidí. Mnohem nižší jsou podíly v těžbě nerostných surovin ( 0,7 procenta), ve veřejné správě, obraně a sociálním zabezpečení (jedno procento) a ve školství ( 2,4 procenta). Celkový počet podnikajících mužů převyšuje počet žen. Ve svém hlavním zaměstnání podniká 2,6krát více mužů, mezi podnikateli bez zaměstnanců je mužů 2,4krát více. Největší rozdíl je mezi podnikateli se zaměstnanci. Tam počet mužů převyšuje počet žen 3,4násobně. Největší převaha podnikajících mužů je ve stavebnictví a obchodu, opravách automobilů a spotřebního zboží. Podnikatelky mají ale trvale mírnou převahu v ostatních veřejných, sociálních a osobních službách a ve zdravotnictví.
</TEXT>
</DOC>
<DOC>
<DOCID>LN-20020114058</DOCID>
<DOCNO>LN-20020114058</DOCNO>
<DATE>01/14/02</DATE>
<TEXT>
Rozhodlo o tom 64 651 hlasů, což je více než čtvrtina z téměř čtvrt milionu odpovědí, které došly v anketě vyhlášené Svazem dovozců automobilů. Stejný vůz zvítězil i v odborné soutěži Auto roku 2002, kterou vyhlašuje Klub motoristických novinářů. Za Peugeotem 307 se umístil Fiat Stilo, následován Renaultem Laguna. Čtvrtou příčku obsadila Honda Civic a pátou BMW řady 7.
</TEXT>
</DOC>
<DOC>
<DOCID>LN-20020114059</DOCID>
<DOCNO>LN-20020114059</DOCNO>
<DATE>01/14/02</DATE>
<TITLE>
Podle nového zákona má spotřebitel právo vědět, na kolik ho úvěr přijde celkem * Půjčku lze předčasně splatit
</TITLE>
<TEXT>
Od začátku letošního roku má spotřebitel právo vědět, kolik zaplatí ročně na úrocích a poplatcích a kolik ho celkem bude půjčka stát. Kromě toho má také možnost bez sankcí předčasně splatit úvěr.
Zákonodárci uvedli v život zákon, který zákazníkům ulehčuje rozhodování, od koho a s jakým navýšením si vzít úvěr. Právní úprava vychází z podobných norem, jaké bez problémů fungují v zemích Evropské unie. Podle ředitele odboru na ochranu spotřebitelů ministerstva obchodu a průmyslu Josefa Tržického v zemích EU nejsou s touto normou problémy. "I leasingové společnosti podle této právní úpravy postupují. Norma, která je nyní platná u nás, je úplně stejná jako ty evropské," uvádí Tržický. Názor ministerstva je jednoznačný i leasingové společnosti mají uvádět konečnou cenu, kterou zákazník zaplatí. Podle Pavla Beneše ze společnosti ČS leasing je pro zákazníka důležité znát právě tuto celkovou cifru spíše než procento, o které se ročně cena navyšuje. V souvislosti s novým zákonem se hovoří především o tak zvané RPSN sazbě. Nejde totiž o "pouhý" roční úrok za poskytnutí úvěru. Do RPSN (roční procento sazeb nákladů na spotřebitelský úvěr) jsou započteny i veškeré všechny další náklady spojené se splácením. Například měsíční poplatky za správu konta, poplatky za uzavření smlouvy a podobně. Spotřebitelské úvěry, které poskytují banky, jsou ročně úročeny zhruba 14 až 16 procenty. Přesná výše sazby závisí na bonitě klienta, jeho schopnosti splácet, a hlavně na výši úvěru a době splácení. Hodně lidí dosud dávalo přednost přímému nákupu zboží na splátky. Před podpisem smlouvy je však dobré si uvědomit, že roční úroková sazba splátkových společností se pohybuje kolem 24 až 35 %. Je tedy podstatně vyšší než sazby bank. Nabídky splátkových společností se podle ročních procentních sazeb běžnému klientovi neporovnávají právě nejsnáze. Klient může zaplatit jinou zálohu neboli akontaci (je rozdíl, úročí-li se roční půjčka 50 000 Kč nebo 40 000 Kč) nebo mu společnost nabídne třeba jiný splátkový kalendář. Ve smlouvě by proto neměl chybět údaj o celkové částce, kterou klient nakonec zaplatí. A je to také nejjednodušší rada, jak si půjčit peníze a neprodělat na tom: nevyplácí se podlehnout první nabídce. Každý finanční závazek je nepříjemný, proto stojí za to obětovat čas a udělat si soukromý průzkum trhu. Pak stačí jen porovnat nabídky různých společností.
Na straně 16 čtěte srovnání nabídky spotřebitelských úvěrů a leasingu automobilů
Kolik zaplatíte za nákup zboží na splátky?
CETELEM
Podmínky pro získání úvěru: občanství ČR, věk 18 až 70 let, pravidelný zdroj příjmů
Potřebné doklady: občanský průkaz, pro úvěr nad 50 000 Kč rovněž občanský průkaz a podpis partnera, doklad pro ověření adresy (třeba doklad o zaplacení nájmu nebo výpis z účtu apod.), doklad pro ověření příjmu (daňové přiznání za předchozí období nebo výplatní páska). Pro úvěry do 30 000 Kč stačí poslední výpis z účtu.
Minimální příjem pro udělení úvěru: společnost posuzuje individuálně, nemá hranici stanovenu
Roční úrokové sazby: u jednorázového úvěru od 12,5 % do 37,5 % (podle výše úvěru a doby splatnosti). Sazba karty Aura je 23,76 % ročně.
Poplatky: poskyt. úvěru, vydání karty a vedení účtu zdarma
GE CAPITAL MULTISERVIS
Podmínky pro získání úvěru: občanství ČR, věk minimálně 18 let
Potřebné doklady: občanský průkaz, druhý doklad totožnosti (pas, rodný list apod.), doklad pro ověření adresy (účet za telefon apod.), potvrzení o výši měsíčního příjmu (u úvěru do 18 000 Kč není vyžadováno), adresa trvalého bydliště, příp. kontaktní adresa na území ČR
Minimální příjem pro udělení úvěru: není stanovena, žádosti posuzovány individuálně
Roční úrokové sazby: společnost uvádí, že se stanovují individuálně, a jejich rozpětí nesdělila
Poplatky: uzavření smlouvy zdarma
HOMECREDIT
Podmínky pro získání úvěru: občanství ČR, věk minimálně 18 let
Potřebné doklady: občanský průkaz, druhý doklad totožnosti, doklad o výši měsíčních pravidelných příjmů
Minimální příjem pro přidělení úvěru: posouzení probíhá automaticky pomocí interního kontrolního systému bez zásahu pracovníků HC. Detaily systému a jeho nastavení jsou předmětem obchodního tajemství.
Roční úrokové sazby: odvíjí se od výše zálohy (při záloze 10 % je RPSN 35 %, od 40 % pak 30%, produkt 1/10 27 %)
Poplatky: žádné zvláštní poplatky nejsou účtovány
</TEXT>
<HEADING>
9 rad, jak žít na dluh
</HEADING>
<TEXT>
1. Pokud se rozhodnete vzít si úvěr, nakoupit zboží na splátky či uzavřít leasingovou smlouvu, pečlivě vybírejte. Půjčte si pouze u renomovaných a osvědčených společností. Dříve než se zavážete ke splátkám, udělejte si malý průzkum trhu.
2. Ještě před podpisem smlouvy má klient právo znát celou částku, kterou nakonec zaplatí. Proto se předem zeptejte na to, na kolik skutečně vás úvěr vyjde. Vyplatí se porovnat si nabídku několika společností a vybrat si tu pro vás nejvýhodnější. Pokud vám společnost odmítne sdělit např. roční procentní sazbu nákladů, vezměte si úvěr od jiné. Neochota sdělovat toto číslo nesvědčí o serióznosti společnosti. Navíc můžete podat podnět k přešetření České obchodní inspekci.
3. Každá reklama nebo nabídka musí obsahovat údaj o roční procentní sazbě nákladů na spotřebitelský úvěr, nebo alespoň příklad výpočtu této sazby.
4. Smlouva musí obsahovat ujednání o podmínkách úpravy procentní sazby nákladů na úvěr, přesné stanovení výše úvěru a přesný režim splátek. Kromě toho v ní musí být zakotveno právo spotřebitele na předčasné splacení úvěru a podmínky, za kterých lze smlouvu předčasně ukončit.
5. Klient má právo předčasně splatit úvěr. V tomto případě má nárok na snížení plateb ze spotřebitelského úvěru o takovou částku, aby splacením před dobou splatnosti nezískal žádný z účastníků smlouvy o spotřebitelském úvěru nepřiměřený prospěch na úkor ostatních účastníků (paragraf 11).
6. Pokud nebudou všechny tyto body ve smlouvě uvedeny, pokládá se spotřebitelský úvěr za úvěr úročený diskontní sazbou ČNB. Ta je podstatně nižší než úroková sazba komerčních poskytovatelů půjček. V současnosti je 3,75 %.
7. Dozorčím orgánem je Česká obchodní inspekce. Poškození klienti se však nemohou prostřednictvím inspekce domáhat finančního vyrovnání. V konkrétních případech je nutné obrátit se na soud.
8. Zákon se nevztahuje na hypoteční úvěry a úvěry ze stavebního spoření, bezúročné půjčky, spotřebitelské úvěry nižší než 5000 Kč a vyšší než 800 000 Kč, na úvěry s dobou splatnosti kratší než 3 měsíce nebo na úvěr splatný v méně než 4 splátkách ve lhůtě nepřesahující 12 měsíců.
9. Celé znění zákona včetně výpočtu RPSN naleznete ve Sbírce zákonů ze dne 7. září 2001 (částka 122/2001 Sb). Jedná se o zákon č. 321/2001 Sb., o některých podmínkách sjednávání spotřebitelského úvěru a o změně zákona č. 64/1986 Sb.
Krátkodobá půjčka 20 000 Kč
SPOLEČNOST MĚSÍČNÍ RPSN (%) SPLÁCENÍ ZÁLOHA (%) CELKEM (Kč)
SPLÁTKA (Kč) (měsíce)
</TEXT>
</DOC>
<DOC>
<DOCID>LN-20020114060</DOCID>
<DOCNO>LN-20020114060</DOCNO>
<DATE>01/14/02</DATE>
<TITLE>
ČESKÁ SPOŘITELNA
</TITLE>
<TEXT>
Spotřební úvěr: bezúčelový nebo účelový úvěr pro fyzické osoby - občany vyplacený v hotovosti nebo bezhotovostně poskytnutý na jejich osobní účet
minimální výše úvěru: není stanovena
maximální výše úvěru: 100 000 Kč (bez zajištění)
doba splatnosti: krátkodobé v době 1 roku, střednědobé v délce 4 roky, dlouhodobé (6 let)
</TEXT>
<HEADING>
úroková sazba: 13 %
</HEADING>
<TEXT>
zajištění: do maximální výše 100 000 Kč lze získat úvěr bez zajištění, s přihlédnutím k výši úvěru lze využít jakýkoli nástroj Banka nabízí i další úvěrové produkty, včetně hypotečního
GE CAPITAL BANK
Osobní půjčka Expres: jde o bezúčelovou hotovostní půjčku bez nutnosti ručitele minimální výše úvěru: 30 000 Kč
maximální výše úvěru: 150 000 Kč
doba splatnosti: 5 let
úroková sazba: 16,50 %
zajištění: banka nevyžaduje ručitele, minimální čistý měsíční příjem musí být 7000 Kč
Banka nabízí i další úvěrové produkty, včetně hypotečního
HVB CZ
Spotřebitelské úvěry: určeny pro financování střednědobých i dlouhodobých finančních potřeb fyzických osob, jde o bezúčelové i účelové úvěry
minimální výše úvěru: 50 000 Kč
maximální výše úvěru: není stanovena
doba splatnosti: od jednoho roku do šesti let, v případě investice do nemovitosti až 10 let
úroková sazba: možnost volby fixní sazby, konkrétní výše podle účelu úvěru, doby splatnosti a kvalitě zajištění, v současnosti se pohybuje kolem 10 až 14,9 %
zajištění: je vždy posuzováno individuálně
Banka poskytuje i další (např. hypoteční úvěry)
KOMERČNÍ BANKA
Osobní úvěr: slouží k financování osobních (tedy nepodnikatelských potřeb klientů, jsou účelové (hotovostní čerpání) i neúčelové (bezhotovostní čerpání)
minimální výše úvěru: 50 000 Kč
maximální výše úvěru: 500 000 Kč
doba splatnosti: u anuitního způsobu splácení maximálně 72 měsíců, u jednorázového způsobu splácení také
úroková sazba: stanovena jako pevná, v současnosti11,70 %
zajištění: ručitelským prohlášením, zástavním právem k pohledávce apod; úvěry do 70 000 Kč jsou obvykle poskytnuty bez ručitele.
Banka nabízí další úvěrové produkty (např. Osobní úvěrovou linku)
ČSOB
ČSOB Spotřební úvěr: je určen fyzickým osobám nepodnikajícím, možnost získat účelové i neúčelové úvěry
minimální výše úvěru: podle typu a délky splatnosti (od 20 000 Kč u krátkodobých účelových)
maximální výše: až 750 000 Kč, do 450 000 Kč možnost získat účelový úvěr bez zajištění, bez udání účelu pak do 150 000 Kč
doba splatnosti: podle délky trvání úvěru od 1 až do 6 let
úroková sazba: 12,50 %
zajištění: prohlášení ručitele, zástavní právo ke vkladu v bance, zástavní právo k nemovitosti; banka nabízí pojištění úvěru
</TEXT>
<HEADING>
Banka nabízí i další úvěrové produkty, včetně hypotečního
</HEADING>
<TEXT>
zajištění: za jeden úvěr mohou ručit až 3 ručitelé, fyzické osoby; měsíční čistý příjem musí při odečtení životního minima činit minimálně 125 % měsíční splátky úvěru
Banka nabízí další úvěrové produkty (např. Osobní úvěrovou linku)
</TEXT>
</DOC>
<DOC>
<DOCID>LN-20020114061</DOCID>
<DOCNO>LN-20020114061</DOCNO>
<DATE>01/14/02</DATE>
<TITLE>
Výhody leasingu jsou zjevné - je to především jednoduché plánování výdajů. Uzavření leasingové smlouvy je podstatně rychlejší než vyřízení žádosti o úvěr. Leasingová smlouva má také několik úskalí.
</TITLE>
<TEXT>
Vyřízení žádosti od prvního kontaktu až po odjetí s vozem nezabere více než několik hodin. Tímto způsobem se rovněž dá ušetřit na daních - ocení zejména osoby podnikající. Na druhou stranu je však nutné počítat s tím, že za zboží klient zaplatí podstatně více než při nákupu za hotové. Navíc po třech letech splácení nakonec získáte automobil, který je často téměř na odpis. Během pronájmu může nastat celá řada problémů. Mezi ty nejméně příjemné patří situace, kdy se leasingová společnost ocitne ve špatné finanční situaci. Pak je předmět zabrán pro vyrovnání závazků. Kromě toho jsou po minimálně tři roky snížena užívací práva na vůz. Při jakékoli manipulaci s vozidlem nebo jiným předmětem leasingu je nutný souhlas leasingové společnosti. Vybírejte proto raději velké společnosti se silným finančním zázemím. Zjistěte, jestli někdo z okruhu vašich známých má zkušenost s konkrétní společností. Na uzavření smlouvy nespěchejte, vybírejte pečlivě. Před podpisem se zajímejte o všechny důležité věci zejména kolik celkem vás finanční pronájem bude stát a za jakých podmínek můžete leasingovou smlouvu vypovědět či předčasně splatit. Všechny tyto údaje by měla podle nového zákona obsahovat i smlouva. Podpisem leasingové smlouvy vstupuje klient do zcela jiného vztahu než podpisem smlouvy o spotřebním úvěru či nákupu zboží na splátky. Nejpodstatnějším rozdílem je to, že majitelem zboží se stane až po splacení celého dluhu. Jde o pronájem.
</TEXT>
<HEADING>
Finanční leasing
</HEADING>
<TEXT>
Tento typ leasingu je nejčastější. Někdy se také označuje jako finanční pronájem. Klient dlouhodobě za úhradu v podobě pravidelných splátek užívá předmět (většinou automobil). Ten přechází do majetku nájemce až po dokončení splátkového kalendáře a splacení zůstatkové hodnoty. Doba trvání je minimálně 36 měsíců (řídí se zákonem o dani z příjmů).
</TEXT>
<HEADING>
Zpětný leasing
</HEADING>
<TEXT>
Při tak zvaném leasbacku odkoupí leasingová společnost zboží od původního majitele, a ten si je pak pronajme zpět. Tento model využívají především společnosti, které potřebují získat finanční prostředky pro jiné účely.
</TEXT>
<HEADING>
Operativní leasing
</HEADING>
<TEXT>
Někdy se hovoří o provozním či běžném leasingu. Oproti finančnímu leasingu zůstává po ukončení splátkového kalendáře předmět smlouvy v majetku leasingové společnosti. Nejčastěji jej volí třeba společnosti, které nechtějí vlastnit vozový park a z různých důvodů je pro ně výhodnější si automobily tímto způsobem pronajmout. Často se také využívá v případě počítačových sítí. Na základě smlouvy pak leasingová společnost provozuje kompletní servis. Po ukončení tohoto pronájmu je pouze na dohodě mezi oběma stranami, zda si klient nechá předmět vyměnit a pokračovat za stávajících podmínek, či se rozhodne jinak.
Údaje o výši měsíčních splátek nám poskytly jednotlivé splátkové společnosti.
LEASING ČESKÉ SPOŘITELNY
VŮZ: ŠKODA FABIA COMBI 1,4 MPI
Pořizovací cena: 309 900 Kč včetně DPH
Komu je určen: fyzické osobě - nepodnikateli
Doba leasingu: 36 měsíců
Pojištění: zahrnuto do měsíčních splátek (spoluúčast 10 %)
</TEXT>
<HEADING>
akontace (%) měsíční splátka (Kč) celkové náklady (Kč)
</HEADING>
<TEXT>
Pojištění: po dobu 3 let zahrnuté do měsíčních splátek, poté si zákazník hradí sám (podle současných sazeb havarijní pojištění s 10% spoluúčastí 4927 Kč ročně, povinné ručení 3840 Kč ročně)
</TEXT>
<HEADING>
Akontace (%) měsíční splátka (Kč) celkové náklady (Kč)
</HEADING>
<TEXT>
Pojištění: po dobu tří let zahrnuto do měsíčních splátek (spoluúčast 10 %), další dva roky si zákazník již hradí sám (podle součastných sazeb havarijní pojištění 6994 Kč, povinné ručení 5952 Kč.
akontace (%) měsíční splátka (Kč) celkové náklady (Kč)
</TEXT>
</DOC>
<DOC>
<DOCID>LN-20020114062</DOCID>
<DOCNO>LN-20020114062</DOCNO>
<DATE>01/14/02</DATE>
<TITLE>
Šokem skončil pro organizátory tenisového Australian Open, prvního grandslamového turnaje sezony, nedělní večer. Pár hodin před dnešním prvním zápasem odstoupil obhájce titulu Andre Agassi, letos znovu považovaný za největšího favorita mužské dvouhry.
</TITLE>
<GEOGRAPHY>SYDNEY</GEOGRAPHY>
<TEXT>
Jedenatřicetiletý Agassi, vítěz z Melbourne z roku 2000 i 2001, uvedl jako důvod odstoupení zraněné zápěstí. Šokující odhlášení favorita však vzbudilo dohady. Ještě v neděli odpoledne, den po strhující, leč prohrané finálové bitvě s Petem Samprasem při exhibici v Melbourne, Agassi tvrdil, v jak vrcholné formě je. "Snad nemohu být lépe připraven. Všechno jde naprosto skvěle," tvrdil tenista, s nímž do Austrálie přijela i manželka Steffi Grafová a jedenáctitýdenní syn Jaden Gil. O pár hodin později ale zavolal pořadatelům a z turnaje se odhlásil. "Skutečně nevíme žádné podrobnosti. Nevíme, co se vlastně stalo," říkal mluvčí Australian Open a odkazoval na tiskovou konferenci, která měla proběhnout v noci na dnešek. Agassi, nasazený jako číslo tři, měl šanci vyhrát Australian Open potřetí za sebou. To se naposledy podařilo v šedesátých letech Royi Emersonovi. Cestu pavoukem by měl však těžkou. Už ve 4. kole mohl narazit na ambiciózního mladíka Andyho Roddicka, ve čtvrtfinále na dalšího krajana Peta Samprase a v semifinále na domácího miláčka Lleytona Hewitta. Při sobotním finále exhibice v Melbourne sice Agassi prohrál se Samprasem 6:7, 7:6, 3:6, na dobré náladě mu to však neubralo. "Doufám, že další zápas už vyhraji. Zatím mě může těšit aspoň to, že moje žena by Samprasovu manželku rozhodně porazila," vtipkoval Agassi, manžel Steffi Grafové. Samprasovou manželkou je herečka Bridgette Wilsonová. "Já mám zase víc vlasů než Agassi," kontroval Sampras. Po jedenácti měsících se bývalá světová jednička Martina Hingisová mohla radovala z turnajového vítězství. Jednadvacetiletá Švýcarka porazila ve finále v Sydney Američanku Meghann Shaughnessyovou 6:2, 6:3 a obhájila loňské prvenství. Hingisová v Sydney hrála poprvé od říjnového zranění a následné operaci kotníku. "Přesně tohle jsem potřebovala. Hodně to zvedlo moje sebevědomí," těšila se Hingisová. "Přitom se musím přiznat, že tolik jsem od sebe nečekala. Ale jsem zpátky a mohu se měřit s kýmkoliv." Český tenis bude v Austrálii reprezentovat osm mužů a čtyři ženy. Z kvalifikace se už do hlavní soutěže nikdo další nedostal.
Tenisové výsledky
</TEXT>
</DOC>
<DOC>
<DOCID>LN-20020114063</DOCID>
<DOCNO>LN-20020114063</DOCNO>
<DATE>01/14/02</DATE>
<TEXT>
Náročná pouštní rallye do Dakaru včera skončila. Karel Loprais skončil v kategorii kamionů druhý, rekordní sedmý titul mu vyfoukl Rus Čagin. Celkovým vítězem se stal Japonec Masuoka (na snímku) na voze Mitsubishi.
</TEXT>
</DOC>
<DOC>
<DOCID>LN-20020114064</DOCID>
<DOCNO>LN-20020114064</DOCNO>
<DATE>01/14/02</DATE>
<TITLE>
OLYPIÁDA salt lake city 2002
</TITLE>
<HEADING>
25 dní do zahájení
</HEADING>
<TEXT>
Kýženého čtvrtého vítězství v olympijské sezoně se Kateřina Neumannová nedočkala. V sobotu ji v Novém Městě na Moravě udolala vítězka loňského Světového poháru Ruska Čepalovová a ve vzájemném minisouboji této zimy srovnala skóre na 5:5. I druhé místo české lyžařky však bohatě stačilo k návratu do čela Světového poháru.
NOVÉ MĚSTO NA MORAVĚ - V posledním závodě Světového poháru před olympijskými hrami jakoby na Neumannovou trochu dolehla únava. Celých pět kilometrů si držela druhé místo, přičemž na atak olympijské vítězky z Nagana ze závodu na 30 km Čepalovové neměla šanci. Na třetím kilometru na ni ztrácela 11 vteřin, v cíli pak téměř dvojnásobek. Trenér Neumannové Stanislav Frühauf výkon Kateřiny ohodnotil po svém: "Byla na trati taková jako malinko jetá...," nezapřel svůj osobitý slovník. "Poslední kilometr ale jela excelentně, vždyť v něm dokázala porazit Italku Belmondovou, která mívá pokaždé výborný finiš. Samozřejmě, že jsme chtěli doma vyhrát, ale zkrátka se to tentokrát nepovedlo."
</TEXT>
<HEADING>
Vítězka Čepalovová chce trénovat s muži
</HEADING>
<TEXT>
Ruska Čepalovová se v sobotu dočkala druhého vítězství v této sezoně a za cílem se tvářila blaženě. "Za celou zimu jsem na běžkách neměla lepší pocit," prohlásila po dravé, agresivní jízdě. "Po výhře nad Kateřinou si zase věřím o něco víc a ráda bych vyhrála i na olympiádě." Na Salt Lake City se hodlá jedna z největších favoritek her připravovat tento týden v Moskvě společně s muži. Do zámoří pak za týden odletí s další náušnicí v uchu. Za každé vítězství ve Světovém poháru se jednou ozdobí, takže po víkendu už jich má třináct... Někdejší olympijská vítězka z Albertville z roku 1992 Italka Belmondová v boji o druhé místo Neumannové podlehla o pouhé dvě vteřiny, ale den před svými 33. narozeninami se přesto tvářila spokojeně. "Nejvíc mě uchvátili vaši diváci, to se závodí, když vás celých pět kilometrů ženou dopředu."
</TEXT>
<HEADING>
Otrávený Bauer utekl do lesa
</HEADING>
<TEXT>
Závod mužů na dvojnásobné trati vyhrál poměrně překvapivě Ital Maj. Využil absence mnohých světových es a coby 48. muž Světového poháru se dočkal druhého vítězství v životě. Nemalé plány spřádala i dvojice českých lyžařů Bauer - Koukal. Během zimy se oba párkrát vešli i do elitní desítky, ale domácí tratě jim štěstí nepřinesly. Po startu vyrazili shodně jako hladoví vlci a po třech kilometrech se na mezičasu Bauer objevil na pátém a Koukal na osmém místě. Pak jim ale došly síly a propadali se níž a níž. Rozladěný Bauer dokonce rovnou prchl do lesa. "Byl jsem naštvanej, protože mě moc nepodržely lyže," vysvětloval. "Chtěl jsem být sám se sebou, a tak jsem utekl... Před startem jsem se cítil hodně dobře, ale nějak se mi nesešly všechny věci potřebné ke slušnému výsledku." Martin Koukal, jenž si teprve před několika dny uzdravil zraněné koleno z přelomu roku, se také tvářil zachmuřeně. "Mám zvláštní problém," hlesl. "Jsem moc závodivý typ a neumím jet takticky. Nedokážu se šetřit, a pokaždé proto jezdím hop a nebo trop. Tentokrát to bohužel bylo trop..." Po víkendových závodech vedení úseku běžeckého lyžování upřesnilo návrh nominace na olympijské hry - ženy: Neumannová, Hanušová, Rajdlová, Balatková, o páté lyžařce se rozhodne v týdnu po mistrovství republiky. Muži: Bauer, Koukal, Magál, Michl a zřejmě Šperl.
Závod mužů na dvojnásobné trati vyhrál poměrně překvapivě Ital Maj. Využil absence mnohých světových es a coby 48. muž Světového poháru se dočkal druhého vítězství v životě. Nemalé plány spřádala i dvojice českých lyžařů Bauer - Koukal. Během zimy se oba párkrát vešli i do elitní desítky, ale domácí tratě jim štěstí nepřinesly. Po startu vyrazili shodně jako hladoví vlci a po třech kilometrech se na mezičasu Bauer objevil na pátém a Koukal na osmém místě. Pak jim ale došly síly a propadali se níž a níž. Rozladěný Bauer dokonce rovnou prchl do lesa. "Byl jsem naštvanej, protože mě moc nepodržely lyže," vysvětloval. "Chtěl jsem být sám se sebou, a tak jsem utekl... Před startem jsem se cítil hodně dobře, ale nějak se mi nesešly všechny věci potřebné ke slušnému výsledku." Martin Koukal, jenž si teprve před několika dny uzdravil zraněné koleno z přelomu roku, se také tvářil zachmuřeně. "Mám zvláštní problém," hlesl. "Jsem moc závodivý typ a neumím jet takticky. Nedokážu se šetřit, a pokaždé proto jezdím hop a nebo trop. Tentokrát to bohužel bylo trop..." Po víkendových závodech vedení úseku běžeckého lyžování upřesnilo návrh nominace na olympijské hry - ženy: Neumannová, Hanušová, Rajdlová, Balatková, o páté lyžařce se rozhodne v týdnu po mistrovství republiky. Muži: Bauer, Koukal, Magál, Michl a zřejmě Šperl.
</TEXT>
</DOC>
<DOC>
<DOCID>LN-20020114065</DOCID>
<DOCNO>LN-20020114065</DOCNO>
<DATE>01/14/02</DATE>
<TITLE>
Pospíšil s přehledem získal domácí cyklokrosový titul
</TITLE>
<TEXT>
Překvapení přinesl domácí šampionát v cyklokrosu jen na stříbrné pozici, kterou vybojoval teprve osmnáctiletý Martin Bína. Zlato však jistě získal favorizovaný Jiří Pospíšil.
HLINSKO - Na zasněženém zatáčkovitém okruhu v Hlinsku bojoval včera výkvět nejlepších domácích cyklokrosařů už o jedenapadesátý titul. V sázce byla i účast na únorovém mistrovství světa v belgickém Zolderu, ale i když má reprezentační kouč Petr Klouček o jménech jasno, bude nominace odtajněna až dnes. Velkou radost udělal trenérovi Martin Bína, držitel zlaté medaile z loňského MS v Táboře v kategorii juniorů, který včera vystoupil na stříbrný stupeň a nechal za sebou řadu ostřílenějších soupeřů. "Doufal jsem maximálně v páté místo, ale reálně jsem spíš uvažoval o sedmé pozici," kroutil hlavou táborský terénář. "Těžká a technická trať mi ovšem seděla a tento výsledek považuji po loňském zlatu ze světového šampionátu za svůj největší úspěch." Po trápení z minulých týdnů se vzepjal k velkému výkonu bronzový Kamil Ausbuher. Od začátku udával tempo a střídal se v čele s Pospíšilem. "Tři okruhy před koncem na mě přišla krize, ale stačil jsem si trochu orazit a medaili v posledním kole uhájil," vyprávěl Ausbuher. Smolařem závodu byl bezesporu Václav Ježek, na kterého kvůli dvěma pádům zbylo čtvrté místo. "Nejdřív jsem zakopl o překážku a podruhé uklouzl. Pokaždé jsem při tom musel nasazovat řetěz," litoval Ježek. "Jsem zklamán, protože za normálních okolností bych měl být druhý." Ze třetího titulu se radoval Pospíšil. K tomu poznamenal, že to byla zřejmě jeho poslední šance, kdy mohl v domácím terénu uspět. "Až bude zase zdravý Petr Dlask, nebude to tak snadné jako dneska," zažertoval. "Asi jediným problémem na trati byla pro mě zlomená páka, kvůli níž jsem musel měnit stroj," pravil Pospíšil, který byl v čele pelotonu posledních pět kol. Ke svým ambicím na šampionátu v Zolderu, kde budou chtít maximálně uspět domácí Belgičané, dodal: "Jsou sice skvělí a jezdí se proti nim těžko, ale porazit se dá každý..."
MČR v cyklokrosu
</TEXT>
</DOC>
<DOC>
<DOCID>LN-20020114066</DOCID>
<DOCNO>LN-20020114066</DOCNO>
<DATE>01/14/02</DATE>
<GEOGRAPHY>HLINSKO</GEOGRAPHY>
<TEXT>
Pád v šestém kole na mistrovství ČR v Hlinsku vzal veteránovi cyklokrosu Radomíru Šimůnkovi (39) poslední šanci prosadit se do nominace na mistrovství světa. Po sedmém místě čtyřnásobného mistra světa v cyklokrosu Radomíra Šimůnka na domácím šampionátu padla definitivně možnost, že by legendární závodník startoval na únorovém MS v belgickém Zolderu. On sám této eventualitě ovšem příliš nevěřil a po závodě měl poněkud smíšené pocity. "Nepovedl se mi start, což asi zavinila moje tradiční nervozita. Když jsem se propracoval na šesté místo a mohl myslet na další útok, upadl jsem a musel nasazovat řetěz. To mě definitivně odrovnalo," vrátil se jezdec k průběhu závodu. "Sice jsem tajně doufal, že bych se mohl dostat na stupně vítězů. Kdybych si ale nominaci vybojoval, tak si nejsem jistý, jestli bych na mistrovství světa jel. Stejně bych v Belgii nemohl být lepší než někde ve druhé desítce. Letos jezdím hlavně kvůli tomu, abych byl poblíž synovi Radkovi," zopakoval Šimůnek starší svůj již několikrát vyřčený závodní záměr. "Ze začátku si nevedl špatně," prohlásil o synovi, který byl do čtvrtého kola mistrovské jízdy dokonce před svým otcem, s nímž závodí za MEZ Team Belgium. "V závěru ale přišlo několik chyb. Ještě se potřebuje hodně učit, chybí mu víc sebevědomí a psychická odolnost." Šimůnek mladší jel podle svých možností padesát minut. "Pak mě zastavil pád a už to nešlo," říkal loni stříbrný junior z MS v Táboře, který nakonec skončil čtrnáctý. Předpokládaný konec dlouholeté kariéry 39letý Šimůnek starší po hlinském závodě poněkud zamlžil. "Možná jsem dnes nejel poslední závod u nás. Nikdy neříkej nikdy. Když mě to ještě trochu půjde, třeba budu jezdit i v příští sezoně. Ale hlavně proto, abych pomohl Radkovi," dodal veterán.
</TEXT>
</DOC>
<DOC>
<DOCID>LN-20020114067</DOCID>
<DOCNO>LN-20020114067</DOCNO>
<DATE>01/14/02</DATE>
<TITLE>
Litvínov vyměnil trenéry. Den po ostudné porážce 2:9 s posledním Kladnem odvolalo vedení litvínovského hokejového klubu z funkcí trenéry Vladimíra Kýhose a Viktora Lukeše. Jejich nástupci byli jmenováni trenér litvínovských juniorů Josef Beránek starší a ještě nedávno aktivní hráč Jan Vopat mladší. Noví trenéři vedli tým již v nedělním zápase ve Vítkovicích. Jejich hlavním cílem bude udržet minimálně třináctou pozici, zaručující zachování extraligy a vyhnutí se baráži.
</TITLE>
<TEXT>
Jágr s Haškem v All Star. Dva čeští hokejisté, útočník Jaromír Jágr z Washingtonu a brankář Dominik Hašek z Detroitu, byli v hlasování diváků zařazeni do zahajovací sestavy pro Utkání hvězd NHL, v němž se střetnou výběry zámořských a evropských hráčů. Nejvíc hlasů dostal švédský obránce Nicklas Lidström z Detroitu. Jména zbývajících hráčů budou oznámena ve středu. All Star Game uvidí 2. února publikum haly v Los Angeles.
</TEXT>
</DOC>
<DOC>
<DOCID>LN-20020114068</DOCID>
<DOCNO>LN-20020114068</DOCNO>
<DATE>01/14/02</DATE>
<TEXT>
V Los Angeles oslavil bývalý boxerský šampion Muhammad Ali (sedící v popředí) šedesáté narozeniny. Gratulovat přišla řada celebrit jako herci Will Smith, Cuba Gooding jr., Sylvester Stallone, moderátor Larry King či zpěvák Paul Simon.
</TEXT>
</DOC>
<DOC>
<DOCID>LN-20020114069</DOCID>
<DOCNO>LN-20020114069</DOCNO>
<DATE>01/14/02</DATE>
<TITLE>
Basketbal
</TITLE>
<TEXT>
Švédská liga: Malmö - Frölunda 4:2, AIK Stockholm - Färjestad 2:6. Kontinentální pohár (finále): ZSC Curych Milán Vipers 6:1.
</TEXT>
</DOC>
<DOC>
<DOCID>LN-20020114070</DOCID>
<DOCNO>LN-20020114070</DOCNO>
<DATE>01/14/02</DATE>
<TITLE>
ZÁPAS KOLA: Zlín - Kladno 2:4
</TITLE>
<TEXT>
Dvě domácí porážky za víkend utrpěli hokejisté Zlína. V novém roce ještě v extralize nevyhráli a včerejší fiasko s posledním Kladnem, kterým Zlínští vstoupili do poslední čtvrtiny extraligy, bylo již pátou prohrou za sebou. Ta je poslala až na čtvrté místo tabulky.
ZLÍN - Hosté z Kladna přijeli nabuzeni páteční vysokou výhrou v Litvínově 9:2 a prožívají nejlepší období v tomto ročníku extraligy. V posledních pěti duelech vyválčili plných 10 bodů a stáhli manko na předposlední Karlovy Vary na pouhých 7 bodů. Zlínští naopak po sérii nezdarů vyztužili sestavu prvoligovými posilami Mokrejšem a Karným, a po dlouhé době navíc nasadili trenéři Venera s Přikrylem do zápasu hned od úvodu čtyři řady. Experiment se jim vymstil ve 13. minutě, když čtvrtá zlínská řada neuhlídala Havla - 0:1. Zlínské tápání pokračovalo i ve druhé třetině a publikum začalo na své hráče pískat. Domácí se však nezvedli a v polovině zápasu prohrávali už 0:3. Jejich krize vrcholila při vyloučení Kruliše. Během dvou minut nevyslali na Orcta jedinou střelu. Šanci na body vykřesal až tři minuty před druhou sirénou Rachůnek, jenž snížil na 1:3 a domácí spustili v poslední části lavinu útoků na kladenskou bránu. Mocný nápor Zlína v této fázi zápasu ale vyzníval díky brankáři Orctovi naprázdno, vychytal gólové šance Okálovi, Jenáčkovi, Čajánkovi a Leškovi zneškodnil dokonce sólový únik. Drtivý tlak vynesl Zlínu devět minut před koncem jen snížení, v power play naopak inkasoval čtvrtý gól. "Hráči moc chtěli vyhrát. Přivádělo je to však až ke křečovitému výkonu," smutnil zlínský trenér Stanislav Přikryl. To kladenský protějšek Jaromír Šindel zářil spokojeností. "Tajně jsme si přáli bodovat. Díky výtečnému Orctovi se nám podařilo výhru udržet."
* Málkův kiks. O vítězství Pardubic rozhodl v Edenu kiks jinak spolehlivého gólmana Málka. Ten pustil Tvrdíkovo lehké nahození přes polovinu kluziště.
* Sparta a Pardubice unikají. Dva favorité extraligy využili slabší formy Zlína a Třince a v tabulce se svým pronásledovatelům vzdalují.
* Nový kouč nevyhrál. Litvínov nastoupil s novým koučem Josefem Bebánkem, a i když se jeho výkon hodně zvedl, mužstvo ve Vítkovicích prohrálo.
Hvězdy kola:
1. Peter Pucher (Znojmo). Slovenský útočník potopil sebevědomou Plzeň. Jeden gól dal, na dva přihrál.
2. Jiří Hudler (Vsetín). Nejmladší hokejista extraligy dal mazákům z Třince gól a na dva další spoluhráčům přihrál.
3. Dušan Salfický (Pardubice). I ve svém třetím zápase po návratu z NHL zářil.
</TEXT>
</DOC>
<DOC>
<DOCID>LN-20020114071</DOCID>
<DOCNO>LN-20020114071</DOCNO>
<DATE>01/14/02</DATE>
<TITLE>
Slavia - Pardubice 1:2
</TITLE>
<TEXT>
Vladimír Růžička, trenér Slavie: "Rozhodla první třetina, která byla z naší strany velice dobrá, ale nedali jsme více branek. Rozhodující gól padl z velké dálky po zaváhání Málka." Petr Hemský, trenér Pardubic: "Od druhé třetiny jsme se zlepšili a šťastným gólem rozhodli. Podržel nás i Salfický. V úterý ale bude chytat zase Svoboda."
</TEXT>
<HEADING>
Znojmo - Plzeň 5:1
</HEADING>
<TEXT>
Pavel Pazourek, trenér Znojma: "Od začátku jsme si vytvářeli hodně šancí a v první třetině jsme mohli vést výraznějším rozdílem." Milan Razým, trenér Plzně: "Rozhodly dva rychlé góly soupeře."
</TEXT>
<HEADING>
Třinec - Vsetín 3:4 pp
</HEADING>
<TEXT>
Antonín Stavjaňa, trenér Třince: "Ztratili jsme dva body díky sebeuspokojení všech hráčů. Katastrofálně hraje naše obrana." Zdislav Tabara, trenér Vsetína: "Hráči podali výkon na hranici svých schopností. Po třetím gólu Třince jsme stáhli hru na dvě pětky a utkání otočili."
</TEXT>
<HEADING>
Č. Buděj. - Sparta 3:5
</HEADING>
<TEXT>
Jaroslav Jágr, trenér Budějovic: "V poslední době hrajeme dost křečovitě. Po velké dřině jsme inkasovali laciný čtvrtý gól, to nás srazilo." Václav Sýkora, trenér Sparty: "Na začátku jsme měli lepší pohyb, pak jsme začali chybovat. Rozhodli jsme šťastnou střelou z úhlu."
</TEXT>
<HEADING>
K. Vary - Havířov 2:3 pp
</HEADING>
<TEXT>
Marek Sýkora, trenér Varů: "S takovou marodkou byl velký problém vyhrát. Navíc jsme v průběhu utkání ztratili Bednaříka a Alinče. Havířov byl lepší." František Výborný, trenér Havířova: "Z posledního zápasu ve Varech, ve kterém jsme dostali sedm branek, jsme si vzali ponaučení."
</TEXT>
<HEADING>
Vítkovice - Litvínov 3:1
</HEADING>
<TEXT>
Alois Hadamczik, trenér Vítkovic: "První třetinu jsme měli vyhrát 4:0 a mohl být klid. Litvínov pak hru vyrovnal a my se trápili." Josef Beránek, trenér Litvínova: "Sahali jsme po bodu, byť Vítkovice byly po většinu utkání lepší. Nejsem spokojen s přístupem některých hokejistů, kteří zápas odklouzali."
Dohrávka 39. kola
</TEXT>
<HEADING>
Zlín - Pardubice 2:4
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020114072</DOCID>
<DOCNO>LN-20020114072</DOCNO>
<DATE>01/14/02</DATE>
<TITLE>
Sjezdař Eberharter oslavil ve Wengenu desáté vítězství ve své kariéře a vede pořadí SP
</TITLE>
<TEXT>
Výborný výsledek zaznamenal Stanley Hayer reprezentující české lyžování ve Světovém poháru. Na závodech ve švýcarském Wengenu dosáhl v kombinaci na šestou příčku.
WENGEN/SAALBACH - České sjezdové lyžování má zase zdatného zástupce. V sobotu Stanely Hayer skončil ve sjezdu Světového poháru čtyřiapadesátý. Ve včerejším slalomu se ovšem vytáhl na 22. příčku a součet výsledků z obou klání mu vynesl vynikající šesté místo. Větší radost měl Hayer z umístnění ve slalomu. "Podruhé v řadě jsem dojel do třicítky, to je lepší," řekl. V úvodním kole dosáhl 24. času a ve druhém si o dvě místa polepšil. První kolo bylo hodně rozbité a druhé více ledovaté. Na zlomu jsem měl malé problémy, protože mi lyže nedržely a už jsem byl unavený," řekl Hayer. Sílu mu odčerpaly tréninky a závod ve sjezdu. "Jsem šťastný, že jsem ho dojel. Měl jsem lepší pocit, než jaký byl nakonec čas," konstatoval Čechokanaďan. Hayer se zítra a ve středu zúčastní slalomů Evropského poháru v rakouském Mellau. Rovněž by mohl absolvovat slalom SP v Kitzbühelu. "Přemýšlel jsem i o sjezdu, ale bude lepší, abych ho vynechal, už na to nemám nohy. Ale na slalom se těším, protože mám formu," uvedl Hayer. Vítězem včerejšího slalomu se stal Ivica Kostelič, který oslavil druhou výhru v sezoně. O jedinou setinu vteřiny byl pomalejší Mitja Kunc ze Slovinska. "V tom musí mít prsty Bůh," komentoval Kostelič nejtěsnější možný náskok na druhého Kunce. Obrovský aplaus 24 tisíc diváků sklidil v cíli neznámý Ital Edoardo Zardini, jenž se startovním číslem 63 obsadil senzačně třetí pozici. Poprvé v životě přitom postoupil do druhého kola. "Ve druhém kole jsem do toho šel po hlavě, protože mám formu," smál se. Světový pohár vede Rakušan Stephan Eberharter, vítěz sobotního sjezdu, který ve slalomu nestartoval. Stupně vítězů po sjezdu vůbec opanovali Rakušané, za Eberharterem skončil druhý Hannes Trinkl, třetí byl Josef Strobl. Eberharter startoval jako druhý. Ve spodní části trati sice udělal drobnou chybu a šel do záklonu, jeho čas však nikdo nepřekonal. "Na dnešní den nikdy nezapomenu," radoval se 32letý lyžař, který vystoupil ze stínu Hermanna Maiera.
</TEXT>
<HEADING>
Desítka nosí Gergové štěstí
</HEADING>
<TEXT>
Vítězkou první ženské kombinace sezony, která se konala v rakouském Seelbachu, se stala domácí závodnice Renate Götschlová. Triumfovala díky druhému místu ve sjezdu a 26. ve slalomu. "Před olympiádou je to to pravé povzbuzení, moc pro mě výhra znamená," řekla Götschlová po jubilejní 20. výhře v SP. Slalom vyhrála Francouzka Laure Pequegnotová. Po 1. kole sice byla druhá, ale ve druhé jízdě vedoucí Finka Tanja Poutiainenová ve třetí brance spadla a Francouzka ji předstihla. "Tahle sezona je pro mě jako sen, už potřetí v řadě jsem na stupních vítězů," radovala se. Anja Pärsonová, vedoucí závodnice SP, nedokončila 1. kolo, čímž skončila její série čtyř výher v řadě. Sjezd vyhrála Němka Hilde Gergová. Na trať se vydala jako desátá a opět zvolila agresívní styl jízdy. "Zatím jsem vyhrála čtyři sjezdy a tři z nich s číslem deset. Něco na tom je. Nosí mi štěstí," usmívala se.
Výsledky SP sjezdařů
</TEXT>
</DOC>
<DOC>
<DOCID>LN-20020114073</DOCID>
<DOCNO>LN-20020114073</DOCNO>
<DATE>01/14/02</DATE>
<TITLE>
V nezáviděníhodné situaci se ocitla běžkyně Kateřina Neumannová. Vzhledem k výsledkům v průběhu zimy a chudší konkurenci, než bývá při závodech Světového poháru zvykem, byla v Novém Městě na Moravě pasována na jistou vítězku. Očekávání však nesplnila.
</TITLE>
<TEXT>
LN: Jak reálné se vám před závodem zdálo přání vašich příznivců?
Samozřejmě že jsem o první místo chtěla bojovat, šance na výhru určitě existovala.
LN: Proč si myslíte, že jste se nakonec čtvrté výhry v sezoně nedočkala?
Nepotkal mě optimální den, necítila jsem potřebnou pohodičku ani formu a také mě bolely nohy. Takže závod byl nakonec z mé strany především o morálce a tvrdé dřině. V dané situaci jsem ale odjela určitě velmi slušný závod. Skutečně nemám z pětky špatný pocit, jen jsem se tentokrát zkrátka nepotkala se superformou.
LN: Jak moc vám pokazilo náladu sněžení, které se přihlásilo nedlouho před startem?
Vstávala jsem už v šest hodin, a když jsem se šla proběhnout, teploměr ukazoval deset stupňů pod nulou a svítily hvězdy. To mě docela naladilo. Dle zažité tradice jsem poté zamířila na dopingovou zkoušku, a když jsem čekala na výsledek, na trať se začaly snášet obrovské vločky. Takže jsem náladu trochu ztratila. Asi už se ale o mně ví, že nový sníh na tratích příliš nemiluji, ne?
LN: V jakém počasí si na běžkách nejvíc věříte?
Když závodím na starším sněhu a teplota je tak od minus 3 stupňů níž. Nejhorší situace naopak nastává při teplotách kolem nuly a na sněhu připomínajícím prášek. V daných podmínkách míváme někdy problémy s lyžemi.
LN: Na nesmírně obtížné trati vás v sobotu dopředu hnalo 25 tisíc lidí. Měly jejich hlasivky na váš výkon vliv?
Přiznám se, že v podobných podmínkách nejsem zvyklá závodit, v zahraničí totiž mívám docela klid. Samozřejmě, že je člověku příjemné, když cítí tak mohutnou podporu. Především ve stoupáních zvaných "esíčka" byl kontakt s diváky velmi úzký. Musela jsem si dávat pozor, aby mě fandové nevybláznili do maxima a já pak nepřepálila tempo. Nechtěla jsem do cíle dojet ruplá.
LN: Kdy jste se smířila s faktem, že asi nevyhrajete?
Že na Julii Čepalovovou nemám v sobotu šanci, jsem poznala už na prvním mezičasu. Když mě 1500 metrů před cílem hlásili stejný čas jako Belmondové, loučila jsem se pro změnu pomalu i s druhým místem. Právě lidi okolo tratě mně v těch chvílích ale moc pomohli a já ještě zabojovala.
LN: Přiznala jste, že vás na Vysočině vaše zřejmě životní forma z minulých týdnů opustila. Nezneklidňuje vás zmíněný fakt krátce před odletem do zámoří na olympijské hry?
Ale vůbec ne. Naopak jsem ráda. V současné době je zapotřebí formu trochu utlumit. Po krátkém odpočinku se pustím do závěrečné přípravy na olympijské hry, kde se snad s formou opět setkám.
LN: Máte už jasno, jestli se v Salt Lake City postavíte na start všech šesti závodů?
Určitě pojedu úvodní patnáctku volnou technikou a je pravděpodobné, že vynechám klasickou desítku. Budu tak mít pět volných dnů před závodem v kombinaci. A jestli se postavím na start závěrečné třicítky, se rozhodnu až v Americe.
LN: O tratích v Novém Městě jste prohlásila, že je na nich složité udržet potřebný rytmus. Ty olympijské se vám zamlouvají více?
Kdyby neležely tak vysoko, prohlásila bych o nich, že jsou přesně pro mě. Líbí se mi a považuji je za spravedlivé.
</TEXT>
</DOC>
<DOC>
<DOCID>LN-20020114074</DOCID>
<DOCNO>LN-20020114074</DOCNO>
<DATE>01/14/02</DATE>
<TITLE>
Česká lyžařka si mohla stoupnout na běžky pouhých pět minut před závodem
</TITLE>
<TEXT>
Do začátku chybělo už jen pouhých šest minut a Kateřina Neumannová s očima snad až prosebně upřenýma na servismanskou buňku zvolna ztrácela klid. Chyběla jí totiž jistá "maličkost". Běžky.
NOVÉ MĚSTO NA MORAVĚ - Půl hodiny před sobotním pětikilometrovým závodem se z oblohy začaly snášet první vločky. S nimi se vzápětí vytratila i relativní pohoda v nitru místnosti, kde voněly běžecké vosky. Trenér Neumannové Stanislav Frühauf si do těch chvil pochvaloval, jak má pro svoji svěřenkyni lyže precizně připravené, jak dobře ve spolupráci s ostatními servismany zúročil dvoudenní testovací šichtu. "Všechno bylo rázem jinak," vracel se k neočekávanému dramatu před startem. "Do přemrzlého sněhu začaly padat ploché vločky, takže jsme museli bleskově sáhnout po jiné skladbě vosků." Při podobném nadělení rozhodují i desítky vteřin, mozkové závity servismanů zvažují v extrémním stresu všechna pro a proti, hlavou se míhají názvy desítek vosků, dumá se o struktuře lyží. "Pánbůh občas podobné věci přichystá," pravil Frühauf smířeně. "Párkrát se mi už podobná věc přihodila."
</TEXT>
<HEADING>
Jdu do toho, řekl trenér
</HEADING>
<TEXT>
První reakce byla zásadní - pustíme se do předělávání mnohahodinové práce, anebo ne? "Rozhodl jsem se ve vteřině jdu do toho," vyprávěl se svým typickým zaujetím trenér a servisman v jedné osobě. "Myslím si, že jsem docela soudnej a vím, co si mohu dovolit." Frühauf možná vsadil na jisté riziko i proto, že původně přichystané lyže by zcela jistě čerstvý sníh brzdil a kdo ví, jestli by Neumannové neškrtl i stupně vítězů. Frühauf se trochu hekticky přehraboval v bedně s vosky a vzápětí už usilovně přemazával skluznice. Do terénu zároveň vyštval tým servismanů, aby mu z tratě hlásili, jak že se čerstvý sníh chová. Dvanáct minut před startem Frühafovi do vysílačky hlásí bývalý skvělý lyžař Václav Korunka, že je nutné ještě trochu vosky změnit. Neumannová už začínala být mírně nesvá a poslala za trenérem rychlého posla se zprávou, že by ráda závod objela pokud možno s lyžemi na nohou. Pět minut do startu a Neumannová se stále rozcvičuje, avšak už lehce pobledlá a evidentně nervózní. Na nohou jí stále chybějí křehká párátka značky Madshus. V tom se rozlétly v buňce dveře a vytáhlý Frühauf s lyžemi pádil k trati. "Podobnou situaci jsem zažila snad jen jednou v životě," připustila Neumannová. "Loni na olympijských tratích v Salt Lake City, kde se také prudce změnilo počasí." V Novém Městě se nakonec vše na poslední chvíli stihlo a Neumannová se s vírou, že má lyže precizně připravené, vydala do boje o vítězství. Frühaufovi se zároveň vrátila rozverná nálada. "Kateřina už asi byla trochu vyděšená, nejspíš si říkala, že třeba vůbec závod nepojede," smál se. "No, řeknu vám, ani bych se nedivil, že si i trochu krupla," použil jeden ze svých osobitých výrazů, jehož význam si lze celkem jasně domyslet...
Výsledky SP
</TEXT>
</DOC>
<DOC>
<DOCID>LN-20020114075</DOCID>
<DOCNO>LN-20020114075</DOCNO>
<DATE>01/14/02</DATE>
<GEOGRAPHY>WILLINGEN</GEOGRAPHY>
<TEXT>
Německý skokan na lyžích Sven Hannawald potvrdil v domácím prostředí ve Willingenu svou suverenitu. Vítěz Turné čtyř můstků vyhrál i sobotní závod Světového poháru na můstku K - 120, v jehož dramatickém závěru porazil svého krajana Martina Schmitta. Na své konto si připsal páté vítězství v řadě. Jediný český reprezentant Jan Matura nepostoupil do druhého kola. V prvním dolétl na hranici 106 metrů, což mu s 88,7 body vyneslo až 41. místo. Hannawald figuroval po prvním kole na druhém místě za Schmittem. Ve druhém atakoval rekord můstku, který drží Polák Adam Malysz, a k výkonu 141,5 metru přidal skok dlouhý 148 metrů, za což dostal celkem 319,1 bodu. Schmittovi se naopak druhý skok nepovedl. Během letu se do něj z boku opřel vítr a on skončil na hranici 120 metrů. Vinou pokaženého skoku klesl na konečné osmnácté místo. "Taky nevím, jak to dělám. I když jsem byl po turné docela vyřízený, povedly se mi dva skvělé skoky. Při druhém jsem měl pocit, že mě pohání nějaká turbína. Byla to radost tady skákat. Lidé křičeli jako blázni," pochvaloval si Hannawald diváckou kulisu, kterou tvořilo na 40 000 lidí. "Nebude snadné udržet se ve formě do olympiády, ale pokusím se," slíbil si Němec.
</TEXT>
</DOC>
<DOC>
<DOCID>LN-20020114076</DOCID>
<DOCNO>LN-20020114076</DOCNO>
<DATE>01/14/02</DATE>
<TEXT>
MONT TREMBLANT - Český akrobatický skokan Aleš Valenta skončil třetí v sobotním závodu Světového poháru v kanadském středisku Mont Tremblant. V celkovém hodnocení se po dvou závodech posunul na druhé místo. Vyhrál Američan Eric Berghoust před domácím Jeffem Beanem. Valenta v obou soutěžních kolech předvedl trojné salto se čtyřmi vruty. Po prvním skoku figuroval na osmém místě, ale zlepšeným provedením a dopadem se ve finále vyhoupl na třetí. Český akrobat skákal s bolavým kotníkem, který si pochroumal před jedenácti dny při Evropském poháru v Söldenu. "Stále cítím velkou bolest při dopadu a krátce po něm. V tréninku jsem proto skoro neskákal, abych ho moc nezatěžoval," popsal Valenta. "Mám za sebou skvělý den. V obou závodních skocích jsem měl velice dobré dopady a provedení bylo také dobré," pochválil si Valenta, jenž se na druhém místo SP dostal poprvé v kariéře.
</TEXT>
</DOC>
<DOC>
<DOCID>LN-20020114077</DOCID>
<DOCNO>LN-20020114077</DOCNO>
<DATE>01/14/02</DATE>
<TITLE>
Průlom do historie: pražská "S" sehrála v arktických podmínkách přátelský zápas
</TITLE>
<TEXT>
Nezvyklý pohled se naskytl návštěvníkům Františkových Lázní. Slavia se Spartou tu sehrály přípravné dvojutkání, které vybočuje z tradiční rivality a vzájemného soupeření.
FRANTIŠKOVY LÁZNĚ - Zachumlaní do šusťákových bund a kulichů trousí se skupinky fotbalistů k útulnému stadionku uprostřed parku. Autobus sem nemůže. Pod nohama vrže sníh, panuje lednová zima. Na hlavní ploše se hrát nedá, ta je pokryta hlubokými závějemi. Na vedlejším hřišti je bílá nadílka udusaná, klouže to. Kolem bílého obdélníku postávají diváci, mnozí v klubových šálách. Jejich zraky míří k lavičkám, kam se pod stříšku vejde sotva pár náhradníků. Ti by stejně mrzli, takže si nikdo nesedá. Je sobota dopoledne a Františkovy Lázně, městečko kousek od německých hranic, ožívají nevšední atmosférou. Hraje se tu derby pražských "S". Za normálních okolností by v hledišti skandovalo minimálně deset tisíc hlasivek, kolem trávníku reklamní panely, desítky televizní kamer a fotografů. Celý národ by zasedl k obrazovkám a na devadesát minut by se rozdělil na dva tábory. Jedni by drželi palce Slavii, druzí Spartě. Jenže tady něco nehraje.
</TEXT>
<HEADING>
Všechno je úplně jiné
</HEADING>
<TEXT>
V mrazu se svařeným vínem zahřívá sotva pět stovek fanoušků, televizní štáby se ztrácejí v davu. Hraje se oranžovým míčem, čáry jsou nalajnované černou barvou, aby nezanikly. Kopačky nemá smysl obouvat. Odvěcí rivalové a dva nejúspěšnější kluby české historie jsou zvyklí prát se o tituly, národní poháry. Utkaly se už ve 251 zápasech, v poslední době má navrch Sparta. Ale přátelské dvojutkání? To tu ještě nebylo! "V atmosféře a v důležitosti se to samozřejmě s klasickým derby nedá srovnávat," říká slávista Pavel Kuka. V paměti má různorodé vzpomínky na duely s nesmiřitelným sokem. Loni na jaře Spartě nadělil hattrick, stal se hrdinou derby. "I tady člověk musí bojovat jako v lize, soupeř je kvalitní. Jde sice jen o přípravu, ale přece jen jinou, než když hrajete s divizním mužstvem," srovnává Kuka.
</TEXT>
<HEADING>
Tajemství úspěchu: obuv
</HEADING>
<TEXT>
Začíná se v deset hodin, druhé utkání okamžitě navazuje. Přestávky jsou kratičké, jen vyběhnout k postranní čáře a z kelímku usrkávat čaj. První zápas končí bez branek. V následujícím jsou lepší slávisté, vítězí 1:0. "Lépe se obuli," hledá příčiny porážky kouč Sparty Jaroslav Hřebík. S nástrahami terénu má problémy snad každý, nejvíce urostlejší hráči. "Přežil jsem to," hlásí splněný cíl vysoký Lubomír Blaha, nová sparťanská akvizice. I ten v botách zvaných turfy často klopýtá. "Turfy by se na takový povrch měly hodit, ale mně se s terénem vypořádat nepodařilo. Třeba Suchopárek měl korkové kopačky a všechny nás vyučoval," stěžuje si posila ze Synotu. Pro něho jde o první start v derby. Když za Synot debutoval v lize, připsal si gól právě do sítě Slavie. To bylo však uprostřed léta. "Začátek zimní přípravy je pro mně vždycky utrpení, už se těším na kvalitní terény," tvrdí Blaha. Zanedlouho se dočká, sparťané odlétají na soustředění do slunného Španělska. Slávisté odcházejí spokojenější, potěšili i výkonem. "Vítězství je důležité, i když jde jen o přátelský zápas," pochvaluje si trenér Miroslav Beránek. Ani jeho protějšek Jaroslav Hřebík nezlehčuje význam přípravného zápasu. "Porážka nás mrzí." Na západě Čech možná vznikla nová tradice. Padlo další tabu, Slavia se Spartou od nynějška už nehraje jen o body. "Potřebovali bychom v každé přípravě sehrát minimálně pět až šest takových zápasů," soudí Kuka.
Začíná se v deset hodin, druhé utkání okamžitě navazuje. Přestávky jsou kratičké, jen vyběhnout k postranní čáře a z kelímku usrkávat čaj. První zápas končí bez branek. V následujícím jsou lepší slávisté, vítězí 1:0. "Lépe se obuli," hledá příčiny porážky kouč Sparty Jaroslav Hřebík. S nástrahami terénu má problémy snad každý, nejvíce urostlejší hráči. "Přežil jsem to," hlásí splněný cíl vysoký Lubomír Blaha, nová sparťanská akvizice. I ten v botách zvaných turfy často klopýtá. "Turfy by se na takový povrch měly hodit, ale mně se s terénem vypořádat nepodařilo. Třeba Suchopárek měl korkové kopačky a všechny nás vyučoval," stěžuje si posila ze Synotu. Pro něho jde o první start v derby. Když za Synot debutoval v lize, připsal si gól právě do sítě Slavie. To bylo však uprostřed léta. "Začátek zimní přípravy je pro mně vždycky utrpení, už se těším na kvalitní terény," tvrdí Blaha. Zanedlouho se dočká, sparťané odlétají na soustředění do slunného Španělska. Slávisté odcházejí spokojenější, potěšili i výkonem. "Vítězství je důležité, i když jde jen o přátelský zápas," pochvaluje si trenér Miroslav Beránek. Ani jeho protějšek Jaroslav Hřebík nezlehčuje význam přípravného zápasu. "Porážka nás mrzí." Na západě Čech možná vznikla nová tradice. Padlo další tabu, Slavia se Spartou od nynějška už nehraje jen o body. "Potřebovali bychom v každé přípravě sehrát minimálně pět až šest takových zápasů," soudí Kuka.
</TEXT>
</DOC>
<DOC>
<DOCID>LN-20020114078</DOCID>
<DOCNO>LN-20020114078</DOCNO>
<DATE>01/14/02</DATE>
<GEOGRAPHY>TURÍN</GEOGRAPHY>
<TEXT>
Místo ve středu záložní řady Juventusu Turín vyhovuje fotbalistovi Pavlu Nedvědovi, jenž se pochvalně vyjádřil na adresu trenéra Marcella Lippiho, že jej tam zařadil. "Musím Lippimu poděkovat, že mě nechává hrát na novém postu. Byla to moje poslední šance. Jedinou další možností by bylo, že bych nastoupil v brance," žertoval český reprezentant. Dosud převážně nastupoval na levé straně středové řady. Nedvěd připomněl, že ani v klubu, ani v národním týmu nikdy nehrál tvořivého záložníka, operujícího těsně za spoluhráči na hrotu útoku. "Myslím, že to pro mě bude perfektní. Dostávám víc míčů a víckrát se ocitnu v pozici, z níž lze dát gól," pokračoval druhý fotbalista v české anketě Fotbalista roku 2001. Tak vysoko se v pořadí dostal, přestože po svém letním přestupu z Lazia do Juventusu slevil z bývalé špičkové formy a odpovídající výkony nepodával ani v reprezentaci. "Byl jsem sklíčený. Nedovedl jsem si vysvětlit, proč hraju tak špatně," přiznal Nedvěd, že na podzim prošel výkonnostní i životní krizí. Nyní se cítí mnohem lépe a věří i svému týmu. Jen se bojí srovnání s francouzským záložníkem Zinédinem Zidanem, jenž před letním odchodem do Realu Madrid v turínském týmu hrál právě na místě, kam nyní Lippi dosadil Nedvěda. "Nechci o tom slyšet. Je to naprosto ojedinělý hráč, jsme úplně jiní," bránil se Nedvěd.
</TEXT>
</DOC>
<DOC>
<DOCID>LN-20020114079</DOCID>
<DOCNO>LN-20020114079</DOCNO>
<DATE>01/14/02</DATE>
<TITLE>
Zvláštní příchuť mělo sobotní přípravné derby pražských "S" pro slávistu Adama Petrouše. Ten by rád odešel právě do Sparty, která o jeho přestupu intenzivně jedná.
</TITLE>
<TEXT>
FRANTIŠKOVY LÁZNĚ - V Praze by to měl do Sparty pár zastávek tramvají. Na soustředění stačilo přejít z jednoho lázeňského domu do druhého. Při přátelském zápase dělilo slávistického fotbalistu Adama Petrouše od sparťanské lavičky jen několik kroků. Ve skutečnosti má k vysněnému angažmá mnohem dál. V sobotu nastoupil ještě v červenobílém dresu. Odehrál vítězné derby, ale stále čeká, zda nebylo jeho posledním před odchodem k protivníkovi. "Jednání nadále pokračují," ujistil sportovní ředitel Slavie Jan Říčka. Sparta chce Petrouše, on ji také. K transferu však nedojde, pokud se kluby nedohodnou. "Jednání se logicky vlečou," poznamenal sparťanský kouč Jaroslav Hřebík. "Ale věřím, že pro nás dopadnou dobře. Šance vidím 50 na 50 procent," odhadl trenér. Co se přihodí, když Slavia přestup zamítne? "Jsem s vedením Sparty dohodnutý, že angažuje jiného stopera. Máme vytipovány čtyři hráče," sdělil Hřebík. Petroušův současný klub nepožaduje náhradou jen finanční vyrovnání. Touží po hráčské kompenzaci. Při jednáních padla nejrůznější jména: Slončík, Zelenka, Pospíšil. Naposledy projevila Slavia zájem o ofenzivního záložníka Radima Holuba. "Toho samozřejmě nepustíme," usmál se Hřebík. Letenští nemusejí s domluvou spěchat. Petrouš by jim byl na jaře k dispozici jen pro tuzemské soutěže. Ligu mistrů už letos hrát nemůže, protože nastoupil za Slavii v předkole. "Nikomu nebudu bránit v odchodu, každý se musí rozhodnout sám," řekl slávistický trenér Miroslav Beránek. Důvody Petroušova rozhodnutí chápe, jsou lehce srozumitelné. "Sparta je úspěšná v Lize mistrů. Adam ale ví, že mediální řešení jeho záměru nebylo nejšťastnější," dodal. Petrouš se svými úmysly netajil. Litovat zatím nemusí, už dříve se vyjádřil, že pokud k přestupu nedojde, bude dál odvádět Slavii maximum. Dost možná, že v jarní sezoně přijede k derby na Letnou jako její opora.
</TEXT>
</DOC>
<DOC>
<DOCID>LN-20020114080</DOCID>
<DOCNO>LN-20020114080</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Velké překvapení se zrodilo v sobotu na přípravném turnaji v Karlíně. Mužstvo Liberce, na které v Poháru UEFA nestačily ani Mallorca a Celta Vigo, potupně prohrálo s druholigovou Mladou Boleslaví 0:6. Liberec nastoupil bez hráčů základní sestavy a už po poločase prohrával o čtyři branky. "Hráli jsme moc komplikovaně. Hráčům míč překážel, ale není se čemu divit. Právě jsme se vrátili ze soustředění, kde ho vůbec neviděli," omlouval ostudnou prohru trenér Ladislav Škorpil.
</TEXT>
</DOC>
<DOC>
<DOCID>LN-20020114081</DOCID>
<DOCNO>LN-20020114081</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
Za trenéra Ivana Haška se zdálo, že nadějný útočník Sparty Praha Tomáš Jun se nadobro zabydlí v základní sestavě. Dokonce jako sedmnáctiletý vyběhl na stadionu Arsenalu Londýn ke své premiéře v Lize mistrů. V základní sestavě! Pak ale nastal zlom. Po odchodu Haška do francouzského Racingu Štrasburk se osmnáctiletý Jun pod Jaroslavem Hřebíkem neprosadil. "Hodně mi uškodilo mistrovství světa hráčů do 20 let. Chyběl jsem v přípravě a tím jsem ztratil šanci. Trenér se mnou už nepočítal," tvrdí mladý útočník, který se nyní stěhuje na hostování do Jablonce. "Musím pravidelně hrát. Za týden mi bude devatenáct a potřebuju se někde rozehrát. Doufám, že to se mi v Jablonci splní." Jun se měl na sever Čech stěhovat už loni na jaře, ale z hostování sešlo. Na dotaz, zda neměl i nějaké zahraniční nabídky, pokrčí držitel stříbra z ME do 16 let rameny. "Za trenéra Haška tam nějaké byly, ale teď... Kdo se na vás půjde podívat, jak hrajete třetí ligu? Právě proto potřebuju hrát pravidelně, nabrat zkušenosti a pak by to mohlo vyjít." Přesto, že se mladý střelec ve svém mateřském klubu dlouhodobě neprosadil, na Spartu nezanevřel. "Po hostování se chci určitě vrátit. Porvat se znovu o šanci. Cítím, že by to mohlo vyjít, a právě proto se teď musím plně soustředit na Jablonec. U trenéra Paličky cítím důvěru a věřím, že dostanu šanci hrát."
</TEXT>
</DOC>
<DOC>
<DOCID>LN-20020114082</DOCID>
<DOCNO>LN-20020114082</DOCNO>
<DATE>01/14/02</DATE>
<TEXT>
RIO DE JANEIRO - Brazilský útočník Ronaldo údajně dostal pár hodin před finále fotbalového mistrovství světa v roce 1998 injekci proti bolesti, po níž se projevily vedlejší účinky a hvězdného hráče postihly těžké křeče. S tímto vysvětlením tajemné události, která se dostala dokonce až do brazilského kongresu, přišel sportovní list Lance. Odvolal se na nejmenovaného člověka, kterému se měl svěřit sám hráč. Ronaldo trpěl během šampionátu bolestmi v koleni a proto dostával kortizonové injekce. Před závěrečným utkáním mu lékaři vpíchli už osmou dávku na turnaji a fotbalistův organismus to nevydržel. Předávkování kortizony může podle brazilského deníku vést k závratím, křečím, poruchám zraku, ztrátě vědomí či selhání dýchacího systému. Ronaldo podal ve finále mdlý výkon a Brazílie prohrála s Francií 0:3. Krátce před finále zapsal trenér Mario Zagallo místo Ronalda na soupisku Edmunda, ale těsně před úvodním hvizdem svou hlavní hvězdu do sestavy vrátil. Podle listu Lance týmový lékař Lidio Toledo nechal Ronalda hrát, protože věděl, že jeho život tím nebude přímo ohrožen.
</TEXT>
</DOC>
<DOC>
<DOCID>LN-20020114083</DOCID>
<DOCNO>LN-20020114083</DOCNO>
<DATE>01/14/02</DATE>
<TITLE>
Hokejová NHL: Jágr vynechal dva zápasy kvůli potížím s třísly, v příštím už má nastoupit
</TITLE>
<TEXT>
Po téměř dvou měsících, za které vynechal celkem 24 zápasů, se vrátil do sestavy hokejového Pittsburghu Mario Lemieux. Kapitán Kanady pro olympijské hry v Salt Lake City se však moc nepředvedl, nebodoval a navíc byl u dvou inkasovaných gólů při prohře se St. Louis 1:4.
NEW YORK - Lemieux byl ve svém osmistém zápase v NHL na ledě 23 minut a 15 sekund, pouze jednou vystřelil a do tabulky pravdy si zapsal dva záporné body. "V první třetině jsem se cítil dobře, ale moje kondice ještě není úplně optimální. To se pak projevilo ve zbytku zápasu. Nějak se ale začít musí," komentovala hvězda Penguins, která laborovala s bolavými zády. Náhoda pomohla Milanu Hniličkovi ke druhé nule sezony, kterou proti Calgary uhájil 37 úspěšnými zákroky. Trenér Curt Fraser totiž chtěl dát příležitost Damianu Rhodesovi, ale ten si při rozbruslení natáhl třísla. Washingtonu chyběl v zápasech s Torontem (3:3) i na Floridě (1:0) Jaromír Jágr, jenž absentoval kvůli zraněným tříslům. V příštím zápase však má již nastoupit a ulevit obrovské marodce Capitals, na které je i Peter Bondra (chřipka). Trenér Ron Wilson měl proti Torontu k dispozici pouze deset útočníků a osm obránců. "Možná by bylo fér se dvou našich obránců zeptat, zda nechtějí hrát v útoku," vtipkoval po remíze 3:3, kterou hostujícím Maple Leafs vystřílel dvěma góly obránce Tomáš Kaberle.
</TEXT>
<HEADING>
Trenér Keenan střídal pětkrát brankáře
</HEADING>
<TEXT>
Martin Havlát přispěl dvěmi přihrávkami k výhře Ottawy na ledě Floridy v poměru 4:2. Hlavním aktérem utkání byl domácí trenér Mike Keenan, který během druhé třetiny předvedl divákům poněkud neobvyklou lekci z hokejové taktiky, když celkem pětkrát vystřídal gólmana. Do branky se nejprve postavil Roberto Luongo, ale po třech obdržených gólech přenechal v čase 23:38 místo Trevoru Kiddovi. O deset minut později se vrátil, aby po dalších 67 sekundách znovu putoval na střídačku. Kidd pak na ledě vydržel do 38. minuty, pak opět nastoupil Luongo, dochytal druhou třetinu a o přestávce se zase s kolegou prohodili. Eric Lindros se v dresu newyorských Jezdců vrátil do Philadelphie a jeho přítomnost ke klidu zápasu rozhodně nepřidala. Hlavně druhá třetina byla plná rvaček a rozhodčí nakonec udělili 106 trestných minut. Největší bitka se strhla mezi hostujícím Matthewem Barnabym a Lukem Richardsonem. Lindros se do šarvátek příliš nezapojoval. Při každém dotyku kotouče musel čelit bučení více než devatenácti tisícovek diváků a to jeho výkon určitě poznamenalo. "Když vejdete do haly, kde jste odehrál tolik let, jde vám hlavou spousta věcí. Já jsem vzpomínal. Koukal na různé sektory hlediště, na místo, kde jsem při hře sedával, a za plexisklem jsem viděl i pár známých tváří." K výhře Flyers v poměru 4:2 přispěli i čeští hráči. Roman Čechmánek si připsal 22 úspěšných zákroků a Jiří Dopita přidal asistenci. Dominik Hašek čelil v utkání s Dallasem pouhým osmnácti střelám, z nichž dvě si našly cestu za jeho záda. Dominátora vždy překonal Mike Modano, ale to hostům k úspěchu nestačilo. Rudá Křídla se totiž radovala hned pětkrát a po výhře 5:2 si upevnila vedení v NHL. Druhé Chicago na ně ztrácí již devět bodů.
</TEXT>
<HEADING>
Kanadské bodování NHL
</HEADING>
<TEXT>
Úžasné procitnutí udělalo z Jiřího Dopity šlágr NHL. Ve třech zápasech minulého týdne sesbíral 8 bodů (5+3), což je jen o bodík míň než v předchozích 25 duelech dohromady.
</TEXT>
<HEADING>
2. PATRIK ŠTEFAN (Atlanta)
</HEADING>
<TEXT>
Do pohody se dostává bývalá jednička draftu. Z jeho pěti bodů ve třech zápasech vyčnívá především výkon proti silné Ottawě, kterou pomohl udolat třemi asistencemi.
</TEXT>
<HEADING>
3. Tomáš Kaberle (Toronto)
</HEADING>
<TEXT>
Podruhé v životě odehrál zápas NHL, ve kterém dal dvě branky. Navíc už je v silném kádru Toronta nejproduktivnějším obránce (22 bodů), navíc chyběl ve 13 duelech.
Podruhé v životě odehrál zápas NHL, ve kterém dal dvě branky. Navíc už je v silném kádru Toronta nejproduktivnějším obránce (22 bodů), navíc chyběl ve 13 duelech.
</TEXT>
</DOC>
<DOC>
<DOCID>LN-20020114084</DOCID>
<DOCNO>LN-20020114084</DOCNO>
<DATE>01/14/02</DATE>
<TITLE>
Slavnou pouštní rallye vyhrál Japonec Masuoka, mezi kamiony předehnal obě tatrovky Rus Čagin
</TITLE>
<TEXT>
Zázrak se nekonal. Vítězem dakarské rallye se v kategorii kamionů stal Rus Čagin. Šestinásobný vítěz Karel Loprais skončil druhý, velkou ztrátu na svého konkurenta již v posledních dvou etapách nezmenšil. Druhá tatra pilotovaná tomášem Tomečkem skončila desátá. Celkovým vítězem se stal Japonec Masuoka.
DAKAR, Senegal - Rekordní sedmé vítězství si Karel Loprais z Dakaru nepřiveze. Vítězem 24. ročníku pouští rallye na trati z francouzského Arrasu do senegalské metropole Dakaru se mezi kamiony stal Rus Vladimir Čagin skamazem, Loprais skončil po 17 dnech náročné soutěže druhý se ztrátou čtyř hodin a 23 minut. "Čagin má víc koní pod kapotou. Abychom mu bývali mohli konkurovat, museli bychom přestavět motor. Jenomže to se podle nových regulí nesmí. Musí se vycházet ze sériového provedení, a my chceme hrát čistou hru," řekl Karel Loprais. Český jezdec ale i tak potvrdil, že patří mezi největší legendy tohoto závodu. Z patnácti účastí dojel do cíle již potřinácté, na stupně vítězů se propracoval již pojedenácté.
</TEXT>
<HEADING>
Masuoka vedení uhájil
</HEADING>
<TEXT>
Další tatra pilotovaná Tomášem Tomečkem obsadila vinou sedmnáctihodinové penalizace celkové desáté místo. O lepší umístění Tomečka připravila ve čtvrtek zlomená přední hřídel, kvůli níž český vůz neprojel dva kontrolní body. Na závěr dakarské rallye si Tomeček spravil náladu vítězstvím v sobotní i včerejší poslední symbolické etapě kolem Růžového jezera dlouhé jen 69 kilometrů. V nejprestižnější kategorii automobilů v pátek Jutta Kleinschmidtová na mitsubishi stáhla náskok vedoucího Japonce Masuoky a čekalo se, zda o víkendu ještě zaútočí na první příčku a obhájí titul. Jenomže v sobotní etapě zlomila hnací hřídel a bylo po nadějích. "Ztratili jsme opravami hodinu. Samozřejmě bych chtěla znovu vyhrát, ale druhé místo taky není špatné," prohlásila Němka. "Loni jsem měla štěstí já, letos Masuoka." Japonec loni dlouho vedl, ale v předposlední etapě ho stihl defekt a Kleinschmidtová těsně vyhrála. Masuoka byl v cíli ze svého prvního triumfu šťastný, ale také velmi unavený. "Hlavní je, že už to máme ve zdraví za sebou," těšil se. V kategorii motocyklů obhájil loňský titul Ital Fabrizio Meoni se strojem KTM. O jeho prvenství nebylo už od pátku pochyb, neboť jediný vážnější soupeř Juan Roma ze Španělska upadl a se silnými bolestmi hlavy odstoupil.
Další tatra pilotovaná Tomášem Tomečkem obsadila vinou sedmnáctihodinové penalizace celkové desáté místo. O lepší umístění Tomečka připravila ve čtvrtek zlomená přední hřídel, kvůli níž český vůz neprojel dva kontrolní body. Na závěr dakarské rallye si Tomeček spravil náladu vítězstvím v sobotní i včerejší poslední symbolické etapě kolem Růžového jezera dlouhé jen 69 kilometrů. V nejprestižnější kategorii automobilů v pátek Jutta Kleinschmidtová na mitsubishi stáhla náskok vedoucího Japonce Masuoky a čekalo se, zda o víkendu ještě zaútočí na první příčku a obhájí titul. Jenomže v sobotní etapě zlomila hnací hřídel a bylo po nadějích. "Ztratili jsme opravami hodinu. Samozřejmě bych chtěla znovu vyhrát, ale druhé místo taky není špatné," prohlásila Němka. "Loni jsem měla štěstí já, letos Masuoka." Japonec loni dlouho vedl, ale v předposlední etapě ho stihl defekt a Kleinschmidtová těsně vyhrála. Masuoka byl v cíli ze svého prvního triumfu šťastný, ale také velmi unavený. "Hlavní je, že už to máme ve zdraví za sebou," těšil se. V kategorii motocyklů obhájil loňský titul Ital Fabrizio Meoni se strojem KTM. O jeho prvenství nebylo už od pátku pochyb, neboť jediný vážnější soupeř Juan Roma ze Španělska upadl a se silnými bolestmi hlavy odstoupil.
</TEXT>
</DOC>
<DOC>
<DOCID>LN-20020114085</DOCID>
<DOCNO>LN-20020114085</DOCNO>
<DATE>01/14/02</DATE>
<TITLE>
"Plánovali nám medaile a dokonce určovali, kdo pojede který závod," vzpomíná slavná běžkyně na lyžích
</TITLE>
<HEADING>
JAK ŽIJÍ HVĚZDY české sportovní historie
</HEADING>
<TEXT>
Studentky ze 3. B litoměřického gymnázia mají tělocvik, hraje hudba a jedna z nich, Tereza, předcvičuje aerobik. Hodinu má vést Květa Pecková-Jeriová, tělocvikářka a někdejší slavná běžkyně na lyžích. Ale kde je? Tamhle, ukáže jedna z dívek na drobnou černovlasou postavu, jež se, podobně jako ostatní, pohybuje v moderním rytmu.
LITOMĚŘICE - Kromě toho, že získala tři olympijské medaile, bronzovou v běhu na lyžích na 5 kilometrů v Lake Placid 1980, stejnou na té samé trati v Sarajevu o čtyři roky později a stříbrnou ve štafetě rovněž v bosenské metropoli, proslula ještě něčím jiným. Na tiskových konferencích po velkých závodech nepotřebovala tlumočníka do angličtiny. Poprvé se tak projevila právě na zimních olympijských hrách v Lake Placid. "K tomu ale došlo úplně náhodou. Na tiskovce po závodě na pět kilometrů jsem byla s trenérem Zdeňkem Cillerem, který ovšem anglicky nemluví. A když začaly padat otázky, vzpomněla jsem si na svou středoškolskou angličtinu a zkusila se s tím vyrovnat. Nic jiného mi nezbývalo," vybavuje si Květa Pecková, jež zářila v bílé stopě pod jménem Jeriová.
</TEXT>
<HEADING>
Fučík byl všude
</HEADING>
<TEXT>
Její bronzová medaile byla nakonec jediná, kterou českoslovenští sportovci v Lake Placid získali. "Celou olympiádu jsme začali tím, že hokejisti prohráli s Amerikou, navíc si Vláďa Martinec v tom zápase zlomil ruku. Druhý den se jela "pětka", takže si dovedete představit to napětí. Pokud si vzpomínám, tak na ten závod žádný z činovníků nejel. Jo, vlastně jeden ano. Nikdy předtím jsme ho neviděly, ale takoví lidé tam měli svou důležitou funkci. Jejich největší starost byla, aby se hokejisti nesetkali s emigrantem Václavem Nedomanským a aby bratři Šťastní nemohli uzavřít kontrakty s kluby NHL. Ale pokud vím, tak se to těm hlídačům stejně nepovedlo, protože Nedomanský za hokejisty stejně přijel a Šťastní si svoje budoucí působiště nasmlouvali. Nakonec ani ten člověk, který nás hlídal, nebyl tolik nepříjemný. S ostatními holkami jsme mu říkaly Fučík," přibližuje lyžařka praktiky tehdejších let. Oslavy vlastních úspěchů, to je v životě slavné běžkyně zvláštní kapitola.
</TEXT>
<HEADING>
Oslava s Himlem u piva
</HEADING>
<TEXT>
"V Lake Placid byli při 'bronzovém' závodě taky trenéři. Byl začátek olympiády, my jsme přivezli medaili. Když předseda ČSTV Antonín Himl zjistil, že jsme slavní, aniž by tušil, jak k tomu došlo, tak mě s trenérem Cillerem pozval do svého apartmá. Vytáhl láhev piva a rozlil nám ji do dvou skleniček. Ale já se to snažila pochopit. Funkcionáři určitě měli zásoby alkoholu, které si přivezli z Prahy, jenže byl teprve začátek olympiády. A co kdyby hokejisti začali vyhrávat? Potom by nebylo co pít!" usmívá se. Na olympijské hry v Lake Placid má i jiné vzpomínky, jež souvisí s jejím trenérem Cillerem. "On byl kontroverzní. Po mojí medaili tam francouzská firma Rossignol uspořádala party, protože šlo o její první kov v běhu na lyžích. Když nás potom přivezli do olympijské vesnice, trenérovi se nepovedlo vystoupit z auta podle jeho představ, odřel si obličej a vedení výpravy řeklo - děláš tady ostudu, máš zákaz vycházení! Ciller na to reagoval po svém. Bydleli jsme v budovách budoucí věznice a on si dal na velkou ceduli anglicky napsat, že je tamním prvním vězněm. Mělo to ohlas, fotily jsme ho nejen my. Ciller byl chlapík, který uměl udělat průšvih, ale upřímně řečeno člověk se s ním nikdy nenudil. Dokázal odlehčit napjatou situaci a zapálit nás závodnice pro věc, nadchnout. V tom byla jeho síla," vzpomíná Pecková.
</TEXT>
<HEADING>
První komunistický vězeň
</HEADING>
<TEXT>
Dohru měla celá historka až po návratu ze zámoří. "Trenér si na velkých podnicích nechával klíče od pokojů jako suvenýr. Pár dní po příletu do Prahy si ho zavolali, že zpoza moře přišla stížnost, že se ztratil klíč od jeho pokoje 23 B. Ten klíč stojí deset dolarů. Ale, napsali Američani, když byl pan Ciller prvním komunistickým vězněm toho ústavu, tak mu to odpouštíme!" V souvislosti s olympiádou v Lake Placid utkvěl Peckové v paměti ještě jeden moment. "Tělovýchova si naplánovala třináct olympijských bodů, jenže bodíky přibývaly jen sporadicky. Naděje se upínaly k zápasu hokejistů se Švédy, ale prohráli jsme a bylo jasné, že budeme hrát až o páté místo." Potom ovšem české běžkyně na lyžích absolvovaly štafetu. "No a skončily jsme čtvrté, což nečekal nikdo. Získaly jsme body, funkcionáři v čele s Himlem si protřeli oči a měli splněno. Ani nevěděli jak, protože na závod se nepřišel podívat nikdo."
</TEXT>
<HEADING>
Sarajevský stres
</HEADING>
<TEXT>
Okolnosti jí v Lake Placid vlastně nedovolily, aby prožila medailovou radost naplno. "Asi jsem příliš překvapila. Navíc atmosféra byla ponurá, protože hokejisti neuspěli, takže ta medaile měla hodně závistivců. Myslím, že moje medaile měla příliš velkou cenu, než aby mi ji někdo přál," rozjímá slavná olympionička. Na ZOH v Sarajevu 1984 začínaly běžkyně "desítkou". "Věděla jsem, že moje hlavní trať je pětka a štafeta, desítku jsem vůbec nechtěla běžet. Trenér souhlasil, jenže přišli papaláši v čele s Himlem a řekli - tenhle závod pojedeme v nejsilnějším složení. Tak jsme ji odjely, jenže blbě, a dva dny panovala šílená nálada. Nikdo s námi nemluvil a v televizi řekl komentátor Suchánek, že si trenér takový výsledek zodpoví." Stres, který by se dal krájet. Tak charakterizuje Květa Pecková situaci před závodem na 5 kilometrů. "A v téhle chvíli jsem nastupovala ke své životní bitvě, o které jsem si myslela, že bych ji mohla i vyhrát. Byla jsem nervózní, navíc mi chumelilo do stopy. Mohlo to dopadnout i líp," probírá se Jeriová slavnou historií, při níž vybojovala bronzovou medaili. Přiznává, že se opět, už podruhé, nedokázala opravdu radovat. "Cítila jsem, že skončil velký stres, jinak nic. Nervozita panovala celkově, sjezdařům kvůli chumelení odkládali závody, chyběla medaile. Pak to vyšlo mně, takže nastal jistý klid. Potom začaly medaile přibývat - Olina Charvátová, krasobruslař Sabovčík, skokan Ploc, hokejisti."
</TEXT>
<HEADING>
Docela fajn učitelka
</HEADING>
<TEXT>
Krátce po Sarajevu se rozhodla uzavřít sportovní kariéru. Vzala si slavného veslaře Zdeňka Pecku a dnes spolu mají dvě dcery, šestnáctiletou Květu a o dva roky mladší Zdeňku. Na lyžování nezanevřela, drží palce Kateřině Neumannové. Ještě před pěti lety se snažila pomáhat na lyžařském svazu, ale jednou tam zavolala a dostalo se jí odpovědi: "Květa Pecková? Co potřebujete? A co jste vlastně zač?" Na litoměřickém gymnáziu učí češtinu a tělocvik. Už pěkných pár let předstupuje před studenty, aniž by jim připomínala svoje sportovní úspěchy. "Že jde o slavnou běžkyni na lyžích, víme zpravidla od rodičů," říká Veronika ze 3. B a dodává, že když se dozvěděli, že je bude Květa Pecková učit, měli studenti většinou strach. "Mysleli jsme, že jako bývalá špičková sportovkyně bude šíleně přísná, ale není to pravda. Je docela fajn."
KVĚTA PECKOVÁ-JERIOVÁ *10. 10. 1956
trojnásobná olympijská medailistka v běhu na lyžích
</TEXT>
</DOC>
<DOC>
<DOCID>LN-20020114086</DOCID>
<DOCNO>LN-20020114086</DOCNO>
<DATE>01/14/02</DATE>
<TITLE>
Jan Matura, pohodový mladík bez nervů, se pokusí pomoci českému skoku
</TITLE>
<TEXT>
Do křečí sevřeného a zbídačeného družstva českých skokanů na lyžích jako by s příchodem Jana Matury nahlédl i závan klidu, pohody a možná i naděje.
PRAHA - Necelý měsíc před zimní olympiádou v Salt Lake City do nominace národního týmu takřka z nebes spadl věčně usměvavý Jan Matura. Mladý muž, jenž za šest dnů oslaví 22. narozeniny, donedávna ještě reprezentant v severské kombinaci. Jeho příběh připomíná pohádku, možná i s klasicky dobrým koncem. Jeho otec Luděk Matura proslul výraznými trenérskými úspěchy u české reprezentace v první polovině devadesátých let. Časem si ale přestal rozumět s tehdejším skokanským fenoménem Jaroslavem Sakalou a po stupňujících se neshodách národní družstvo opustil.
</TEXT>
<HEADING>
Otec ho ke skokanům nechtěl pustit
</HEADING>
<TEXT>
Jeho syn už tehdy létal na můstcích jako motýl, Matura starší ale prohlásil, že ho radši šoupne ke sdruženářům, než aby ho ve skokanské reprezentaci kazili trenéři, pro jejichž práci neměl pochopení. Možná svá slova nemyslel příliš vážně, ale pravdou je, že mladičkému Honzovi od té doby ukazoval cestu nejen na nájezdovou věž skokanských můstků, ale také k běžeckým tratím. "Něco podobného jsem tehdy snad ani neříkal," podivoval se v těchto dnech otec Matura a cestu syna za kýženými úspěchy u sdruženářů vysvětloval s odstupem času docela jinak. "Spousta odborníků mi tehdy radila, abych dal Honzíka na severskou kombinaci, že má pro ni ideální postavu. A já s nimi docela souhlasil. Honza byl výborný skokan a v běhu se stále lepšil." Jednou dokonce porazil i druhého muže z loňského Světového poháru Němce Ackermanna, jenže pak jako by někdo na skluznice jeho běžek začal mazat kromě vosků i lepidlo. Na dvou juniorských světových šampionátech se ještě vešel do deseti nejlepších, ale mezi dospělými začínal v běhu ztrácet víc a víc. Deváté místo na Světovém poháru v Schonachu znamenalo před třemi roky drobnou naději, že si snad běžky přece jen ještě ochočí, ale časem definitivně poznal, že mu shůry asi není dáno. "Honza se na běžkách přestal lepšit a ti samí lidé, kteří mi před časem doporučovali, ať ho šoupnu k severské kombinaci, do mě najednou začali hučet, ať ho už raději posílám pouze na skokanské můstky," pokračoval Luděk Matura. "Ještě loni jsem o ničem jiném než o severské kombinaci nepřemýšlel," přiznává Jan Matura, "jenže táta mě pak začal přemlouvat. Vysvětloval mi, že se v běhu nelepším, a že by bylo lepší věnovat se naplno jen skokům. Stejně jako ve čtrnácti letech, kdy mi pro změnu doporučoval severskou kombinaci, jsem sním ani tentokrát moc nesouhlasil, ale nakonec jsem na něj dal." Otec Matura nepovažuje léta strávená po boku Rygla, Kučery či Churavého rozhodně za promarněná. "Pro změnu jsme se rozhodli v nejvyšší čas, déle už jsme určitě váhat nesměli," vykládal rozhodně. "U skokanů se navíc v reprezentaci tvoří výborná parta závodníků. Ke zkušenému Jandovi přicházejí mladí Parma, Mazoch anebo třeba Fízek. Věřím i trenérům nároďáku, že s klukama něco dokážou." Mladý Matura sice skok celá ta dlouhá léta také trénoval, ale protože ho víc soužil běh, častěji se proháněl na běžkách. "Až teď jsem si uvědomil, že jsem spoustu věcí ze skákání zapomněl," připustil. "Ani jsem si nestačil všimnout, k jakým chybám jsem v posledních letech sklouzával třeba v nájezdovém postavení." Před pěti roky si Maturu od sdruženářů půjčili trenéři skokanské reprezentace coby spasitele na mistrovství světa v Trondheimu, na přelomu starého a nového roku ho letos do podobné role pasoval reprezentační trenér skokanů David Jiroutek. Nominací na dva závody populárního Turné čtyř můstků mu de facto pomohl na olympiádu do Salt Lake City.
</TEXT>
<HEADING>
Ještě pár kilogramů dolů...
</HEADING>
<TEXT>
"Honza bude skákat dobře," pravil pevně jeho otec. "Časem musí ještě shodit několik kilogramů, a pak už bude všechno v pořádku. Navíc má obrovskou výhodu v tom, že se může chlubit výbornou psychikou." Matura odjakživa působil dojmem, že mu je snad docela jedno, jak závody dopadnou. Věčně se totiž spokojeně usmívá. Když se mu skok vydaří, stejně, jako když ho pokazí. Štastný to člověk, povídá se o něm. "Samozřejmě, že mi není jedno, jestli jsem skočil dobře anebo špatně," brání se vehementně. "Náhodou docela přemýšlím o věcech, které bych mohl dělat lépe. Faktem ale je, že asi dokážu být při skocích uvolněný a nesvazuje mě křečovitost. To je moc důležité. Člověk na nájezdu nesmí o všech úkonech moc složitě přemýšlet. Ideální je, když vše děláte automaticky." Jeho otec, vyhlášený maximalista, o němž se tvrdí, že se jednou ke skokanské reprezentaci stejně vrátí, nestaví před syna žádné vzdušné zámky. "Kdyby na olympiádě skončil do dvaceti, bylo by to vynikající." Na podobné umístění v případě Jana Matury asi momentálně nikdo ani nepomýšlí, mladý Honza ale tátovy představy nezapře. "Do olympiády mi ještě zbývá celkem dost času, takže můžu docela zapracovat na odstraňování chyb. Kdyby to v Salt Lake City vyšlo do patnácti, bylo by to bezvadný. Sny samozřejmě ve svém nitru nosím trochu vyšší, ale jsem realista a vím, že na medaili zatím ještě pomýšlet nemůžu. Zatím...," vypustil ze sebe bez rozpaků, a roztáhl pusu do svého tradičního dobráckého úsměvu.
"Honza bude skákat dobře," pravil pevně jeho otec. "Časem musí ještě shodit několik kilogramů, a pak už bude všechno v pořádku. Navíc má obrovskou výhodu v tom, že se může chlubit výbornou psychikou." Matura odjakživa působil dojmem, že mu je snad docela jedno, jak závody dopadnou. Věčně se totiž spokojeně usmívá. Když se mu skok vydaří, stejně, jako když ho pokazí. Štastný to člověk, povídá se o něm. "Samozřejmě, že mi není jedno, jestli jsem skočil dobře anebo špatně," brání se vehementně. "Náhodou docela přemýšlím o věcech, které bych mohl dělat lépe. Faktem ale je, že asi dokážu být při skocích uvolněný a nesvazuje mě křečovitost. To je moc důležité. Člověk na nájezdu nesmí o všech úkonech moc složitě přemýšlet. Ideální je, když vše děláte automaticky." Jeho otec, vyhlášený maximalista, o němž se tvrdí, že se jednou ke skokanské reprezentaci stejně vrátí, nestaví před syna žádné vzdušné zámky. "Kdyby na olympiádě skončil do dvaceti, bylo by to vynikající." Na podobné umístění v případě Jana Matury asi momentálně nikdo ani nepomýšlí, mladý Honza ale tátovy představy nezapře. "Do olympiády mi ještě zbývá celkem dost času, takže můžu docela zapracovat na odstraňování chyb. Kdyby to v Salt Lake City vyšlo do patnácti, bylo by to bezvadný. Sny samozřejmě ve svém nitru nosím trochu vyšší, ale jsem realista a vím, že na medaili zatím ještě pomýšlet nemůžu. Zatím...," vypustil ze sebe bez rozpaků, a roztáhl pusu do svého tradičního dobráckého úsměvu.
</TEXT>
</DOC>
<DOC>
<DOCID>LN-20020114087</DOCID>
<DOCNO>LN-20020114087</DOCNO>
<DATE>01/14/02</DATE>
<TITLE>
Sportovci pomáhají plnit sny nejbohatším mužům této planety...
</TITLE>
<TEXT>
Pozoruhodnou galerii tvoří vlivní lidé, kteří investovali své peníze do sportu. Vrážejí do sebe na vrcholu žebříčku nejbohatších obchodníků světa, patří mezi ně i kontroverzní politici.
PRAHA - Navléknout dres a zahrát si basketbal s Michaelem Jordanem. Není problém. Vyrazit na večeři s Jaromírem Jágrem? Nic snadnějšího. Anebo je snad libo poklábosit se Zinedinem Zidanem? Normálním smrtelníkům se o tom jen zdá v tajných snech, které se nikdy nesplní. Pro několik vyvolených jde však o běžnou realitu. Mohou si to totiž dovolit. Vždyť si zářící hvězdy sportovního nebe - koupili. Největší světoví magnáti mají sport jako populární koníček. Stačí jmenovat jen některé z nich. Basketbalový klub Portland Trail Blazers vlastní třetí nejbohatší muž planety Paul Allen. Silvio Berlusconi, nejmovitější člověk v Itálii, se už léta vyžívá při zápasech fotbalového týmu AC Milán. Šéf největší internetové a mediální firmy AOL Ted Leonsis zase zaměstnává hokejisty Washingtonu. Mnozí fandili svým klubům už v dětství. A na stadiony chodili jako každý jiný fanoušek, stáli frontu na nejlevnější lístky. Od nuly začínal třeba Mike Ilitch, přistěhovalec z Jugoslávie. Po tvrdých začátcích založil řetězec pizzerií a získal obrovský majetek. Leonsis zase uklízel v továrně, Berlusconi zpíval v nočním klubu. Když zbohatli, chodí do stejných sportovních arén, Jen většinou sedí pohodlně v čestné loži. Hodně je spojuje, v mnohém se liší. Styl, jakým řídí své firmy, se přenáší i do sportu. Na jedné straně pečlivý dohled, strategická rozhodnutí, na druhé výstřední chování. Mark Cuban, který si koupil basketbalový klub z Dallasu, proslul incidenty při zápasech. Vbíhá na palubovku, nadává rozhodčím. Pokuty ho ale moc nepálí. A nikdo mu neupře, že z outsidra soutěže udělal nadprůměrný tým. Jiní zatáhli sport do politiky a využili ho ve svých kampaních. Berlusconi to dotáhl až na italského premiéra, Bernard Tapie, ovládající fotbalový tým Olympique Marseille, se stal ministrem francouzské vlády a poslancem. Nakonec ale skončil ve vězení kvůli uplácení soupeřů. Někdy vzniknou opravdu nevšední spojení. Třeba když minulý týden firma libyjského diktátora Muammara Kaddáfího koupila 5,3 procenta akcií turínského Juventusu. Sport je prostě obchod. A kdo má peníze, může si ho užít. Když Leonsis prodlužoval smlouvu s českým hokejistou Jaromírem Jágrem, jen tak na okraj poznamenal: "Přemýšlel jsem, že si pořídím jachtu. A koupil jsem si Jágra."
</TEXT>
</DOC>
<DOC>
<DOCID>LN-20020114088</DOCID>
<DOCNO>LN-20020114088</DOCNO>
<DATE>01/14/02</DATE>
<TITLE>
PRAHA - Zasloužil se o to, že se z Washingtonu za poslední rok stala metropole světového sportu. Do města přivedl Jaromíra Jágra i Michaela Jordana. Kdo? Ted Leonsis (45 let), podsaditý magnát jižanského typu, vizionář komunikačních technologií a člověk, jenž uskutečňuje i ty nejsmělejší plány. Šéf internetové a mediální firmy AOL koupil hokejové Washington Capitals teprve před sezonou 1999/2000. V sérii play off jednou sledoval při tréninku Jaromíra Jágra a znenadání se otočil ke svému příteli. "Někoho takového chci." Příští léto už vítal Jágra při večeři v novém klubu. Leonsis jako atlet nikdy nevynikal, ale způsob vedení jeho firem má se sportovní filozofií mnoho společného. Když nastoupil jako šéf AOL, rozhodl se zaměstnance stmelit myšlenkou na společného nepřítele. Tím nebyl nikdo jiný než Microsoft Billa Gatese. Leonsis zaměstnancům často pouštěl ukázky z Jurského parku a Gatese přirovnával ktyranosauru rexovi. Na jednom z obřích mítinků dokonce začal do promítání blikat světlem, pouštěl rockovou hudbu a donutil zaměstnance podepisovat na obří dřevěnou siluetu tyranosura přísahu, že tuhle bestii zahubí. Takový je Ted Leonsis, syn chudého číšníka a sekretářky, jehož prvním zaměstnáním bylo místo uklízeče v textilní továrně. V pětadvaceti však už nadaný mladík, jehož mottem je "kdy jindy než teď, kdo jiný než my", prodal svou první firmu za 15 milionů dolarů. V současnosti se jeho jmění odhaduje na necelou miliardu.
</TITLE>
<HEADING>
Ve své hale stojí frontu na hamburger
</HEADING>
<TEXT>
Charizma jeho osobnosti je velké. Když Jordan odešel od basketbalu a neúspěšně se snažil získat podíl v klubu Charlotte Hornets, Leonsis po něm hned skočil. Jordana při večeři přesvědčil. Prostřednictvím jeho firmy Lincoln Holdings se pak basketbalista, jenž se s Leonsisem rychle spřátelil, dostal k podílu v klubu NBA Washington Wizards a zároveň 25 procent získal z hokejových Capitals. Nebýt vazeb ve Washingtonu, možná by se Jordan už nikdy nevrátil, určitě ne v dresu Wizards. Leonsis umí působit na lidi. Fanouškům stále opakuje, že Capitals jsou jejich tým. Často je vidět v hale MCI Center, kterou vlastní, jak čeká ve frontě na hamburger. Jindy zase pomáhá u vchodů s lístky. Když se přijel Jágr představit do Washingtonu, odložil všechna obchodní jednání a v medvědím obětí ho svíral už na letišti. V posledním play off však jednou zašel daleko. Pověřil své zaměstnance vypracovat program, který pittsburským fanouškům znemožnil koupit si lístky na zápasy ve Washingtonu. V NHL je běžné, že se vstupenky objednávají po telefonu. Když však volali zájemci ze západní Pensylvánie, operátor automaticky odpovídal, že lístky už nejsou. Leonsis proslul i svým seznamem 100 věcí, které si chce za život splnit. Navštívit Londýn, být na titulní straně prestižního časopisu či vlastnit jachtu - a odehrát basketbalový zápas jeden na jednoho právě s Jordanem. Slavný Mike mu ho prý ještě dluží a odmítá s tím, že by si pan boháč ani nevystřelil. "Musíte jít za vším, i tím zdánlivě nejnemožnějším," říká však Leonsis. Pak se však uchechtne. "A mimochodem, na koš umím střílet velmi dobře..."
Charizma jeho osobnosti je velké. Když Jordan odešel od basketbalu a neúspěšně se snažil získat podíl v klubu Charlotte Hornets, Leonsis po něm hned skočil. Jordana při večeři přesvědčil. Prostřednictvím jeho firmy Lincoln Holdings se pak basketbalista, jenž se s Leonsisem rychle spřátelil, dostal k podílu v klubu NBA Washington Wizards a zároveň 25 procent získal z hokejových Capitals. Nebýt vazeb ve Washingtonu, možná by se Jordan už nikdy nevrátil, určitě ne v dresu Wizards. Leonsis umí působit na lidi. Fanouškům stále opakuje, že Capitals jsou jejich tým. Často je vidět v hale MCI Center, kterou vlastní, jak čeká ve frontě na hamburger. Jindy zase pomáhá u vchodů s lístky. Když se přijel Jágr představit do Washingtonu, odložil všechna obchodní jednání a v medvědím obětí ho svíral už na letišti. V posledním play off však jednou zašel daleko. Pověřil své zaměstnance vypracovat program, který pittsburským fanouškům znemožnil koupit si lístky na zápasy ve Washingtonu. V NHL je běžné, že se vstupenky objednávají po telefonu. Když však volali zájemci ze západní Pensylvánie, operátor automaticky odpovídal, že lístky už nejsou. Leonsis proslul i svým seznamem 100 věcí, které si chce za život splnit. Navštívit Londýn, být na titulní straně prestižního časopisu či vlastnit jachtu - a odehrát basketbalový zápas jeden na jednoho právě s Jordanem. Slavný Mike mu ho prý ještě dluží a odmítá s tím, že by si pan boháč ani nevystřelil. "Musíte jít za vším, i tím zdánlivě nejnemožnějším," říká však Leonsis. Pak se však uchechtne. "A mimochodem, na koš umím střílet velmi dobře..."
</TEXT>
</DOC>
<DOC>
<DOCID>LN-20020114089</DOCID>
<DOCNO>LN-20020114089</DOCNO>
<DATE>01/14/02</DATE>
<GEOGRAPHY>BĚLEHRAD</GEOGRAPHY>
<TEXT>
Hrůza hrůz. Nechtějte potkat ani jeho, ani jeho lidi. Takový strach vyvolával ještě před dvěma lety muž jménem Željko Ražnatović, nejen v Jugoslávii známý pod přezdívkou Arkan. Zastřelili ho v sobotu 15. ledna roku 2000. Se třemi ranami do hlavy odešel nekorunovaný král bělehradského podsvětí počátku 90. let. A také majitel fotbalového mistra Jugoslávie, týmu FK Obilič. Arkan byl považován za jednoho z nejmocnějších kriminálníků v Evropě v době, kdy Crvena Zvezda Bělehrad v čele s Draganem Savičevičem či Roibertem Prosinečkim a dalšími vyhrála fotbalový PMEZ a patřila mezi nejlepší týmy v Evropě. V létě toho slavného roku 1991 založil Arkan, dříve pouliční zlodějíček a pak vůdce fanoušků Crvene zvezdy, paravojenskou formaci nazvanou "Arkanovi tygři" a v letech 1992 až 1995 se zúčastňuje války v Chorvatsku i v Bosně a Hercegovině. Dostal se i do srbského parlamentu, a v polovině 90. let dokonce kandidoval na post prezidenta. V létě roku 1993 převzal druholigový fotbalový klub z Kosova FK Priština, ale ta epizoda trvala jen necelý rok. V roce 1994 vstoupil do bělehradského klubu FK Obilič, který sice předtím figuroval ve třetí lize, ale po rozdělení země se, podobně jako mnohé další kluby, ocitl v nejvyšší soutěži. Nejprve se Arkan představoval jako sponzor, ale brzy začal vystupovat jako majitel klubu, který postoupil do první ligy a coby nováček se v sezoně 1997/98 stal mistrem. Pikantní bylo, že Arkan jako mezinárodně hledaný zločinec nesměl cestovat za pohárovými zápasy po Evropě, takže se předsedkyní klubu stala a je jí dodnes jeho choť Svetlana "Ceca" Ražnatovičová. V sezonách 1998/99 a 1999/2000 UEFA zakázala klubu Obilič účast v evropských pohárech, příčinou byly právě Arkanovy aktivity. Historky, že Arkanovi lidé v době chorvatské války vtrhli do Dubrovníku a odjeli ve čtyřiceti ukradených autech, nejsou ničím mimořádným. FK Obilič je dnes stabilní prvoligový klub pohybující se v popředí tabulky. Generálním manažerem je Dragiša Binič. Někdejší bleskurychlé pravé křídlo Crvene zvezdy a jeden čas také pražské Slavie.
</TEXT>
</DOC>
<DOC>
<DOCID>LN-20020114090</DOCID>
<DOCNO>LN-20020114090</DOCNO>
<DATE>01/14/02</DATE>
<TITLE>
Nevšedního akcionáře získal italský fotbalový velkoklub Juventus Turín. Prostřednictvím vládní firmy Lafico se jím stal libyjský diktátor Muammar Kaddáfí.
</TITLE>
<GEOGRAPHY>PRAHA</GEOGRAPHY>
<TEXT>
Záložník Pavel Nedvěd se možná brzo podívá do Libye. A s ním nejslavnější italský klub, Juventus Turín. Stačí, aby si to přál mladý muž jménem Al-Saadi Kaddáfí. To jméno je povědomé. A vyvolává obavy. Patří synovi lybijského diktátora Muammara Kaddáfího, podezřelého z teroristických útoků. Ale když jde o dobrý obchod, na nějaké ty problémy s pověstí se nehledí. Vládní libyjská agentura Lafico, která udržuje Kaddáfího režim v chodu, léta čile obchoduje s rodinným klanem Agnelliů. V roce 1977 dokonce získala podíl v automobilce Fiat. Dobré vztahy přetrvaly, a tak minulý týden došlo k dalšímu byznysu. Tentokrát šlo o fotbal. Libyjci zakoupili 5,3 procenta akcií Juventusu, který Agnelliům patří. Cena: 23 milionů eur. Ve středu provedli transakci na milánské burze, kam Juventus vstoupil v prosinci, a rázem se stali druhým největším akcionářem klubu. Muammar Kaddáfí se prý o fotbal zajímá. Kdyby chtěl udělat radost sám sobě, spíš by koupil milánský Inter. Je totiž dlouholetým fanouškem brazilského útočníka Ronalda, který v tomto klubu působí. Jenže libyjský vůdce prý chtěl pořídit pěkný dárek pro Al-Saadiho. A lepší nemohl najít.
</TEXT>
<HEADING>
Ronaldo: autogram pro diktátora
</HEADING>
<TEXT>
Al-Saadi je fotbalový fanatik. Hraje za libyjskou reprezentaci, a kdyby se to snad někomu nelíbilo, má smůlu. Je totiž zároveň šéfem fotbalové asociace. Na každém kroku ho doprovázejí bodyguardi, následují ho i do šatny. Někdy to vypadá, že by s ním nejraději vyběhli i na hřiště. Kaddáfí junior by chtěl dokázat, že je jedním z nejlepších hráčů v Africe. Proto angažoval kanadského sprintera Bena Johnsona, jenž mu radil s přípravou. S tou má občas potíže. V klubu El Ittihad, který také řídí, to poznal italský kouč Eugenio Bersellini. "Je to dobrý fotbalista," říká. "Ale byl jsem rád, když jsem ho přiměl, aby dvacet minut běhal." Do Juventusu se Al-Saadi zamiloval už jako malý kluk. Italské noviny ukázaly fotografii, na níž pózuje v černobílém dresu. "Juventus měl vždy skvělé fotbalisty: Platiniho, Baggia, Del Piera nebo Zidana," vyjmenoval své favority. Právě letního odchodu věhlasného Francouze do Realu Madrid hodně litoval. "Byl jsem smutný. Je to Arab a muslim jako já," řekl na adresu Zidana, jenž pochází z Alžíru. Al-Saadi se po uzavření obchodu pustil do velkých plánů. "Juventus potřebuje nové investice. A my je přineseme," slíbil. Těší se také na to, že spolupráce povzbudí fotbal v Libyi, počítá s přátelskými zápasy italského velkoklubu ve své vlasti. Naznačil rovněž, že pět procent akcií nebude konečnou. "V příštích letech chceme náš podíl zčtyřnásobit," vyhlásil. Mladý Kaddáfí se v italském fotbale cítí jako ryba ve vodě. Včera měl vystoupit v televizi po boku Ronalda, kterého obdivuje stejně jako Muammar. Byl za ním i v pařížské nemocnici, kde zraněný útočník pobýval. "Dostal jsem od něho pár kopaček, je to můj přítel," prohlásil Al-Saadi a chystal se kanonýra požádat o pár rad a autogram pro svého otce. Kdo ví, co si tenhle chlapík zamane. S Čechem ve službách Juventusu ale asi velký kamarád nebude. "Nedvěd? Moc mě nevzrušuje. Raději mám Davidse," tvrdí.
Al-Saadi je fotbalový fanatik. Hraje za libyjskou reprezentaci, a kdyby se to snad někomu nelíbilo, má smůlu. Je totiž zároveň šéfem fotbalové asociace. Na každém kroku ho doprovázejí bodyguardi, následují ho i do šatny. Někdy to vypadá, že by s ním nejraději vyběhli i na hřiště. Kaddáfí junior by chtěl dokázat, že je jedním z nejlepších hráčů v Africe. Proto angažoval kanadského sprintera Bena Johnsona, jenž mu radil s přípravou. S tou má občas potíže. V klubu El Ittihad, který také řídí, to poznal italský kouč Eugenio Bersellini. "Je to dobrý fotbalista," říká. "Ale byl jsem rád, když jsem ho přiměl, aby dvacet minut běhal." Do Juventusu se Al-Saadi zamiloval už jako malý kluk. Italské noviny ukázaly fotografii, na níž pózuje v černobílém dresu. "Juventus měl vždy skvělé fotbalisty: Platiniho, Baggia, Del Piera nebo Zidana," vyjmenoval své favority. Právě letního odchodu věhlasného Francouze do Realu Madrid hodně litoval. "Byl jsem smutný. Je to Arab a muslim jako já," řekl na adresu Zidana, jenž pochází z Alžíru. Al-Saadi se po uzavření obchodu pustil do velkých plánů. "Juventus potřebuje nové investice. A my je přineseme," slíbil. Těší se také na to, že spolupráce povzbudí fotbal v Libyi, počítá s přátelskými zápasy italského velkoklubu ve své vlasti. Naznačil rovněž, že pět procent akcií nebude konečnou. "V příštích letech chceme náš podíl zčtyřnásobit," vyhlásil. Mladý Kaddáfí se v italském fotbale cítí jako ryba ve vodě. Včera měl vystoupit v televizi po boku Ronalda, kterého obdivuje stejně jako Muammar. Byl za ním i v pařížské nemocnici, kde zraněný útočník pobýval. "Dostal jsem od něho pár kopaček, je to můj přítel," prohlásil Al-Saadi a chystal se kanonýra požádat o pár rad a autogram pro svého otce. Kdo ví, co si tenhle chlapík zamane. S Čechem ve službách Juventusu ale asi velký kamarád nebude. "Nedvěd? Moc mě nevzrušuje. Raději mám Davidse," tvrdí.
</TEXT>
</DOC>
<DOC>
<DOCID>LN-20020114091</DOCID>
<DOCNO>LN-20020114091</DOCNO>
<DATE>01/14/02</DATE>
<TITLE>
S prezidenty velkoklubů se často vidím jen pár minut, říká manažer Zdeněk Nehoda
</TITLE>
<TEXT>
...často jsou ale využíváni i jako zdroj popularity a moci
Do světa boháčů ovládajících svět fotbalu nahlíží pravidelně Zdeněk Nehoda. K této roli jej předurčuje profese manažera FIFA, který domlouvá českým hráčům angažmá v zahraničních klubech.
PRAHA - Jako hráč patřil mezi fotbalové džentlmeny, takže je pro něj samozřejmostí, když se oblékne do smokingu, uváže si kravatu a odjede na jednání s nejbohatší rodinou Itálie. Manažer FIFA Zdeněk Nehoda se díky své nynější profesi setkává se zámožnými lidmi z klubového zákulisí, představuje jim své hráče, dojednává přestupy. Sportovní smetánku poznává zblízka, její příslušníci s ním sedají k jednomu stolu.
</TEXT>
<HEADING>
LN: Setkáváte se s majiteli klubů běžně?
</HEADING>
<TEXT>
Spíš málokdy. Daleko častěji jednám s prezidenty či generálními manažery. Ti už hrají podle daných not, které jim napsali jejich šéfové.
LN: Berete tedy setkání s bohatým mecenášem prestižněji?
To zcela jistě. Ačkoli většinou jde o formální schůzku, trvající třeba jen několik minut.
LN: Jakým způsobem probíhají podobná jednání na nejvyšší úrovni?
Zpravidla obdržíme pozvání na oběd nebo večeři do hotelu či firemního sídla, kde se sejde více lidí. Jde spíš o společenské setkání na vysoké úrovni.
LN: Platilo to i v případě, když jste dojednával přestup Pavla Nedvěda do Juventusu Turín?
Tam jsme pana Gianniho Agnelliho, který je hlavou rodiny vlastnící rozhodující podíl v klubu, potkali jen krátce v jeho vile. Má rezidenci poblíž Turína, v místě, kde žije asi padesát prominentů. Přivítal nás, byli jsme navzájem zdvořile představeni a prohodili pár slov. Ale stejně si myslím, že za pár minut už netušil, že jsem Nedvědovým manažerem.
LN: O samotného hráče se však prý zajímal velice intenzivně...
To je pravda. Dokonce mu nabídl bydlení ve své nedaleké vile po dobu, než si Pavel najde vlastní dům. Pokud vím, to není zrovna zvykem. Stává se to asi jen zřídkakdy.
</TEXT>
<HEADING>
LN: Kteří majitelé tedy vedou jednání osobně?
</HEADING>
<TEXT>
Například Sergio Cragnotti, majitel Lazia Řím. Ten se snaží být pokaždé přítomen úvodním jednáním, konkrétní otázky smlouvy později dořeší jeho podřízení. Podobně pracuje i majitel Brescie.
LN: V Itálii je vůbec zvykem, že kluby vlastní jednotlivci nebo rodinné klany. Jinde naopak rozhodující podíl kontrolují větší společnosti. Co je lepší pro chod tak specifické organizace, jakou je fotbalový klub?
To záleží na zemi a jejích podmínkách. Osobně si myslím, že pružnější je fungování akciové společnosti, kterou vlastní třeba průmyslová firma nebo nějaký koncern. Daleko lépe v ní funguje zpětná vazba, máte větší jistotu. Ale je to různorodé, jde o složitější problém. Nedá se vyslovit obecné stanovisko.
</TEXT>
<HEADING>
Největší sportovní magnáti světa
</HEADING>
<TEXT>
* SILVIO BERLUSCONI Kontroverzní italský politik, dvojnásobný premiér a mediální magnát je považován za nejbohatšího muže Itálie. Koupil si fotbalový klub AC Milán.
* PAUL ALLEN - vlastní basketbalové Portland Trail Blazers, nejmovitější klub NBA. Allen je třetím nejbohatším mužem světa, byl společníkem Billa Gatese při zakládání Microsoftu.
* TED TURNER Zakladatel zpravodajské stanice CNN má pod palcem sportovní dění v Atlantě. Vlastní hokejisty Trashers, basketbalisty Hawks i baseballisty Braves.
* TED LEONSIS Loni v létě zaujal koupí Jaromíra Jágra. Šéf největší internetové a mediální firmy AOL kontroluje hokejový Washington.
* MARK CUBAN Za 280 milionů dolarů zíáskal basketbalový klub ze svého rodného města Dallas Mavericks. Zbohatl na prodeji internetového serveru Broadcast.com gigantu Yahoo.
* MOHAMED AL FAYED Multimilionář původem z Egypta vlastní anglický fotbalový klub Fulham. Investoval do něj přes 80 milionů liber.
* GIANNI AGNELLI Rod Agnelliů patří mezi nejbohatší v Itálii. Vlastní automobilku Fiat, patří mu fotbalový tým Juventus Turín. Jeho šéfem je 80letý Gianni Agnelli, vnuk zakladatele Fiatu.
* MIKE ILITCH - Vlastní hokejový klub Detroit Red Wings. K bohatství přišel založením řetězce pizzerií Little Ceasar, prý jeden znejlepších majitelů v NHL
Nejvlivnější sportovci
* MARIO LEMIEUX - Působí jako hráč i majitel hokejového Pittburghu.
* WAYNE GRETZKY - Legendární hokejista zakoupil tým Phoenixu.
* MAGIC JOHNSON - Zůstal v NBA, získal mužstvo Los Angeles Lakers.
* MICHAEL JORDAN - Vlastní podíl v basketbalovém klubu Washington W izzards a hokejovém týmu Capitals.
</TEXT>
</DOC>
<DOC>
<DOCID>LN-20020114092</DOCID>
<DOCNO>LN-20020114092</DOCNO>
<DATE>01/14/02</DATE>
<TITLE>
Velké ryby v malém rybníce připomínali obchodníci, kteří chtěli mít rozhodující slovo v českém sportu. Pro většinu z nich dopadly jejich plány neslavně.
</TITLE>
<GEOGRAPHY>PRAHA</GEOGRAPHY>
<TEXT>
Různými a často hodně klikatými cestami se ubírali muži, kteří chtěli ovládnout sportovní dění v České republice. Buď se vrátili domů s plnými peněženkami ze zahraničí, nebo využili možností, které jim otevřela změna režimu v roce 1989. Kdo by si na něho nepamatoval. Muž s holí a v pestrobarevné košili, kterému na tváři hrál věčný úsměv. Čechoameričan Boris Korbel přijel do staré vlasti a velkoryse nabízel své peníze. Zbohatl díky prodeji kartiček s portréty hráčů, a tak si mohl dovolit napumpovat do Slavie kolem čtvrt miliardy korun. Postupně ale jeho dolary mizely v temném zákulisí a přibývalo podrazů. Až znechucený Korbel vyrazil znovu za oceán. "Zpátky žádné peníze nepožaduji. Slavii fandím dál," nechal se slyšet. Zpoza hranic s Německem se zase vynořil Vratislav Čekan a jeho přízeň pocítil ustrkovaný Žižkov. Od státu Čekan privatizoval Elektroodbyt, ale nesplácel dohodnutou sumu a Fond národního majetku ho svého času označil za největšího dlužníka. Klubu nicméně pomohl mezi slušnou prvoligovou společnost. Jiní podnikatelé spojení se sportem měli se zákonem větší problémy. Dva z nich našli zalíbení ve vesnických fotbalových klubech. František Chvalovský má v Blšanech dům a v severočeské obci obložené chmelnicemi se z brankáře a funkcionáře vypracoval až na majitele místního týmu. Jan Gottvald se zase zahleděl do jihomoravských Drnovic. Jenže Chvalovský nezvládl své podnikatelské aktivity v masném průmyslu a dvakrát skončil ve vazbě. A Gottvald? Bývalý předseda představenstva ústecké Setuzy je nezvěstný. Před vyšetřováním utekl neznámo kam.
</TEXT>
<HEADING>
Mach: Byl jsem arogantní kluk
</HEADING>
<TEXT>
Petr Mach, bývalý vlastník pražské Sparty, nikam nezmizel. A tak se sešel s Chvalovským na Pankráci. Vyučený automechanik, který prodával v autobazaru, získal 91 procent akcií Sparty za půl milionu korun a na prodeji VSŽ Košice údajně vydělal šedesátinásobek. "Do Sparty jsem ale investoval mnohem víc," namítl. Ze všech mecenášů byl Mach nejproslulejší nevybíravým chováním. Klidně postavil načerno na Letné stadion. Přitom mu v době kralování na Spartě nebylo ještě ani třicet let. "Byl jsem arogantní kluk, který si myslel, že dokáže všechno, co si umane," vzpomínal Mach. Loni ovšem dostal ránu: za to, že neproclil luxusní BMW, dostal pět let natvrdo. Fotbal jako by potíže přitahoval. Neslavně se z klubů poroučela řada podnikatelů: Ivo Mlátilík, Alexander Komanický (oba Cheb), Miroslav Švarc (Benešov), Martin Michal (Kladno), Lubomír Hrstka (Brno)... Ani hokej ale neměl štěstí na bezproblémové boháče. Kontroverzní spolumajitel Chemapol Group Radim Masný, jinak šéf domácího boxu, byl majitelem extraligového klubu z Havířova. Roman Zubík se zase ujal hokejového klubu ve Vsetíně. I on se nakonec ocitl ve vazbě a nyní se přetahuje o klub s občanským sdružením. Ve srovnání s mocnými bossy ve světovém sportu připomínali boháči v Česku hodně chudé příbuzné. Velkohubá slova se rozplynula jako pára nad hrncem. Na domácí poměry však přesto mnozí z nich získali značnou moc. Tu největší měl Chvalovský: z pozice svazového předsedy ovládal do loňského jara český fotbal. Postupem času se zákulisí pročistilo. Kluby začínají fungovat jako normální firmy, excesy zmizely. Nejsilnější týmy vlastní zahraniční společnosti nebo seriózní jednotlivci. Ten pravý vliv mají jiní lidé: ve fotbale jsou to manažeři s mezinárodní licencí. Jinde tahají za nitky muži, kteří vlastní marketingové agentury. Peter Kovarčík (Teleaxis) zastupoval hokej i tenis. Antonín Charouz, jenž má podíl v hokejové Spartě, kontroluje dění díky své firmě BPA. Bohaté, ale problémové mecenáše odsunuli na vedlejší kolej.
Nejvlivnější lidé v českém sportu
ANTONÍN CHAROUZ
Vlastní podíl v hokejové Spartě, je majitelem marketingové agentury BPA. Jako manažer rozhoduje o každém kroku pilota Tomáše Engeho.
PETER KOVARČÍK
Jeho agentura Teleaxis vlastní marketingová a reklamní práva hokejového svazu, v minulosti zastupoval i tenis, chtěl expandovat do fotbalu.
</TEXT>
<HEADING>
FRANTIŠEK CHVALOVSKÝ
</HEADING>
<TEXT>
Dlouholetý šéf domácího fotbalu, kterému vládl jako diktátor. Koupil si vesnický klub z Blšan. Loni dvakrát skončil ve vazbě, nyní je vyšetřován na svobodě.
</TEXT>
<HEADING>
PAVEL PASKA
</HEADING>
<TEXT>
Manažer FIFA, který stál za přestupem Tomáše Rosického do Dortmundu za 29 milionů marek. Loni prodal svou firmu společnosti ISM prestižní agentuře IMG, zastupující známé světové sportovce, mj. tenistu Peta Samprase, golfistu Tigera Woodse či hokejistu Jaromíra Jágra.
Manažer FIFA, který stál za přestupem Tomáše Rosického do Dortmundu za 29 milionů marek. Loni prodal svou firmu společnosti ISM prestižní agentuře IMG, zastupující známé světové sportovce, mj. tenistu Peta Samprase, golfistu Tigera Woodse či hokejistu Jaromíra Jágra.
</TEXT>
</DOC>
<DOC>
<DOCID>LN-20020114093</DOCID>
<DOCNO>LN-20020114093</DOCNO>
<DATE>01/14/02</DATE>
<TITLE>
ŽENY
</TITLE>
<HEADING>
1. VENUS WILLIAMSOVÁ (21 LET)
</HEADING>
<TEXT>
Na žebříčku: 3. místo, vyhrané turnaje: 21 (4), vydělané prémie: 9,18 mil. dolarů, bilance na Australian Open: 13 výher - 3 porážky. Šance na titul: 30%
</TEXT>
<HEADING>
2. JENNIFER CAPRIATIOVÁ (26)
</HEADING>
<TEXT>
Na žebříčku: 2. místo, vyhrané turnaje: 12 (2 grandslamové), vydělané prémie: 4,73 mil. dolarů, bilance na AO: 21 výher - 5 porážek. Šance na titul: 25%
</TEXT>
<HEADING>
3. MARTINA HINGISOVÁ (21)
</HEADING>
<TEXT>
Na žebříčku: 4. místo, vyhrané turnaje: 38 (5), vydělané prémie: 16,55 milionu dolarů, bilance na AO: 38 výher - 4 porážky. Šance na titul: 18%
</TEXT>
<HEADING>
4. KIM CLIJSTERSOVÁ (18)
</HEADING>
<TEXT>
Na žebříčku: 5. místo, vyhrané turnaje: 6 (0), vydělané prémie: 1,87 milionu dolarů, bilance na AO: 3 výhry - 2 porážky. Šance na titul: 15%
</TEXT>
<HEADING>
5. SERENA WILLIAMSOVÁ (20)
</HEADING>
<TEXT>
Na žebříčku: 6. místo, vyhrané turnaje: 11 (1), vydělané prémie: 6,06 milionu dolarů, bilance na AO: 10 výher - 4 porážky. Šance na titul: 12%
MUŽI
</TEXT>
<HEADING>
1. LLEYTON HEWITT (21)
</HEADING>
<TEXT>
Na žebříčku: 1. místo, vyhrané turnaje: (1 grandslamový), vydělané prémie: 6,24 milionu dolarů, bilance na AO: 6 výher - 5 porážek. Šance na titul: 45%
</TEXT>
<HEADING>
2. JEVGENIJ KAFELNIKOV (27)
</HEADING>
<TEXT>
Na žebříčku: 4. místo, vyhrané turnaje: 24 (2), vydělané prémie: 21,45 milionu dolarů, bilance na AO: 26 vítězství - 5 porážek. Šance na titul: 20%
</TEXT>
<HEADING>
3. PETE SAMPRAS (30)
</HEADING>
<TEXT>
Na žebříčku: 6. místo, vyhrané turnaje: 63 (13), vydělané prémie: 42,06 milionu dolarů, bilance na AO: 42 vítězství - 8 porážek. Šance na titul: 15%
</TEXT>
<HEADING>
4. ANDY RODDICK (19)
</HEADING>
<TEXT>
Na žebříčku: 15. místo, vyhrané turnaje: 3 (0), vydělané prémie: 0,85 milionu dolarů, bilance na AO: 0 - 0. Šance na titul: 10%
</TEXT>
<HEADING>
5. MARAT SAFIN (22)
</HEADING>
<TEXT>
Na žebříčku: 11. místo, vyhrané turnaje: 10/1, vydělané prémie: 6,68 milionů dolarů, bilance na AO: 5 výher - 3 porážky. Šance na titul: 10%
Na žebříčku: 11. místo, vyhrané turnaje: 10/1, vydělané prémie: 6,68 milionů dolarů, bilance na AO: 5 výher - 3 porážky. Šance na titul: 10%
</TEXT>
</DOC>
<DOC>
<DOCID>LN-20020114094</DOCID>
<DOCNO>LN-20020114094</DOCNO>
<DATE>01/14/02</DATE>
<TITLE>
V Melbourne dnes začal první grandslamový turnaj tenisové sezony - Australian Open
</TITLE>
<TEXT>
Jasného favorita má v mužské dvouhře první grandslamový turnaj sezony - Australian Open. Po včerejším nečekaném odstoupení obhájce titulu Američana Agassiho se zdá, že nejmladší světové jedničce v historii Lleytonu Hewittovi nestojí nic v cestě. Snad jen obrovské očekávání fanoušků. Ve dvouhře žen se napjatě čeká, jak dopadne souboj Američanek se Švýcarkou Hingisovou.
MELBOURNE/PRAHA - Celkem o 16,5 milionů australských dolarů (asi 313,5 milionů korun) budou bojovat nejlepší tenisté na Australian Open. Jak už je v Melbourne zvykem, nejsou žádné rozdíly ve výši odměn pro muže a ženy. Vítěz či vítězka si v přepočtu přijde na 19 milionů korun, ale i za účast v 1. kole se vyplácí 284 620 korun. Australané věří, že v mužské dvouhře zůstane titul po dlouhých 26 letech doma. Hewitt sice na začátku roku dostal plané neštovice a místo tvrdého tréninku musel odpočívat, ale posledních zpráv se rychle vrací do skvělé formy. Lékaři sice vítěze US Open a turnaje mistrů varovali, aby návrat na dvorce neuspěchal, ale on už se na nich v pátek proháněl v plném nasazení. "Prý by se pak nemoc mohla projevit v jiné podobě. Ale už se cítím docela dobře," řekl Australan. V rámci přípravy vyzval k tréninkovému zápasu Američana Toda Martina, finalistu Australian Open z roku 1994, a vyřídil ho přesvědčivě 6:1, 6:4. Hewittova cesta za vítězstvím ale před dychtivým publikem jednoduchá nebude. "Je těžké udržet v takové chvíli klidnou hlavu. Tlak fanoušků bývá šílený," přiznal Brit Tim Henman, který ho každoročně zažívá ve Wimbledonu. Po odstoupení zraněného Agassiho se zdá být nejvážnějším soupeřem Hewitta v horní polovině pavouka o deset let starší Američan Pete Sampras. Rekordman v počtu grandslamových titulů sice poslední velký turnaj vyhrál v červenci 2000 ve Wimbledonu, nyní je ale ve formě. "Vyhrát třináctý grandslamový titul mě stálo hodně sil. Chvíli to trvá, než je člověk obnoví," tvrdí Sampras. Kromě něj ale Hewitta mohou potkat i mladí "vlčáci" Andy Roddick a Švýcar Roger Federer. "Jsou to kluci, kteří ještě nejsou unavení cestováním z turnaje na turnaj a mají moře talentu a sebevědomí," řekl o nich legendární Američan Jimmy Connors. Roddick má navíc Hewittovi co oplácet: na posledním US Open s ním prohrál v semifinále po pětisetové bitvě, v jejímž závěru ho vyvedly z míry výroky rozhodčích. V dolní polovině hráčského pole je velkých favoritů méně. Forma Kafelnikova i Kuertena je velkou neznámou, to by mohla být šance pro Francouze Grosjeana. V ženské dvouhře je více hvězd v dolní polovině startovního pole. Hingisová (píšeme o ní na jiném místě), sestry Williamsovy a Selešová to je silná čtyřka, z níž vzejde jedna z finalistek. Capriatiové by cestu do finále mohly zkomplikovat snad jen mladé Belgičanky Clijstersová s Heninovou.
</TEXT>
<HEADING>
Česká naděje: Bedáňová
</HEADING>
<TEXT>
Po delší době není zcela bez šancí na slušný výsledek ani český tenis. Především Daniela Bedáňová (21. nasazená) by mohla navázat na své tažení z posledního US Open, kde postoupila až do čtvrtfinále. Na první silnější soupeřku narazí až ve 3. kole (Testudová), v osmifinále ji teoreticky může čekat souboj se Selešovou. Právě tuto Američanku přitom na US Open senzačně vyřadila.
Rekordy Australian Open
</TEXT>
</DOC>
<DOC>
<DOCID>LN-20020114095</DOCID>
<DOCNO>LN-20020114095</DOCNO>
<DATE>01/14/02</DATE>
<TITLE>
Strmý pád z trůnu pro tenisovou královnu má za sebou Martina Hingisová. Švýcarka česko-slovenského původu už tři roky nevyhrála žádný grandslamový turnaj a odborníci stále častěji tvrdí, že její éra je nenávratně pryč. Tenistka ale před začátkem Australian Open naopak tvrdí: "Mám novou chuť hrát a vyhrávat."
</TITLE>
<GEOGRAPHY>PRAHA</GEOGRAPHY>
<TEXT>
V životě Martiny Hingisové se všechno seběhlo velmi rychle. V patnácti se poprvé objevila na profesionálním okruhu WTA, o dva roky později už byla světová jednička a v devatenácti získala už svůj pátý grandslamový titul. Na kontě přitom měla přes 50 milionů dolarů (včetně reklamy). Teď je Švýcarce, která vyrůstala v Rožnově pod Radhoštěm, 21 let. Ideální tenisový věk, mohlo by se zdát. Jenomže o Hingisové se už mluví jako o vyhaslé hvězdě. Hráčce, která má všechno za sebou.
</TEXT>
<HEADING>
Pád začal v Paříži
</HEADING>
<TEXT>
Začátek jejího pádu se dá určit naprosto přesně. V roce 1999 jí ve finále French Open chyběly k titulu tři míčky. Zápas ale nakonec senzačně vyhrála Steffi Grafová, což Hingisová neunesla. Rozbila raketu, pohádala se s hlavní rozhodčí a utekla z kurtu. Na slavnostní předávání pohárů ji musela přivést až matka. A místo příjemného úsměvu, který ji do té doby vždy zlobil, kamery snímaly hystericky vzlykající dívku. V té chvíli jako by se zhroutila image, kterou si budovala. Už to nebyla hodná školačka, co na rozdíl od arogantních sester Williamsových hýří dobrou náladou a laskavostí. Stála tu mladá žena, která neumí prohrávat. V médiích se také najednou začal propírat její intimní život. Tenisté Alonso, Heuberger, Norman, Lapentti, Federer, plavec Thorpe, hokejista Kubina a naposledy o 10 let starší právník Chris Culkin - to je jen část z dlouhého seznamu jejích údajných milenců. "Když chcete tenisu dominovat tak jako ve své době třeba Grafová, musíte mu dávat sto procent svého času a úsilí. Vítězství vám musejí vynahradit vše ostatní. A Martině takový život přestal stačit," přiznala tehdy pro internetový server www.hingisnews.net Melánie Molitorová, matka a trenérka slavné hráčky. Ta se prý své dcery každý den ptala, jak dlouho s ní ještě bude mlátit puberta. "Na druhou stranu však vím, že tímhle obdobím si musí projít. Je pro mě těžké sledovat chyby, které dělá. Nechci ale, aby mně jednou řekla, že jsem jí nalinkovala život, a proto si o všem rozhoduje sama. Stále však věřím, že tenis nezavrhne a najde novou motivaci." Tomu, že se vrátí zpátky na tenisový trůn, ale už věří stále méně zainteresovaných lidí. "Zatímco sestry Williamsovy, Davenportová či Capriatiová jsou rok od roku lepší, ona hraje stále stejně. Nestačí jim fyzicky, má slabý servis a každá porážka přidá kousek jejího kdysi obrovského sebevědomí na stranu soupeřek," řekla legendární Chris Evertová.
</TEXT>
<HEADING>
Díky zranění prý našla novou motivaci
</HEADING>
<TEXT>
Jenomže Švýcarka se ještě vzdát nechce a plánuje velký návrat právě během Australian Open. "Cítím se teď jako na začátku nové cesty. Mám znovu chuť hrát a vyhrávat," řekla v minulém týdnu při svém vítězném tažení na turnaji v Sydney. A za co Hingisová vděčí nové motivaci? Prý vážnému zranění kotníku, které ji potkalo loni v říjnu. "Je to příklad toho, že všechno zlé je pro něco dobré. Byla jsem už z tenisu otrávená a unavená. Nebavil mě už stereotyp, kdy cestujete z turnaje na turnaj. Ale pak přišlo to zranění," popisuje Hingisová. "První tři dny po operaci byly snad ty nejhorší v mém životě. Noha mě hrozně bolela. Ale pak se to zlepšilo a já si začala užívat, že jsem doma a nikam nemusím. Tak dlouho bez tenisu jsem nebyla snad deset let," usmívá se. Bývalá světová jednička se dokonce rozhodla poprvé po sedmi letech vynechat tradiční zimní přípravu na Floridě, místo toho zůstala ve Švýcarsku. "Byly to pohádkové Vánoce. A právě v té době jsem si také uvědomila, že tenis pro mě pořád znamená hodně. A začala jsem zase tvrdě trénovat." Navíc si prý sama pro sebe ujasnila, kudy vede cesta k tomu, aby mohla znovu porážet ty nejlepší. "V posledních letech jsem se snažila hlavně posilovat, jenomže to nikam nevedlo. Nemám prostě takové fyzické dispozice jako Venus nebo Serena. Musím hrát svou hru. Být chytřejší než mé rivalky," tvrdí. Zda Hingisová novou chuť do hry opravdu našla, se teprve ukáže, i když na turnaji v Sydney opravdu hrála s novou jiskrou. Na Australian Open, kde v posledních pěti ročnících prohrála jen dva zápasy, ale přesto tentokrát největší favoritkou nebude. "To je docela příjemná změna. Ráda jsem tuhle roli přenechala jiným. Je mnohem lepší být lovec než lovená zvěř."
Jenomže Švýcarka se ještě vzdát nechce a plánuje velký návrat právě během Australian Open. "Cítím se teď jako na začátku nové cesty. Mám znovu chuť hrát a vyhrávat," řekla v minulém týdnu při svém vítězném tažení na turnaji v Sydney. A za co Hingisová vděčí nové motivaci? Prý vážnému zranění kotníku, které ji potkalo loni v říjnu. "Je to příklad toho, že všechno zlé je pro něco dobré. Byla jsem už z tenisu otrávená a unavená. Nebavil mě už stereotyp, kdy cestujete z turnaje na turnaj. Ale pak přišlo to zranění," popisuje Hingisová. "První tři dny po operaci byly snad ty nejhorší v mém životě. Noha mě hrozně bolela. Ale pak se to zlepšilo a já si začala užívat, že jsem doma a nikam nemusím. Tak dlouho bez tenisu jsem nebyla snad deset let," usmívá se. Bývalá světová jednička se dokonce rozhodla poprvé po sedmi letech vynechat tradiční zimní přípravu na Floridě, místo toho zůstala ve Švýcarsku. "Byly to pohádkové Vánoce. A právě v té době jsem si také uvědomila, že tenis pro mě pořád znamená hodně. A začala jsem zase tvrdě trénovat." Navíc si prý sama pro sebe ujasnila, kudy vede cesta k tomu, aby mohla znovu porážet ty nejlepší. "V posledních letech jsem se snažila hlavně posilovat, jenomže to nikam nevedlo. Nemám prostě takové fyzické dispozice jako Venus nebo Serena. Musím hrát svou hru. Být chytřejší než mé rivalky," tvrdí. Zda Hingisová novou chuť do hry opravdu našla, se teprve ukáže, i když na turnaji v Sydney opravdu hrála s novou jiskrou. Na Australian Open, kde v posledních pěti ročnících prohrála jen dva zápasy, ale přesto tentokrát největší favoritkou nebude. "To je docela příjemná změna. Ráda jsem tuhle roli přenechala jiným. Je mnohem lepší být lovec než lovená zvěř."
</TEXT>
</DOC>
<DOC>
<DOCID>LN-20020114096</DOCID>
<DOCNO>LN-20020114096</DOCNO>
<DATE>01/14/02</DATE>
<TITLE>
O kom se mluví
</TITLE>
<TEXT>
Fanoušci hokejového Colorada Avalanche i sama organizace by přísahali, že už v nové sezoně nezažijí větší šok než při zářijovém prohlášení Petera Forsberga (28). Tehdy opotřebován fyzicky i mentálně přerušoval hvězdnou kariéru. Nyní se pln odhodlání vracel do sídla v Denveru. Jenže člověk míní a život mění...
PRAHA - Všichni si už povídali, jak se do jeho očí vrátil ten vášnivý lesk, se kterým sel zkázu mezi soupeři. "Již dlouho jsem ho neviděl tak odhodlaného, tak nastartovaného k dalším velkým představením," tvrdil generální manažer úřadujících šampionů Stanley Cupu Pierre Lacroix. Na tváři mu však nesvítil úsměv, nýbrž se mu křivila zklamáním. Právě se probíral z další drtivé zvěsti. V době, kdy už do kabiny Avalanche kustodi pomalu začínali nosit Forsbergovy věci a připravovat velký comeback příštích několika dní, přišla depeše, která hokejový Denver znovu uvrhla do deprese.
</TEXT>
<HEADING>
České obhájce k boji nevyzve
</HEADING>
<TEXT>
Mělo to být jen rutinní vyšetření operovaných kotníků, z nichž levý poslední měsíc a půl pobolíval. Magnetická rezonance však odhalila natržení několika šlach a klubový lékař Andrew Parker neváhal s okamžitou plastickou operací. Výsledek? Potrvá minimálně čtyři měsíce než se vrátí na led, návrat v této sezoně je zapovězen, stejně jako start na olympiádě v Salt Lake City, kde se měl Forsberg postavit i českým obhájcům. "Peter je na dně, naprosto zklamán," vyhlásil Forsbergův agent Don Baizley, v jehož stáji jsou mimo jiné i takové hvězdy jako Joe Sakic, Paul Kariya, Teemu Selänne a Theoren Fleury. Jeho klient z nejprominentnějších zatím v útrobách Pepsi Center dusil divoký zármutek. Tolik se těšil na další vystoupení pod pěti kruhy. Vždyť před osmi lety vstoupil blafákem ve finálovém rozstřelu s Kanadou mezi nesmrtelné olympijské hrdiny. Brankáři Hirschovi zasunul puk jednou rukou do odkryté klece a rozpoutal v norském Lillehammeru švédskou radost. Forsberg, jenž je stále ve švédské nominaci, se nechal slyšet, že do Salt Lake City pojede jen v případě, že svou připravenost ještě předtím prověří v zápasech NHL. Zatím totiž v rodném Švédsku od začátku prosince pouze bruslil a dvakrát denně navštěvoval posilovnu. Dlouho se sbíral z červencové operace obou kotníků i celkové fyzické opotřebovanosti. Po čtyřech měsících od svého šokujícího vystoupení na přípravném kempu, kdy ohlásil přerušení kariéry, se znovu cítil připraven na nejlepší hokej. Jenže vše je jinak a divoký Švéd bude největší hvězdou chybějící na olympijském turnaji. Teskní nejen Švédsko, ale celý hokejový svět, jehož srdce si získal stejným dílem ofenzivními kousky i nesmírně fyzickou hrou, kterou na rozdíl od ostatních megastar sám vyhledává. Za to, že často stavěl sílu nad zručnost, platil častými zraněními. Svými zuřivými výlevy, které často okomentuje nenávistí k porážkám, popíral pověst o chladných seveřanech. Z posledního play off ho dokonce distancovala natržená slezina, která málem ohrozila jeho život. K hokeji Petera přivedl otec Kent, pod nímž jeden čas hrál i ve švédské reprezentaci. "Udělal pro mě strašně moc," říká rodák ze švédského městečka Örnsköldvik. Už v sedmnácti naskočil do švédské ligy v dresu MoDo a za dva roky se o něm mluvilo jako o nejlepším hráči tamní soutěže a zřejmě nejlepším hokejistovi mimo NHL. Skauty ze zámořské soutěže definitivně pobláznil na juniorském šampionátu 1992 v Německu, na kterém vytvořil bodový rekord. Při stříbrném tažení juniorského výběru Tre Kronor dělal v průměru přes čtyři body na zápas a turnaj ukončil po sedmi utkáních s bilancí 7 branek a 24 asistencí - 31 bodů. To je dodnes rekord. Na rozdíl od mnoha jiných se ale bezhlavě za moře nehrnul s tím, že stále není připraven. Po zlaté olympiádě 1994 však už dál nedokázal odolávat a nastoupil do přípravného kempu Quebecu Nordiques. Ačkoliv ho už v roce 1991 draftovala jako šestého v pořadí bohatá Philadelphia, neskončil v dresu Flyers. Stal se totiž obětí vizionářského trejdu manažera Flyers Bobbyho Clarka, který vzpouzejícího se Erica Lindrose vykoupil z Quebecu za balík šesti hráčů včetně práv na Forsberga. Velká výměna se nakonec ukázala platná pro obě strany a Quebec, v roce 1996 už přestěhovaný do Colorada, dokonce dospěl až ke Stanley Cupu. A Peter byl jedním z největších miláčků fanoušků, které pokaždé pozdraví, prohodí s nimi pár slov a podepíše se na fotografie či kartičky. Forsberg vyniká možná až nezdravou skromností a neustále o sobě pochybuje. "Kdyby si nenamlouval, že má špatnou střelu, byl by ještě lepší," prohodil o něm jednou například manažer Lacroix. A co řekl po památném olympijském nájezdu? "Věděl jsem, že na penalty jsem špatný. Musel jsem vymyslet něco zvláštního," krčil rameny. Postižený, brankář Hirsch, by vám určitě odpřísáhl, že v nájezdech rozhodně špatný není. Ještě když hrával ligu ve Švédsku, chodil dopoledne pracovat do strýcovy firmy. Teď si s 11 miliony dolarů nejlépe placený muž NHL rád zajde na golf, mnoho času stráví u videoher a nejraději by prospal celý den. Velkého humbuku kolem své osoby se spíše straní, nekritickou slávu á la Amerika nepřijímá. Když mu na úsvitu kariéry v NHL začali novináři přezdívat "Kouzelný chlapec", naštvalo ho to. "Žádný kouzelník nejsem, jsem úplně normální. Nejsem lepší než třeba moji spolužáci, kteří ještě chodí do školy. Já jen jezdím po světě a hraji hokej," říkal hráč přezdívaný "Foppa". To, že je jedním z mála hokejistů, kteří vlastní vzácný hattrick - vítězství na MS, OH iStanley Cupu - už nezmínil.
Mělo to být jen rutinní vyšetření operovaných kotníků, z nichž levý poslední měsíc a půl pobolíval. Magnetická rezonance však odhalila natržení několika šlach a klubový lékař Andrew Parker neváhal s okamžitou plastickou operací. Výsledek? Potrvá minimálně čtyři měsíce než se vrátí na led, návrat v této sezoně je zapovězen, stejně jako start na olympiádě v Salt Lake City, kde se měl Forsberg postavit i českým obhájcům. "Peter je na dně, naprosto zklamán," vyhlásil Forsbergův agent Don Baizley, v jehož stáji jsou mimo jiné i takové hvězdy jako Joe Sakic, Paul Kariya, Teemu Selänne a Theoren Fleury. Jeho klient z nejprominentnějších zatím v útrobách Pepsi Center dusil divoký zármutek. Tolik se těšil na další vystoupení pod pěti kruhy. Vždyť před osmi lety vstoupil blafákem ve finálovém rozstřelu s Kanadou mezi nesmrtelné olympijské hrdiny. Brankáři Hirschovi zasunul puk jednou rukou do odkryté klece a rozpoutal v norském Lillehammeru švédskou radost. Forsberg, jenž je stále ve švédské nominaci, se nechal slyšet, že do Salt Lake City pojede jen v případě, že svou připravenost ještě předtím prověří v zápasech NHL. Zatím totiž v rodném Švédsku od začátku prosince pouze bruslil a dvakrát denně navštěvoval posilovnu. Dlouho se sbíral z červencové operace obou kotníků i celkové fyzické opotřebovanosti. Po čtyřech měsících od svého šokujícího vystoupení na přípravném kempu, kdy ohlásil přerušení kariéry, se znovu cítil připraven na nejlepší hokej. Jenže vše je jinak a divoký Švéd bude největší hvězdou chybějící na olympijském turnaji. Teskní nejen Švédsko, ale celý hokejový svět, jehož srdce si získal stejným dílem ofenzivními kousky i nesmírně fyzickou hrou, kterou na rozdíl od ostatních megastar sám vyhledává. Za to, že často stavěl sílu nad zručnost, platil častými zraněními. Svými zuřivými výlevy, které často okomentuje nenávistí k porážkám, popíral pověst o chladných seveřanech. Z posledního play off ho dokonce distancovala natržená slezina, která málem ohrozila jeho život. K hokeji Petera přivedl otec Kent, pod nímž jeden čas hrál i ve švédské reprezentaci. "Udělal pro mě strašně moc," říká rodák ze švédského městečka Örnsköldvik. Už v sedmnácti naskočil do švédské ligy v dresu MoDo a za dva roky se o něm mluvilo jako o nejlepším hráči tamní soutěže a zřejmě nejlepším hokejistovi mimo NHL. Skauty ze zámořské soutěže definitivně pobláznil na juniorském šampionátu 1992 v Německu, na kterém vytvořil bodový rekord. Při stříbrném tažení juniorského výběru Tre Kronor dělal v průměru přes čtyři body na zápas a turnaj ukončil po sedmi utkáních s bilancí 7 branek a 24 asistencí - 31 bodů. To je dodnes rekord. Na rozdíl od mnoha jiných se ale bezhlavě za moře nehrnul s tím, že stále není připraven. Po zlaté olympiádě 1994 však už dál nedokázal odolávat a nastoupil do přípravného kempu Quebecu Nordiques. Ačkoliv ho už v roce 1991 draftovala jako šestého v pořadí bohatá Philadelphia, neskončil v dresu Flyers. Stal se totiž obětí vizionářského trejdu manažera Flyers Bobbyho Clarka, který vzpouzejícího se Erica Lindrose vykoupil z Quebecu za balík šesti hráčů včetně práv na Forsberga. Velká výměna se nakonec ukázala platná pro obě strany a Quebec, v roce 1996 už přestěhovaný do Colorada, dokonce dospěl až ke Stanley Cupu. A Peter byl jedním z největších miláčků fanoušků, které pokaždé pozdraví, prohodí s nimi pár slov a podepíše se na fotografie či kartičky. Forsberg vyniká možná až nezdravou skromností a neustále o sobě pochybuje. "Kdyby si nenamlouval, že má špatnou střelu, byl by ještě lepší," prohodil o něm jednou například manažer Lacroix. A co řekl po památném olympijském nájezdu? "Věděl jsem, že na penalty jsem špatný. Musel jsem vymyslet něco zvláštního," krčil rameny. Postižený, brankář Hirsch, by vám určitě odpřísáhl, že v nájezdech rozhodně špatný není. Ještě když hrával ligu ve Švédsku, chodil dopoledne pracovat do strýcovy firmy. Teď si s 11 miliony dolarů nejlépe placený muž NHL rád zajde na golf, mnoho času stráví u videoher a nejraději by prospal celý den. Velkého humbuku kolem své osoby se spíše straní, nekritickou slávu á la Amerika nepřijímá. Když mu na úsvitu kariéry v NHL začali novináři přezdívat "Kouzelný chlapec", naštvalo ho to. "Žádný kouzelník nejsem, jsem úplně normální. Nejsem lepší než třeba moji spolužáci, kteří ještě chodí do školy. Já jen jezdím po světě a hraji hokej," říkal hráč přezdívaný "Foppa". To, že je jedním z mála hokejistů, kteří vlastní vzácný hattrick - vítězství na MS, OH iStanley Cupu - už nezmínil.
</TEXT>
</DOC>
<DOC>
<DOCID>LN-20020114097</DOCID>
<DOCNO>LN-20020114097</DOCNO>
<DATE>01/14/02</DATE>
<TITLE>
Očima Tomáše Dvořáka
</TITLE>
<TEXT>
Připadá mi, že při úterní nominaci na hry v Salt Lake City půjde hlavně o olympijskou myšlenku. Při srovnání s letní olympiádou mají zimní sporty výhodu, protože závodníci mají mnohem větší šanci dostat se na vrcholnou událost. Na druhou stranu by svazy nebo jednotlivé úseky prohloupily, kdyby nabídnutou možnost nevyužily. Návrhu nominací by ale neměla chybět soudnost, aby se při neúspěchu proti jednotlivým sportům neobrátily média a veřejnost. Doufám, že se jména dávala dohromady zodpovědně a funkcionáři přemýšleli o tom, co dělají. Atleti nebo plavecký svaz podmiňuje účast na světových soutěžích limity a ne každému se je podaří splnit. Občas tak dojde k tomu, že se známý závodník nemusí na šampionát nebo na olympiádu vůbec probojovat. To se v zimních sportech stát nemůže, naopak je možné, že někdo, kdo v sezoně příliš nezáří, na hrách překvapí. Pro mě osobně je takovým černým koněm běžkyně Kateřina Hanušová. Asi hodně lidí a stejně i já věřím, že Kačka Neumannová a hokejisti budou zase jako v Naganu vysoko, ale u většiny ostatních půjde asi o okřídlené zúčastnit se. Proto by bylo sympatické, kdyby se tito reprezentanti postavili k situaci čelem a na sportovištích nechali srdce. Pak jim určitě nebude nikdo vyčítat, že jich bylo nominováno moc. Já osobně nemohu říkat, že má jet ten nebo onen, všem ale budu držet u televize palce.
</TEXT>
</DOC>
<DOC>
<DOCID>LN-20020114098</DOCID>
<DOCNO>LN-20020114098</DOCNO>
<DATE>01/14/02</DATE>
<TITLE>
* "Jak říká jedno přísloví: Bože, dopřej mi vyhrát, nebo mi dej sílu pozdravit soupeře." Nový trenér české fotbalové reprezentace Karel Brückner o cestě za vítězstvím.
</TITLE>
<TEXT>
* "Sice jsem prohrál, ale moje manželka by Samprasovu ženu porazila." Tenista Andre Agassi po exhibiční porážce od Samprase. Ten je ženatý s herečkou Bridgette Wilsonovou, zatímco Agassi žije se Steffi Grafovou.
* "Proti Shaqovi jsme neměli nejmenší šanci. Byl jako obr mezi trpaslíky." Detroitský basketbalista Jerry Stockhouse o protihráči Shaquillu O'Nealovi z LA Lakers, který zatížil konto jeho celku 28 body.
* "Sedělo tam několik mániček a vousáčů, a když jsem řekl, že bych rád na vojnu, dívali se na mě jako na idiota." Atlet Svatoslav Ton vzpomíná na historku z vojenské správy.
* "Je lepší vyhrát Pohár UEFA než zdejší turnaj." Trenér libereckých fotbalistů Ladislav Škorpil po porážce 0:6 od Mladé Boleslavi na turnaji v Praze.
* "Když vás hlídá pět lidí, není lehké se uvolnit, takže si myslím, že jsem si ten gól zasloužil." Hokejista Pavel Bure z Floridy o své trefě do sítě Washingtonu.
* "Kdybych nepil alkohol, stal bych se jedním z nejlepších hráčů světa. O tom jsem přesvědčen." Anglický fotbalista Paul Gascoigne, který se během své kariéry léčil ze závislosti na alkoholu.
* "Mám pocit, že každý, kdo má v Čechách pero, v Novém Městě bude." Lyžařka Kateřina Neumannová, v předtuše, že se v posledním závodě před olympiádou nevymaní ze zajetí novinářů.
</TEXT>
</DOC>
<DOC>
<DOCID>LN-20020114099</DOCID>
<DOCNO>LN-20020114099</DOCNO>
<DATE>01/14/02</DATE>
<TEXT>
Maminka Grafová. S jedenáctitýdenním synkem Jadenem Gilem si vyrazila bývalá tenistka Steffi Grafová do ulic australského Melbourne. Manžel a šťastný otec Andre Agassi se zatím potil na kurtu při tréninku na úvodní grandslamový turnaj sezony Australian Open. Ten nakonec kvůli zraněnému zápěstí vynechá a bude mít více času na rodinu.
</TEXT>
</DOC>
<DOC>
<DOCID>LN-20020114100</DOCID>
<DOCNO>LN-20020114100</DOCNO>
<DATE>01/14/02</DATE>
<TEXT>
Palčivé rozhodování často provázené zlou krví a ukřivděním čeká zítra český sport. Zasedne totiž plénum Českého olympijského výboru, které bude schvalovat nominaci na zimní hry v Salt Lake City. Zástupci svazů se budou bít za co nejrozsáhlejší nominaci ze svých řad, rada moudrých rozhodne. "Najdeme ten správný balanc," říká šéf mise a místopředseda ČOV František Dvořák k otázce, jak kličkovat mezi čísly a k opravdovým oporám přiřadit správně velký kompars. Olympijský výbor prý netíží žádné ekonomické limity. Je pravděpodobné, že česká výprava bude největší v historii. Náklady na účast v Salt Lake City se na jednoho olympionika pohybují kolem dvou set tisíc korun, lze je však použít i na jiné účely než "olympijský turismus". Lyžaři například navrhují 33 jmen, z toho pouhá třetina má reálnou šanci proniknout do popředí výsledkových listin. Jak tedy vybírat? Koho škrtnout? Nebo vzít všechny? Přednost by měli dostat především mladí, ti jsou budoucností českého sportu. Třeba už za čtyři roky při příští olympiádě v Turíně mohou vykouknout i díky zkušenosti ze Salt Lake City z průměru.
</TEXT>
</DOC>
<DOC>
<DOCID>LN-20020114101</DOCID>
<DOCNO>LN-20020114101</DOCNO>
<DATE>01/14/02</DATE>
<TITLE>
ÚTERÝ
</TITLE>
<TEXT>
HOKEJ: Dohrávka 35. kola extraligy - 17.30: Pardubice - Plzeň.
FOTBAL: Příprava - 14.30: Teplice Braňany, Sigma Olomouc - Zlín, FC Synot Ružomberok (v Uherském Brodu), Drnovice Jihlava, Liberec - Slavia (Nymburk).
STŘEDA
LYŽOVÁNÍ: Sprint Světového poháru v severské kombinaci: 10.: skok na můstku K-120 (Ještěd), 13.: běh na 7,5 km (Bedřichov).
HOKEJ: Utkání 42. kola extraligy - 17.: Třinec - Plzeň.
LYŽOVÁNÍ: Závod Světového poháru v severské kombinaci - klasický závod, 1. část: 12.: skok na lyžích na můstku K-120 (Ještěd).
FOTBAL: Tipsport Cup, zimní turnaj v Karlíně: Skupina A: 10.: Příbram - Žižkov. Skupina B - 12.15: Bohemians - Liberec. 14.30: Hr. Králové - České Budějovice.
</TEXT>
</DOC>
<DOC>
<DOCID>LN-20020114102</DOCID>
<DOCNO>LN-20020114102</DOCNO>
<DATE>01/14/02</DATE>
<TITLE>
Kurs osobních financí pro čtenáře LN připravila Eva Martínková
</TITLE>
<HEADING>
11. díl Kurs osobních financí
</HEADING>
<TEXT>
Za jakých podmínek jednotliví poskytovatelé nabízejí leasing a jak se v jejich nabídce vyznat, vám poradí jedenáctý díl kursu o osobních financích.
Pokud jste se rozhodli pořídit si auto či jiný užitečný předmět na leasing, bude vaší povinností každý měsíc platit nájemné. Jeho výše závisí především na hodnotě pronajatého předmětu. Důležité je, jakou částku jste schopni investovat do první mimořádné splátky, které se říká akontace. Samozřejmě platí, že čím vyšší akontace, tím méně na leasingu proděláte. Také délka období pronájmu hraje důležitou roli. Čím dříve se vám podaří pronájem ukončit, tím méně peněz navíc zaplatíte. V tabulce uvádíme několik orientačních příkladů. Důležitý pro vaše rozhodování je údaj "navýšení". Ten vám ukáže, o kolik procent zaplatíte více, než kdybyste auto či počítač kupovali za hotové. Celkové navýšení ovlivňuje i úroková sazba. Leasingové společnosti nabízejí řadu variant pronájmů, v nichž se úroková sazba pohybuje zhruba od 11 do 14 procent. Není na škodu, zjistíte-li si o leasingových společnostech, které chcete kontaktovat, co nejvíce informací. Budoucí leasingový nájemce by se měl zajímat zejména o to, jaké má společnost finanční zázemí, jak dlouho působí na trhu, kolik leasingových smluv již uzavřela, kdo je jejím majitelem a je-li společnost členem Asociace leasingových společností. Před podpisem smlouvy se opravdu dobře rozmýšlejte. Smlouva o leasingovém pronájmu je totiž ze strany nájemce prakticky nevypověditelná. Na druhé straně však většina leasingových společností umožňuje předčasné splacení nájmu a značnou variabilitu splátek, které se mohou přizpůsobit finanční situaci nájemce. Myslím, že více než slovní rozbory mohou zájemcům o leasing pomoci přehledné tabulky.
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Staneme se Vašimi pomocníky i ve světě domácích financí.
Kurs najdete také na internetové adrese www.lidovky.cz/finance
Orientační příklady leasingových splátek
</TEXT>
<HEADING>
CENA (KČ) DOBA ÚROKOVÁ AKONTACE MĚSÍČNÍ NAVÝŠENÍ
</HEADING>
<TEXT>
NABÍDKA: osobní auta ano ano ano ano ano ano ano nákladní auta ano ano ano ano ano ne ano ojetá auta ano ano ano ano ano ano ano výpočetní technika ano ne ne ano ne ne ano motocykly ano ne ne ne ne ne ne stroje a zařízení ano ne ne ano ne ne ano
POŽADOVANÉ DOKLADY: občanský průkaz ano ano ano ano ano ano ano rodný list ne ano ano ne ano ne ano potvrzení o příjmu ano ne ano ano ano ne ano další dokumenty ne ne ne ne ne cestovní ne pas
ZÁZEMÍ SPOLEČNOSTI základní jmění 226 110 10 200 10 32 600 (v milionech Kč) objem leasingu 13,6 není k 7,0 3,1 7,5 2,4 11,9 (v miliardách Kč) dispozici
VB IPB LEASING MERCEDES RENAULT ŠKOFIN
LEASING ČS -BENZ
</TEXT>
<HEADING>
LEASING LEASING LEASING LEASING
</HEADING>
<TEXT>
NABÍDKA: osobní auta ano ano ano ano ano ano nákladní auta ano ano ano ano ano ano ojetá auta ano ano ano ano ano ano výpočetní technika ne ano ne ne ne ne motocykly ne ne ne ne ne ne stroje a zařízení ano ano ano ano ne ne
POŽADOVANÉ DOKLADY: občanský průkaz ano ano ano ano ano ano rodný list ano ano ano ano ano ne potvrzení o příjmu ano ne ano ano ano ano další dokumenty ne ne výpis z účtu ne ne ne
ZÁZEMÍ SPOLEČNOSTI základní jmění 160 201 300 115 50 865 (v milionech Kč) objem leasingu 4,1 1,3 4,3 3,7 1,9 není k (v miliardách Kč) dispozici
</TEXT>
</DOC>
<DOC>
<DOCID>LN-20020114103</DOCID>
<DOCNO>LN-20020114103</DOCNO>
<DATE>01/14/02</DATE>
<TITLE>
Rozčilují vás politici?
</TITLE>
<TEXT>
Hrozí vám při četbě novin infarkt? Rozčilují vás čeští politici? Nasměrujte svůj vztek a zlobu. Právě pro vás je určena stránka www.rypak.cz kde probíha hlasování o nejneomalenějšího politika roku a naleznete tu i spoustu dalších zajímavostí.
</TEXT>
</DOC>
<DOC>
<DOCID>LN-20020114104</DOCID>
<DOCNO>LN-20020114104</DOCNO>
<DATE>01/14/02</DATE>
<GEOGRAPHY>SPAM</GEOGRAPHY>
<TEXT>
slůvko má původ v obtížně přeložitelné slovní hříčce od komiků britské skupiny Monty Python. (Ve významu nepopsatelná hnusná hmota.) Podrobnosti najdete na adrese www.antispam.cz
</TEXT>
</DOC>
<DOC>
<DOCID>LN-20020114105</DOCID>
<DOCNO>LN-20020114105</DOCNO>
<DATE>01/14/02</DATE>
<TITLE>
Kurs osobních financí pro čtenáře LN připravila Eva Martínková
</TITLE>
<TEXT>
11. lekce: Internetový kurs LN pro začátečníky - Elektronická pošta
Vynález elektronické pošty, e-mailu, znamená asi tolik, co vynález samotného internetu. Bez korespondence, která se šíří počítačovou sítí, si už řada lidí nedokáže představit svou práci, a tato forma komunikace u nich již zcela zvítězila nad klasickou poštou. Stejně tak řada firem nebo úřadů přikládá e-mailu stejnou váhu jako klasickému dopisu nebo například faxu. Mailem si můžete objednat ubytování na druhém konci světa, stejně jako pizzu od naproti. Jak e-mail vlastně funguje? V rámci internetu existuje řada poštovních serverů, jakýchsi poštovních úřadů, které umožňují příjem a odesílání pošty. Pokud chcete využívat této služby, musíte si na některém z nich zřídit poštovní schránku, jakousi přihrádku s vaší adresou. Pokud chcete poslat poštu, váš počítač - klient ji odešle na poštovní server s vaší schránkou a ten ji pak zašle na server s poštovní schránkou adresáta. Existují dva způsoby příjmu a rozesílání e-mailů. Většina poštovních serverů už dnes umožňuje přístup k poště pomocí prohlížeče (webového rozhraní). Vaše poštovní schránka na serveru se pak tváří jako webová stránka. Tento způsob je jednodušší, na druhou stranu však pomalejší a neohrabaný - s každým pokynem se načítá další stránka. Je to asi jako kdybyste si dopisy chodili vyzvedávat na poštu. Takovou službu poskytuje většina providerů, vyhledávačů, nebo speciální servery jako je hotmail.com nebo post.cz.
</TEXT>
<HEADING>
Elektronický pošťák
</HEADING>
<TEXT>
Druhý způsob je, že se o příjem a rozesílání pošty stará speciální program - e-mailový klient. To je vlastně jakýsi pošťák.Umožňuje přístup k vaší poštovní schránce na serveru (a dokonce i k více najednou, byť by byly umístěny na více poštovních serverech). Archivuje vaši poštu v počítači, takže si ji můžete číst, i když nejste připojeni kinternetu. Navíc si jeho prostřednictvím můžete vytvářet adresáře nebo vytvářet elegantnější dopisy, neboť pracuje s jazykem html, takže si můžete volit barvy písma i pozadí ("papíru"), vytvářet jednotné hlavičky a podpisy, můžete do dopisů vkládat obrázky nebo fotografie. V současnosti nejrozšířenějším emailovým klientem je MS Outlook Express od Microsoftu. Uživatelé prohlížeče Netscape Communicator používají jeho vestavěný e-mailer. Existuje ještě celá řada dalších emailových klientů, které ale v konkurenčním boji prohrávají (Pegasus Mail, The Bat, Claris Emailer a další).
</TEXT>
<HEADING>
Viry a spam
</HEADING>
<TEXT>
V 2. polovině 90. let se pozornost tvůrců počítačových virů přeorientovala z výroby programů, které mají škodit konkrétnímu počítači (šířily se například disketami) a které lze bezpečně eliminovat díky antivirovým programům, na tvorbu internetových virů. Ty mnohdy uživateli, který je spustí, neuškodí, ale například se samy rozešlou na adresy, které má uloženy v počítači, a na nich provede to samé. Na principu, tzv. letadla se šíří počítačovou sítí a způsobí zahlcení a přetížení poštovních serverů, velké časové prodlevy v doručování elektronické pošty a v krajním případě kolaps části sítě. Protože k vytvoření takových virů jsou nutné alespoň minimální znalosti z "oboru", přišli vynalézaví uživatelé internetu s nápadem založeným na myšlence, že nejprogresivnějším virem je lidská hloupost. A tak stačí vymyslet e-mail, který přesvědčí adresáta, aby ho sám dobrovolně rozeslal všem, které má v adresáři. Vše vypadá věrohodně, a tak na místo složitého programu se o šíření starají sami uživatelé internetu. Jinou nepříjemnou záležitostí pro uživatele elektronické pošty je tzv. spam. V praxi to znamená, že dostáváte poštu, o kterou vůbec nestojíte. Někdo se dostane k vaší adrese a poté vás začne obtěžovat zasíláním například propagačních materiálů, reklamy a podobně. Spamu se lze úspěšně bránit zablokováním adresy odesilatele, což umožňuje váš e-mailový klient.
Internetovou verzi kursu najdete na adrese www.lidovky.cz/ikurs
Zítra: Poštovní servery
</TEXT>
<HEADING>
MS Outlook
</HEADING>
<TEXT>
Nejrozšířenější e-mailový klient je součástí standardní instalace systému Windows. Novější verze jsou zpravidla součástí instalace MS Internet Explorer. Pokud máte starší verzi (ta současná je 6.0), můžete si jej stáhnout z internetu. Kde ho získat: www.microsoft.com/download
</TEXT>
<HEADING>
Nastavte si svůj MS Outlook
</HEADING>
<TEXT>
* Pokud se vám po spuštění MS Outlooku objevuje úvodní stránka, zaškrtněte si na ní dole "Při spuštění aplikace Outlook Express přejít přímo do složky Doručená pošta". Po otevření Outlooku se tak dostanete rovnou k přijatým zprávám.
* V menu Nástroje vybereme Možnosti - obecné. Pokud nemáte pevné připojení a připojujete se přes telefonní linku, v bodě "Příjem a odesílání zpráv" si vypněte volbu "přijímat a odesílat zprávy při spuštění". Pokud byste to neudělali, počítač buď oznámí chybu, nebo se okamžitě připojí. Pokud to ale uděláte, můžete se připojit, až když potřebujete opravdu poštu odeslat, tedy až po jejím napsání.
* V sekci Možnosti - Oznámení si můžete zvolit, zda chcete dostávat potvrzení o doručení zprávy a zda chcete odpovídat na žádosti o takové potvrzení a za jakých podmínek.
* V sekci Možnosti - Odesílání si vypněte "Odesílat zprávy okamžitě", pokud jste připojeni přes telefon. Můžete tak napsat i několik dopisů a odeslat je až všechny najednou.
* V Možnostech připojení si můžete nastavit, zda se vás má počítač před připojením zeptat, zda se chcete připojit a také aby zavěsil, jakmile odešle zprávu.
</TEXT>
</DOC>
<DOC>
<DOCID>LN-20020114106</DOCID>
<DOCNO>LN-20020114106</DOCNO>
<DATE>01/14/02</DATE>
<TITLE>
Po více než roce se veřejnosti opět otevírá Obrazárna Pražského hradu, bohatší o tři díla rudolfínských autorů
</TITLE>
<TEXT>
Po zítřejší vernisáži bude od středy veřejnosti zpřístupněna Obrazárna Pražského hradu. Čas, po který poskytla své prostory výstavním projektům Opus Italicum a Sláva barokní Čechie, byl využit k prezentaci sbírky v zahraničí, ke studiu a novým zjištěním o její historii a zahájení prací pro chystaný vědecký katalog.
PRAHA - V nizozemském muzeu Bonnefantenmuseum v Maastrichtu se od března do září loňského roku za velkého zájmu představila Obrazárna Pražského hradu. Výstava nejvýznamnějších děl hradní sbírky nazvaná Císařské obrazy z Prahy zahájila cyklus prezentací středoa východoevropského umění. Její vernisáž byla načasována v předvečer zahájení mezinárodního veletrhu starožitností TEFAF, na který pravidelně přijíždějí kurátoři galerií a muzeí, sběratelé a starožitníci z celého světa. Některé z obrazů pražské sbírky byly v cizině vystaveny poprvé a od prvního dne se těšily velké pozornosti znalců. "To, co mělo největší úspěch," říká ředitelka odboru památkové péče Kanceláře prezidenta republiky Eliška Fučíková, "je fakt, že jde o nesmírně zajímavý a starý historický celek. Řada světových institucí sbírá umění řekněme od 18. do 20. století, kdežto základ našeho souboru má velmi starou historii a můžeme se zároveň pochlubit, že k tomu, co v naší sbírce zbylo, známe plno podrobností, které obvykle známy nebývají."
</TEXT>
<HEADING>
Podívat se obrazům "pod košilku"
</HEADING>
<TEXT>
V historické části sbírky Pražského hradu je kolem tří set obrazů. Vystavuje se sto dvacet, mezi těmi ostatními je ale ještě mnoho zajímavých položek, které si zájem odborníků i laiků zaslouží. "Teď právě Olga Pujmanová identifikovala dva obrazy, vedené původně jako italští anonymové," říká Eliška Fučíková. Jedním z nich je Giulio Romano, Raffaelův žák. "Lze tedy říci, že sbírka je početně uzavřena, nikoli však autorsky. Průzkumy pokračují, dovídáme se nové informace. Třeba tím, že obrazy šly na výstavu do Maastrichtu, absolvovaly důkladný technologický a reflektografický průzkum, který je pro restaurování velmi užitečný. Dříve se sice obrazy rentgenovaly, dnes jsou ale mnohem dokonalejší postupy, jimiž se jim dostaneme takříkajíc pod košilku. Jsou to metody nedestruktivní, nemusíme poškodit malbu, a přece uvidíme spodní vrstvy, původní kresbu (leckdy není jediná), jemné detaily. Někdy se neidentifikovaný autor může objasnit právě podle původní kresby, kterou kamera za jistých podmínek dokáže objevit." Při znovuotevření Obrazárny Pražského hradu budou k vidění tři přírůstky, jež Správa Pražského hradu pro galerii zakoupila loni. Jde o sošku Marta a Venuše rudolfínského sochaře Hanse Monta a dva obrazy, které byly malovány v císařské rezidenci Rudolfa II. a patrně patřily k císařské sbírce. Je to Bakchus a Silén Hanse von Aachen, zdánlivě mytologický výjev představující Bakcha a satyra. Při bližší identifikaci se však zjistilo, že skvělý portrétista použil pro tvář satyra autoportrét a bohu Bakchovi dal podobu císařského komořího Kryštofa Popela z Lobkovic. Další významnou akvizicí je obraz Bartholomea Sprangera Herkules a Omfalé. Autor patří k představitelům pozdního manýrismu, prošel mezinárodním školením a v roce 1580 byl pozván jako dvorní malíř na pražský císařský dvůr. "Naší náplní není nakupovat, nemáme na to ani prostředky," připomíná Eliška Fučíková. "Pokud se ale na trhu objeví dílo svázané s Pražským hradem, snažíme se je získat zpět."
</TEXT>
<HEADING>
Co zbylo z pěti století
</HEADING>
<TEXT>
Umělecká sbírka Pražského hradu má kořeny ve sběratelské vášni Rudolfa II. Mimořádně cenná sbírka po Rudolfově smrti zažila různé peripetie, císařovi následníci ji částečně rozebrali či rozprodali dávno předtím, než její zbytek odvezli Švédové v roce 1648 jako dar královně Kristině. Přesto některá díla na Hradě zůstala nepřetržitě, některá se během staletí oklikou vrátila z Vídně či Antverp. Novou sbírku v roce 1649 zakoupil pro Pražský hrad Ferdinand III. Nejstarší její dochovaný inventář pochází patrně z roku 1660. Osudy obrazů ovšem závisely na potřebě císařského dvora tu byla sbírka doplňována, tu ochuzována, hlavně však byla od druhé poloviny osmnáctého století až do počátku století dvacátého dobrým zdrojem při budování vídeňské císařské sbírky. Galerii dokonce zrušili a obrazy se rozptýlily jako dekorace. Poslední zbytky rudolfínské kunstkomory vzaly za své josefínskou dražbou v roce 1782. "Zdálo se, že na Pražském hradě nezbylo nic, co by mohlo důstojně posloužit jako výzdoba sídla prvního prezidenta," připomíná Eliška Fučíková. "Proto vznikl v roce 1920 takzvaný Masarykův fond, z něhož se pro Hrad nakupovaly obrazy - tehdy se ovšem orientovali především na české malířství 19. století, český barok a ještě kolekci ruského umění 19. století. Zajímavé obrazy pak byly na Hrad nakoupeny po roce 1945 - Špála, Filla, Kupka, Procházka... Dobrý soubor moderního umění pro tehdejší Kancelář prezidenta republiky neodpovídal ideové představě o Pražském hradě, a tak jej předala v roce 1962 Národní galerii a od ní už jsme ty obrazy nikdy nedostali. Zajímavá je synchronizace dat - v témže roce totiž všechny ty nejzajímavější položky historické části hradní sbírky včetně Veroneseů a Tintorettů Hrad vyřadil a nechal je odvézt na zámek Opočno - měly totiž pro reprezentační prezidentské prostory nevhodné náboženské náměty. Díky profesoru Neumannovi, který na Hradě udělal dusno, se zase vrátily, provedl se velký průzkum toho, co vlastně ještě depozitáře skýtají, a za tři roky se otevírala Obrazárna Pražského hradu." Nejen současná instalace obrazů, také nové informace o dílech, která depozitáře ještě skrývají, další průzkumy i snaha restaurovat a postupně zveřejňovat osudy děl způsobují, že o obrazárnu je stále větší zájem. Ještě bychom mohli připočíst třeba dva významné oltářní triptychy Joseho van Cleeve a Geertgena tot Sint Janse či Tintorettova Sv. Jeronýma, které jsou v držení Národní galerie. Pak se na "popelku" Obrazárnu Pražského hradu možná podíváme jinýma očima.
Umělecká sbírka Pražského hradu má kořeny ve sběratelské vášni Rudolfa II. Mimořádně cenná sbírka po Rudolfově smrti zažila různé peripetie, císařovi následníci ji částečně rozebrali či rozprodali dávno předtím, než její zbytek odvezli Švédové v roce 1648 jako dar královně Kristině. Přesto některá díla na Hradě zůstala nepřetržitě, některá se během staletí oklikou vrátila z Vídně či Antverp. Novou sbírku v roce 1649 zakoupil pro Pražský hrad Ferdinand III. Nejstarší její dochovaný inventář pochází patrně z roku 1660. Osudy obrazů ovšem závisely na potřebě císařského dvora tu byla sbírka doplňována, tu ochuzována, hlavně však byla od druhé poloviny osmnáctého století až do počátku století dvacátého dobrým zdrojem při budování vídeňské císařské sbírky. Galerii dokonce zrušili a obrazy se rozptýlily jako dekorace. Poslední zbytky rudolfínské kunstkomory vzaly za své josefínskou dražbou v roce 1782. "Zdálo se, že na Pražském hradě nezbylo nic, co by mohlo důstojně posloužit jako výzdoba sídla prvního prezidenta," připomíná Eliška Fučíková. "Proto vznikl v roce 1920 takzvaný Masarykův fond, z něhož se pro Hrad nakupovaly obrazy - tehdy se ovšem orientovali především na české malířství 19. století, český barok a ještě kolekci ruského umění 19. století. Zajímavé obrazy pak byly na Hrad nakoupeny po roce 1945 - Špála, Filla, Kupka, Procházka... Dobrý soubor moderního umění pro tehdejší Kancelář prezidenta republiky neodpovídal ideové představě o Pražském hradě, a tak jej předala v roce 1962 Národní galerii a od ní už jsme ty obrazy nikdy nedostali. Zajímavá je synchronizace dat - v témže roce totiž všechny ty nejzajímavější položky historické části hradní sbírky včetně Veroneseů a Tintorettů Hrad vyřadil a nechal je odvézt na zámek Opočno - měly totiž pro reprezentační prezidentské prostory nevhodné náboženské náměty. Díky profesoru Neumannovi, který na Hradě udělal dusno, se zase vrátily, provedl se velký průzkum toho, co vlastně ještě depozitáře skýtají, a za tři roky se otevírala Obrazárna Pražského hradu." Nejen současná instalace obrazů, také nové informace o dílech, která depozitáře ještě skrývají, další průzkumy i snaha restaurovat a postupně zveřejňovat osudy děl způsobují, že o obrazárnu je stále větší zájem. Ještě bychom mohli připočíst třeba dva významné oltářní triptychy Joseho van Cleeve a Geertgena tot Sint Janse či Tintorettova Sv. Jeronýma, které jsou v držení Národní galerie. Pak se na "popelku" Obrazárnu Pražského hradu možná podíváme jinýma očima.
</TEXT>
</DOC>
<DOC>
<DOCID>LN-20020114107</DOCID>
<DOCNO>LN-20020114107</DOCNO>
<DATE>01/14/02</DATE>
<TITLE>
Sundance Film Festival, 23. ročník nejprestižnějšího soutěžního filmového festivalu ve Spojených státech, začal v noci ze čtvrtka na pátek v americkém Park City.
</TITLE>
<TEXT>
PARK CITY (od zpravodaje LN v USA) - V průběhu jedenáctidenní přehlídky pořadatelé divákům nabídnou 113 celovečerních snímků, z nichž 74 bude mít na festivalu světovou premiéru. O vznik a rozvoj festivalu Sundance se přičinil herec a režisér Robert Redford, kterému jeho entuziasmus a nadšení pro nezávislé umění vydržely dodnes. Poprvé se Sundance konal v roce 1978 a brzy si získal jméno nejprestižnější přehlídky nezávislého filmu. Dnes se Sundance řadí mezi nejdůležitější filmová setkání na světě vedle Cannes, Berlína a Benátek.
</TEXT>
<HEADING>
Film v dějišti olympijských her
</HEADING>
<TEXT>
Slavnostní zahájení letošního ročníku, který ve srovnání s minulostí provázejí silná bezpečnostní opatření, se konalo v dějišti nadcházejících zimních olympijských her, přímo v Salt Lake City, a to v Symfonické síni Abravenall Hall. Připravované olympijské hry ovlivnily i obraz Park City, sídla festivalu. Obvyklé stánky produkčních společností a upoutávky na chystané festivalové projekce se dělí o místo s olympijskými dekoracemi a reklamami sponzorů. Zahajovací večer vyvrcholil snímkem režiséra a scenáristy Moisese Kaufmana The Laramie Project, v němž účinkují takové hvězdy jako Christina Ricciová, Laura Linneyová nebo Steve Buscemi.
</TEXT>
<HEADING>
Film proti netoleranci
</HEADING>
<TEXT>
Film se věnuje závažnému společenskému tématu: netoleranci k odlišnému způsobu života. Vypráví příběh homosexuálního studenta Matthewa Shepparda, který byl před třemi lety nesmyslně ve Wyomingu zavražděn skupinou odpůrců jeho sexuální orientace. O nejvyšší ocenění se bude ucházet 16 snímků, například Pumpkin režiséra Tonyho Abramse, Monito od Erika Easona nebo Sekretářka Stevena Shainberga. Mimo soutěž se představí filmy Storytelling režiséra Todda Solandze (vítěz z roku 1996) a Coastlines Victora Nuneze (vítěz z roku 1993). V mezinárodní nesoutěžní přehlídce se bude promítat 27 filmů. Pozornost budí polský snímek Bark od Kassii Adamikové, dcery slavné režisérky Agnieszky Hollandové, Birthday Girl s Nicole Kidmanovou v hlavní roli a také film The Dancer Upstairs, režisérský debut slavné herecké hvězdy Johna Malkowiche.
Film se věnuje závažnému společenskému tématu: netoleranci k odlišnému způsobu života. Vypráví příběh homosexuálního studenta Matthewa Shepparda, který byl před třemi lety nesmyslně ve Wyomingu zavražděn skupinou odpůrců jeho sexuální orientace. O nejvyšší ocenění se bude ucházet 16 snímků, například Pumpkin režiséra Tonyho Abramse, Monito od Erika Easona nebo Sekretářka Stevena Shainberga. Mimo soutěž se představí filmy Storytelling režiséra Todda Solandze (vítěz z roku 1996) a Coastlines Victora Nuneze (vítěz z roku 1993). V mezinárodní nesoutěžní přehlídce se bude promítat 27 filmů. Pozornost budí polský snímek Bark od Kassii Adamikové, dcery slavné režisérky Agnieszky Hollandové, Birthday Girl s Nicole Kidmanovou v hlavní roli a také film The Dancer Upstairs, režisérský debut slavné herecké hvězdy Johna Malkowiche.
</TEXT>
</DOC>
<DOC>
<DOCID>LN-20020114108</DOCID>
<DOCNO>LN-20020114108</DOCNO>
<DATE>01/14/02</DATE>
<TITLE>
Knižní rozhovor s knězem, teologem a publicistou Petrem Kolářem vydalo v minulých dnech nakladatelství Cesta.
</TITLE>
<TEXT>
Exilový novinář, kněz a teolog Petr Kolář, který je ústřední postavou knižních rozhovorů s publicistou Josefem Beránkem, není širší české veřejnosti příliš znám. Dnes šedesátiletý jezuita strávil drtivou většinu svého života v Německu, Francii a Itálii a zpátky do Čech (zejména pak na vlny Českého rozhlasu, v jehož náboženské redakci, ve které začal ihned poté působit) se definitivně vrátil až po listopadu 1989. Vedle zdejších katolických stálic typu Tomáše Halíka, Václava Malého či kardinála Miloslav Vlka působí tedy Petr Kolář nutně trochu v roli outsidera. Jeho rozhlasové pořady či publikace v tisku navíc jen zřídka odbočují z náboženských témat. V nich je však Kolář nepřekonatelný. Dokáže je totiž podávat s takovou erudicí, čtivostí a populárností, že v tom dnes na domácí scéně jen stěží najde konkurenta. Odbornou teologickou erudici ze západních univerzit, osobitost i složitost návratu do českého intelektuálního prostředí devadesátých let také tento jezuita reflektuje ve svých knižních rozhovorech s Josefem Beránkem.
</TEXT>
<HEADING>
Příliš radikální?
</HEADING>
<TEXT>
Jako vzácně uměřený vypravěč v nich podniká řadu exkursů - do vlastního bohatého života, v němž občas jen stěží kloubí věrného kněze, vášnivého horolezce a neustále nespokojeného intelektuála, do prostředí české exilové komunity ve Francii a úskalí emigrantství vůbec, do praktického čtení bible i složitého života současných kněží. Schopnost novinářské zkratky, nebývalá teologická erudice a především nebývalá otevřenost a upřímnost činí z rozhovorů vskutku zajímavý počin. Příjemné je na něm především, že v něm vypravěč nic nelakuje na růžovo. Kolář přiznává problémy se zbytnělou církevní mašinerií v Římě, s vlastní emotivní povahou, s celibátem i s intelektuálně chudým prostředím českých katolíků devadesátých let, pro které je občas "příliš radikální".
Josef Beránek: Hovory s Petrem Kolářem
Nakladatelství Cesta, Brno 2001
</TEXT>
</DOC>
<DOC>
<DOCID>LN-20020114109</DOCID>
<DOCNO>LN-20020114109</DOCNO>
<DATE>01/14/02</DATE>
<TITLE>
Pražské Národní divadlo uvedlo Smetanovu poslední operu Čertova stěna
</TITLE>
<HEADING>
OPERA
</HEADING>
<TEXT>
Úrovní svého hudebního nastudování se inscenace Čertovy stěny blíží nejlepším počinům této scény v posledních letech. Výtvarná podoba je zcela oproštěna od české inscenační tradice, jejíž problémy obchází a předsudky nesdílí.
Angličtí tvůrci, režisér David Pountney a scénograf Johan Engels, zvolili u opery, považované generacemi českých režisérů za inscenační oříšek, vcelku šťastný přístup. Rozporně a zmateně podávaný příběh sjednotili čistými, nelomenými a silně estetizovanými tahy - vykreslili obraz stárnoucího muže usilujícího o to, dát svému životu smysl a naplnění. Specificky českého či dokonce jihočeského není na jejich koncepci nic. Krajina je pro ně základním symbolickým prostředím, kterým je třeba projít, jehož nástrahy je třeba zvládnout, aby člověk došel naplnění svých tužeb. Vok z Rožmberka jí prochází ne jako jihočeský šlechtic, králův hejtmánek, ale jako lidská bytost bojující o svou pozdní lásku. Étos poslední Smetanovy opery je tak posílen o univerzálně platné poselství o lidské komunikaci jako cestě plné překážek, jejichž zdolání nás přivádí k druhému člověku. Tato Čertova stěna v nás musí nutně vyvolávat přání zhlédnout v tomto globálním podání i podobně laděné předchozí dílo Smetanova stáří, Tajemství. Scéně v prvém dějství dominuje lehce naznačená rudá šikma, modrá stuha řeky s oblaky na horizontu a artušovsky sevřený kruh lidí z podhradí, jejichž ruce si podávají bílou tkaninu. Tápající Vok se ocitá v působivém průsečíku sil zla, mezi Benešem a Rarachem, kostýmovanými neodlišitelně rudými plášti; výtvarně sugestivní anticipace závěru opery se děje pomocí tří cihlových stěn s obrazem Krista proťatým červeným bleskem. Uzounká lávka jako symbol vratkosti putování, na níž se střetává Katuška s dvojjediným Rarachem Benešem doplňuje obraz druhého dějství, jemuž dominuje nápaditá (byť nepříliš původní) práce se zrcadlovými plochami a portrétem vysněné ženy.
</TEXT>
<HEADING>
Hrozivé stěny
</HEADING>
<TEXT>
Třetí dějství je ve znamení dvou hrozivě do sebe zapadávajících stěn, jejichž dokonalé spojení by znamenalo vítězství sil zla. Úzkou štěrbinu mezi nimi z posledních sil udržuje Hedvika, spějící ke svému Vokovi, otci či manželovi. Dobro však přece jen zvítězí, pád obou stěn vyvolává mohutný dojem (ale dopravuje i veškerý prach divadla snad až na galerii). Hedvika klesá do náručí zcela neotcovsky rozklenutého. Tento anglický Vok opravdu není "rezignující melancholik" Krásnohorské, není však ani "švarným, světa znalým kavalírem", jak ho chtěly vidět pozdější generace. Také druhé české inscenační dilema opery (má být Rarach reálným čertem z české pohádky, nebo spíše personifikací Benešova špatného svědomí?) angličtí tvůrci elegantně vyřešili ve prospěch zla všudypřítomně rozpuštěného v nás všech, ba i v přírodních živlech. Nastudování Jiřího Bělohlávka je zejména pokud jde o hru orchestru precizní, smetanovsky cítěné, s ideálně volenými tempy a představuje zcela rovnocennou složku inscenace. Bělohlávek dokáže přečíst a oživit Smetanovu geniálně cítěnou, ale v instrumentačním detailu mnohdy poněkud úsporně traktovanou partituru sytými orchestrálními barvami. Umí vždy z orchestru Národního divadla dostat o poznání kultivovanější zvuk, s dobře vyváženými jednotlivými sekcemi, měkčí a technicky rafinovanější, než většina jeho kolegů. Smetanova orchestrální řeč, ve třetím dějství nepostrádající ani jisté novátorské rysy, pod jeho taktovkou ožívá v plné kráse svého ušlechtilého lyrismu. Pěvecké výkony jsou velmi vyrovnané, bez zřetelných slabin, ale také bez oslnivých vrcholů. Precizním nastudováním však zaujaly zejména ansámbly, z nichž nejzdařilejší byl sextet ze závěru druhého dějství. Z jednotlivců zaujal nejvíce Ivan Kusnjer v roli Voka jistým vokálním standardem a Dana Burešová jako Hedvika zdravým hlasovým fondem, více se naproti tomu čekalo od Valentina Prolata v roli Jarka.
Bedřich Smetana: Čertova stěna
Dirigent: Jiří Bělohlávek
Režie: David Pountney
Výprava: Johan Engels
Sbormistr: Pavel Vaněk
Pohybová spolupráce: Bambi Uden
Národní divadlo Praha Premiéra 20. 12. 2001
</TEXT>
</DOC>
<DOC>
<DOCID>LN-20020114110</DOCID>
<DOCNO>LN-20020114110</DOCNO>
<DATE>01/14/02</DATE>
<TITLE>
Písničky ze Semaforu 7
</TITLE>
<TEXT>
Od roku 1996 vydává firma BONTON Music (Sony Music /Bonton) řadu CD se všemi dostupnými záznamy písní z (pre)-historie nejslavnějšího českého "nekamenného" divadla druhé půle 20. století. Po dvojici desek v Písničkách 6 mají sběratelé i tentokrát "2 CD za cenu 1 CD" - a v dějinách Semaforu dospívají k polovině 60. let. Jsou tu popěvky zpásma Šest žen a také řada kuriozit, například Písnička pro Zuzanu, Láska, to jsou jen písmena či Zlá neděle v německé verzi, Mackie Messer v podání Milana Chladila nebo anglický zpěv dua Matuška Štědrý (Kaňonem takhle k večeru). Věřme, že velký projekt, stojící vlastně pořád na začátku, bude pokračovat i po nedávné předčasné smrti pečlivého editora Karla Knechtla. duš
Mezi námi
</TEXT>
<HEADING>
FOTOGRAFIE
</HEADING>
<TEXT>
V Místodržitelském paláci v Brně vystavuje do 20. 1. dokumentarista Jindřich Štreit svůj nejnovější fotografický soubor. Námětem cyklu jsou všednodenní situace rozličně handicapovaných lidí zachycované v interiérech i exteriérech, na ulici i v intimitě domovů, a především mimo prostory ústavů, uprostřed reálného a plnohodnotného světa. Na třech desítkách černobílých snímků se objevují varianty setkávání a soužití tělesně i mentálně postižených s rodinou, lidmi bližšími i vzdálenějšími, se zvířaty i s krajinou, věcmi i obydlími. Syrové výseče neidealizovaných životních osudů ukazují detaily, esence zobrazovaných vztahů, jindy i portrétují. Štreitovy fotografie zachycují víc než integraci handicapovaných, jsou dokumentem nepřívětivé, a přece životaplné podoby existence. bar
</TEXT>
<HEADING>
Africké bubínky lásky
</HEADING>
<TEXT>
Básnickou prvotinu mladé autorky Aleny Riedlové Slepičkové vydalo nakladatelství Host. Mladá brněnská filoložka rozčlenila svou lyrickou sbírku do tří cyklů: Příběh(y) domova, příběh(y) lásky a příběh(y) slov. "Všechno, co žijeme, je láska... teprve pak přicházejí slova." Naplněním tohoto předznamenání je šedesát šest básní bohaté a osobité obraznosti, vypovídajících o autorčině spirituálně zaměřeném světě. V době, kdy snad žádná jiná lidská hodnota nebyla překryta tolika blasfemiemi jako právě láska, jsou verše vyjadřující "víru ve velkou hostinu otevřených srdcí v krevním oběhu vesmíru" na místě. Autorka stihla již vydat druhou sbírku, kterou nazvala Bledě modré usínání. zj
Holčičky na zabití
</TEXT>
<HEADING>
VIDEO
</HEADING>
<TEXT>
Pro filmový debut si televizní režisér Bill Eagles zvolil žánr černohumorné krimi. Partnerem terorizovaná brunetka Dorothy (Susan Lynchová) ochrání plavovlasou Petulu (Rachel Weiszová) před agresí ze strany jejího milence Briana. Ale omráčený surovec naneštěstí zemře. Obě ženy tedy řeší rébus, jak vysvětlit jeho zmizení. Nápad s fingovaným únosem a požadováním výkupného však nutně spustí sled životu nebezpečných událostí... Neoriginální zápletku (viz lesbicky laděná Past z roku 1996) kompenzuje sled cynických scének na věčné téma "sex, lži a peníze". Scenáristickou hravost dosvědčuje třeba postava Brianova bratra, jenž zkušeným poklepem zázračně spravuje zaseklé výtahy i svou pistoli. pan
Pro filmový debut si televizní režisér Bill Eagles zvolil žánr černohumorné krimi. Partnerem terorizovaná brunetka Dorothy (Susan Lynchová) ochrání plavovlasou Petulu (Rachel Weiszová) před agresí ze strany jejího milence Briana. Ale omráčený surovec naneštěstí zemře. Obě ženy tedy řeší rébus, jak vysvětlit jeho zmizení. Nápad s fingovaným únosem a požadováním výkupného však nutně spustí sled životu nebezpečných událostí... Neoriginální zápletku (viz lesbicky laděná Past z roku 1996) kompenzuje sled cynických scének na věčné téma "sex, lži a peníze". Scenáristickou hravost dosvědčuje třeba postava Brianova bratra, jenž zkušeným poklepem zázračně spravuje zaseklé výtahy i svou pistoli. pan
</TEXT>
</DOC>
<DOC>
<DOCID>LN-20020114111</DOCID>
<DOCNO>LN-20020114111</DOCNO>
<DATE>01/14/02</DATE>
<GEOGRAPHY>PRAHA</GEOGRAPHY>
<TEXT>
U příležitosti předpremiéry dokumentu Václava Kučery Dobrá víla Kalandra, který koncem ledna uvede ČT v rámci seriálu Předčasná úmrtí, se ve vyprodaném Divadle Archa sešli muzikanti, kteří kytaristu a zpěváka Petra Kalandru doprovázeli na jeho více než čtvrtstoleté hudební dráze. Zuzana Michnová s Oskarem Petrem zavzpomínali na nejranější verzi skupiny Marsyas, Jan Spálený a Amatérské sdružení profesionálních muzikantů připomněli bluesovou stránku Kalandrovy osobnosti. Finále večera, ve kterém se pozdější obsazení Marsyas pozvolna přelilo ve volné sdružení Blues Session, patřilo těm nejznámějším písním Kalandrova repertoáru.
</TEXT>
</DOC>
<DOC>
<DOCID>LN-20020114112</DOCID>
<DOCNO>LN-20020114112</DOCNO>
<DATE>01/14/02</DATE>
<TITLE>
Nova i Česká televize uvedou stejnou soutěž, která je nejsledovanější na světě
</TITLE>
<TEXT>
Podobná soutěž poběží zanedlouho na obou televizích zatímco Nova koupila licenci, Česká televize se "nechala inspirovat".
PRAHA - České televizi se podařilo zaskočit svého největšího konkurenta, televizi Nova, když začátkem měsíce představila zbrusu novou soutěž Gladiátor, která využívá prvky kviz show. Jde o napodobeninu úspěšného formátu Nejslabší článek, pro který Nova loni v září získala programovou licenci od britské televize BBC a který se na její obrazovce objeví začátkem února. O Nejslabší článek měla zájem i ČT, nakonec však kvůli lepší nabídce Novy ustoupila. "ČT v určitém momentu dala přednost jinému řešení, kde poměr kvality a ceny byl pro veřejnoprávní televizi výhodnější," vysvětlil poté programový ředitel ČT Petr Koliha, aniž by prozradil, že půjde právě o Gladiátora. Přípravu Gladiátora se podařilo zcela utajit, takže mluvčí Novy Martin Chalupský musel přiznat, že se o něm dozvěděl až od novinářů. Pro Novu je rána o to větší, že ČT novou soutěž odstartuje již 30. ledna, a Nova tak se svou českou verzí "The Weakest Link" (Nejslabší článek), pořadem "Nejslabší! Máte padáka!", přijde o televizní prvenství.
</TEXT>
<HEADING>
Moderátorka je krutá
</HEADING>
<TEXT>
Obě soutěže fungují na principu nemilosrdného vyřazování soutěžících, které nemusí přímo souviset s jejich vědomostmi. V Nejslabším článku rozhodují o vyřazení soutěžícího po každém kole spoluhráči, u Gladiátora budou vyřazovat dva hráče během jednoho kola sami diváci textovými zprávami. Důležitou roli přitom sehrají sympatie, u Nejslabšího článku i kalkul protihráčů. Hlavní postavou Nejslabšího článku je tvrdá moderátorka, která si nikdy neodpustí jízlivou poznámku na adresu vyřazeného. Věta "Co jste sem vůbec lezl?!" přitom patří k těm mírnějším. Mistryní v tomto "umění" je moderátorka britské verze Anne Robinsonová, kterou si pro velký úspěch vyžádaly také americké televizní stanice. Představitelé showbyznysu se Robinsonové pomstili tím, že ji označili za "nejhůře oblečenou ženu planety, která svým zjevem připomíná Harryho Pottera".
</TEXT>
<HEADING>
Nova riskuje novou tvář
</HEADING>
<TEXT>
Na moderátorce visí veškerý úspěch Nejslabšího článku, takže například nemastná a neslaná německá verze na stanici RTL způsobila, že Nejslabší článek u diváků postupně propadl. Pro Novu byl výběr vhodné moderátorky složitý, televize dlouho nemohla najít pravou tvář. Několikaměsíčními tvrdými zkouškami prošly čtyři kandidátky, ze kterých vyšla vítězně herečka Národního divadla v Brně Zuzana Slavíková. Gladiátor na první pohled připomíná Nejslabší článek, jeho dramaturg Aleš Ulm ale tvrdí, že se neinspiroval pouze tímto pořadem, nýbrž i dalšími soutěžemi tohoto typu. Místo devíti hráčů se v Gladiátorovi utkají dvě pětičlenná družstva. Finále, ve kterém už nerozhodují soupeři ani diváci, nýbrž vědomosti dvou posledních hráčů, je ale u obou soutěží prakticky stejné. Vítězové soutěží obdrží finanční částku, na jejímž nastřádání se podíleli všichni hráči. U Nejslabšího článku rozhodně nejde o tak vysoké sumy jako u soutěže Chcete být milionářem?, ČT počítá se statisíci korun, které jí dodají blíže nespecifikovaní sponzoři. Na uvádění Gladiátora se budou střídat tři moderátoři: Petra Polanská, která se účastnila nedávného konkursu na moderátorku Snídaně s Novou, herec pražského divadla ABC Svatopluk Schuller a někdejší moderátor Nočního proudu na Radiožurnálu Zdeněk Vrba. Česká televize si od Gladiátora slibuje zvýšení sledovanosti. Soutěž nasadí do hlavního vysílacího času každou středu od 20 hodin.
</TEXT>
<HEADING>
Milionář zůstane. Zatím
</HEADING>
<TEXT>
Nova, která Nejslabší článek poprvé uvede začátkem února u příležitosti 8. výročí zahájení svého vysílání, zatím den jeho nasazení tají. Podle programové ředitelky Libuše Šmuclerové však půjde o pozdější hodinu než v případě Gladiátora: "Je to sice prime time, ale ne od 20, nýbrž od 21 hodin." Stanice vychází ze světových výzkumů, podle nichž Nejslabší článek nejvíce boduje mezi mladšími diváky. "Tomu přizpůsobujeme i jeho zařazení. Pro vysílání v pozdějším čase hovoří i ostřejší klima, které v pořadu převládá," vysvětluje Šmuclerová. Ačkoli jde o velmi úspěšný formát, programová ředitelka Novy nepočítá s tím, že Nejslabší článek porazí ve sledovanosti Milionáře. "Myslím, že Milionář bude úspěšnější. To ale neznamená, že ve věkové skupině, pro kterou je Nejslabší článek nejvhodnější, nebude tento pořad vyhrávat." Podle Šmuclerové zůstane Milionář v programovém schématu Novy minimálně do konce letošního roku. Ačkoli jeho sledovanost od premiéry pomalu klesá, dosud jsou jeho výsledky velmi dobré. Milionář je první formát zahraniční soutěže, který Nova koupila. Pochází od britské komerční stanice ITV, která jej prodala do téměř sta zemí světa. Nejslabší článek je odpovědí její konkurence, veřejnoprávní televize BBC, které se rovněž podařilo drsnou soutěž exportovat do desítek dalších zemí.
Nova, která Nejslabší článek poprvé uvede začátkem února u příležitosti 8. výročí zahájení svého vysílání, zatím den jeho nasazení tají. Podle programové ředitelky Libuše Šmuclerové však půjde o pozdější hodinu než v případě Gladiátora: "Je to sice prime time, ale ne od 20, nýbrž od 21 hodin." Stanice vychází ze světových výzkumů, podle nichž Nejslabší článek nejvíce boduje mezi mladšími diváky. "Tomu přizpůsobujeme i jeho zařazení. Pro vysílání v pozdějším čase hovoří i ostřejší klima, které v pořadu převládá," vysvětluje Šmuclerová. Ačkoli jde o velmi úspěšný formát, programová ředitelka Novy nepočítá s tím, že Nejslabší článek porazí ve sledovanosti Milionáře. "Myslím, že Milionář bude úspěšnější. To ale neznamená, že ve věkové skupině, pro kterou je Nejslabší článek nejvhodnější, nebude tento pořad vyhrávat." Podle Šmuclerové zůstane Milionář v programovém schématu Novy minimálně do konce letošního roku. Ačkoli jeho sledovanost od premiéry pomalu klesá, dosud jsou jeho výsledky velmi dobré. Milionář je první formát zahraniční soutěže, který Nova koupila. Pochází od britské komerční stanice ITV, která jej prodala do téměř sta zemí světa. Nejslabší článek je odpovědí její konkurence, veřejnoprávní televize BBC, které se rovněž podařilo drsnou soutěž exportovat do desítek dalších zemí.
</TEXT>
</DOC>
<DOC>
<DOCID>LN-20020114113</DOCID>
<DOCNO>LN-20020114113</DOCNO>
<DATE>01/14/02</DATE>
<TITLE>
Rada ČT odmítla Drahoše. Rada České televize odmítla jmenovat ředitelem ČT Brno jejího dosavadního šéfa Zdeňka Drahoše a nařídila zopakovat výběrové řízení na tuto funkci.
</TITLE>
<TEXT>
RFE uvažuje o odchodu z ČR. Rádio Svobodná Evropa uvažuje v souvislosti s tlakem vlády na jeho přestěhování z centra Prahy o odchodu z Prahy do Tallinnu nebo Budapešti.
Konkursy na šéfredaktory ČT. Česká televize vyhlásila výběrová řízení na šéfredaktory zpravodajství a publicistiky, šéfproducenta ředitelství zpravodajství a nový konkurs na ředitele ČT Brno.
Nova chce licenci v Bulharsku. Společnost MEF Holding blízká TV Nova se přihlásila do výběrového řízení na licenci pro celoplošné televizní vysílání v Bulharsku.
Kindernay vysílá NHL. RTV Galaxie zahájila na terestrických frekvencích TV 3 v Praze a Hradci Králové vysílání přímých přenosů NHL, které odkoupila od společnosti UPC Sport.
Nový investor Rádia Impuls. Novým většinovým vlastníkem provozovatele Rádia Impuls, společnosti Londa, by se měla stát německá firma Eurocast. Odprodej 66 procent Londy ještě musí schválit rada pro vysílání.
Cepra vlastní server o médiích. Agentura Cepra, která mediálně zastupuje TV Nova, provozuje od poloviny prosince vlastní internetový deník o médiích s názvem Česká média.+
Kršák vyhodil Železného. Jednatel a podílník společnosti CET 21 Peter
Kršák dal výpověď řediteli televize Nova Vladimíru Železnému. Kršák tvrdí, že právně má vše bezvadně ošetřené, mluvčí Novy Martin Chalupský ho označil za směšného.
"Magické" smlouvy podle všeho falešné. Firma CME, která už tři roky vede spor s Vladimírem Železným, zveřejnila odborné posudky kriminalistického ústavu na pravost dodatků k servisní smlouvě mezi CME a CET 21. Podle analýzy vznikly časově vzdálené smlouvy na jedné kopírce, na papíře z jednoho balení a podepsány byly stejným perem.
</TEXT>
</DOC>
<DOC>
<DOCID>LN-20020114114</DOCID>
<DOCNO>LN-20020114114</DOCNO>
<DATE>01/14/02</DATE>
<TITLE>
+ Potěšilo mne, když Reflex minulý týden přinesl svědectví několika lidí, kteří se cítí podvedeni "lidovým" autobazarem AAA. Sice se pak příznivci bazaru pokusili náklad Reflexu na stáncích vykoupit, nicméně příspěvek k demytizaci "vlídné" značky, o které se hodně šušká, ale málokdo je ochoten říci věci naplno, je platný a jednoznačně prospěšný.
</TITLE>
<TEXT>
- Když jsem na premiéře Pána prstenů po hodině promítání zjistil, že teprve teď začíná vlastní příběh, a po dalších skoro dvou hodinách, že už přišly titulky, aniž by příběh skončil, byl jsem zaskočen. Chápu, že si režisér musí něco nechat na příště, nechci ale rozuzlení zjistit až po devíti hodinách v kině. Dávám přednost filmům, které mají (jen) jeden začátek a (alespoň) jeden konec.
</TEXT>
</DOC>
<DOC>
<DOCID>LN-20020114115</DOCID>
<DOCNO>LN-20020114115</DOCNO>
<DATE>01/14/02</DATE>
<TITLE>
V posledních dnech loňského roku skončil život jedné legendy. Rádio Limonádový Joe opustilo frekvenci 90.3 FM, aby uvolnilo místo svému nástupci - bulvárnímu rádiu Expres. Stalo se tak z rozhodnutí Rady pro rozhlasové a televizní vysílání.
</TITLE>
<GEOGRAPHY>PRAHA</GEOGRAPHY>
<TEXT>
Je to paradox až symbolický. Na vlnách rádia, které proslulo originalitou, kvalitou a kreativností, od začátku ledna zní komerční pop a stále rozjaření moderátoři. Rádio Limonádový Joe bylo výjimečné. A je jedno, jestli to slovo chápeme v dobrém nebo špatném slova smyslu. Společně s Rádiem 1 tvořilo světlé ostrůvky v šedém moři našeho rozhlasového vysílání, které je z velké části ovlivňováno hudebními vydavatelstvími a prezentováno žoviálními moderátory bez smyslu pro český jazyk. Muzika, kterou lidé na jeho vlnách mohli slyšet, byla na hony vzdálená "největším" a "nejnovějším" hitům, které na nás chrlí všechna komerční rádia. A mluvený projev hlasatelů? Nikdo nikdy před tím nic podobného neslyšel.
</TEXT>
<HEADING>
Hanák, Kočičková a Macháček
</HEADING>
<TEXT>
Limonádový Joe vlastně moderátory neměl - jeho vysílání ovládala skupina lidí spjatá s kultovním divadlem Sklep, kteří si říkali moderatizátoři. Pod vedením Ovara Šarifa (Dušan Všelicha) pravidleně každé ráno vzniklalo zcela unikátní mystifikační vysílání. Mr. Kalina (Tomáš Hanák), Dr. Vinetů (Jiří Macháček), Ester Kočičková a další si vytvořili vlastní slovník a své věrné postruhače aspoň na několik hoblin denně přenesli do veselejšího a radostnějšího světa. Ve svých nejslavnějších dobách poslechovost Rádia Limonádový Joe podle oficiálního průzkumu - Media Projektu - kolísala mezi 30 a 40 tisíci lidmi denně. V únoru roku 2000 klesla pod 30 tisíc a schylovalo se k problémům. Vlastník licence, společnost Barrandov FM, nebyla spokojena s finanční situací rádia, a tak do něj dosadila nového ředitele Miroslava Pýchu, aby se pokusil situaci stabilizovat a rádio vyvést z dluhů. Konflikty mezi "obchodníkem" Pýchou a "umělcem" Všelichou na sebe nenechaly dlouho čekat. V květnu Všelicha opustil místo programového šéfa a vše vyvrcholilo 27. září 2000, kdy si celá skupina moderatizátorů sbalila věci a své působení na rádiu Limonádový Joe ukončila. Ani to však nebyl konec rádia.
</TEXT>
<HEADING>
Rádio usmrtila až rada
</HEADING>
<TEXT>
Ředitel Pýcha dal během několika dnů dohromady zcela nový tým a v říjnu Limonádový Joe zahájil další, a jak se později ukázalo poslední, epochu svého života. Novým duchovním otcem rádia se na více než rok stal režisér Otakáro Schmid. Jeho ranní show nazvaná Koroze dodala sice rádiu nový náboj, ale oblíbenosti Všelichova mystifikačního vysílání nikdy nedosáhla. Poslechovost rádia dále klesala a poslední výsledky Media Projektu naměřily rádiu historické minimum. Ve druhém a třetím měsíci loňského roku jej poslouchalo pouze 11 tisíc lidí denně. V lednu roku 2001 Rada pro rozhlasové a televizní vysílání vypsala licenční řízení na rádia, kterým končila platnost licence s koncem minulého roku a Limonádový Joe byl mezi nimi. Řada lidí pochopila, že Joe bude mít se znovuzískáním licence problémy, takže si o licenci rádia požádalo sedmnáct firem. Mezi nimi byly samozřejmě společnosti stávajícího ředitele Miroslava Pýchy a bývalého ředitele Dušana Všelichy, ale také například Mafra Media s projektem zpravodajského rádia nebo slovenské Radio Twist. Veřejná slyšení proběhla ve velkém stylu, Otakáro Schmid a Tomáš Hanák zahráli pěkné představení, Twist podpořil na půdě rady dokonce Miro Žbirka, ale nic z toho na radu neplatilo. Problémem se posléze ukázal být fakt, že o licenci nepožádal nynější vlastník Barrandov FM, Pýcha ani Všelicha se svými společnostmi totiž nebyli pro radu jasnými nástupci. Šance Twistu zase zhatili ministři české a slovenské vlády, kteří radní popudili přehnaným lobbingem. A tak rada nakonec vypálila rybník všem favoritům a licenci udělila projektu bulvárního Radia Expres společnosti 4S Production.
</TEXT>
<HEADING>
V Expresu řádí Těžkej Pokondr
</HEADING>
<TEXT>
Nové rádio Expres zahájilo své vysílání se zpožděním až odpoledne 2. ledna. Program a hudbu si vzala na starost známá dvojice Těžkej Pokondr, což by mohlo svádět k myšlenkám, že půjde o podobně "vypečené" vysílání jaké provozoval Limonádový Joe. Skutečnost je ovšem jiná, Expres se zatím tváří jako zcela průměrné rádio a od dalších komerčních stanic se liší pouze poněkud širším hudebním záběrem a menším počtem těch "největších a nejnovějších" hitů. Podle prvních ohlasů je zřejmé, že pro "limonádové" posluchače Expres není žádnou náhradou. Nic podobného jako jejich Joe na vlnových délkách nenajdou. Zoufalství ale nemusí podlehnout definitivně, šance tu přece jen ještě je. V tuto chvíli si zatím mohou naladit i vysílání rádia Limonádový Joe na Internetu a po další měsíce doufat, že Miroslavu Pýchovi vysílací rada přidělí některý ze tří nových kmitočtů v Praze, o něž se bude v dalších licenčních řízeních ucházet.
Nové rádio Expres zahájilo své vysílání se zpožděním až odpoledne 2. ledna. Program a hudbu si vzala na starost známá dvojice Těžkej Pokondr, což by mohlo svádět k myšlenkám, že půjde o podobně "vypečené" vysílání jaké provozoval Limonádový Joe. Skutečnost je ovšem jiná, Expres se zatím tváří jako zcela průměrné rádio a od dalších komerčních stanic se liší pouze poněkud širším hudebním záběrem a menším počtem těch "největších a nejnovějších" hitů. Podle prvních ohlasů je zřejmé, že pro "limonádové" posluchače Expres není žádnou náhradou. Nic podobného jako jejich Joe na vlnových délkách nenajdou. Zoufalství ale nemusí podlehnout definitivně, šance tu přece jen ještě je. V tuto chvíli si zatím mohou naladit i vysílání rádia Limonádový Joe na Internetu a po další měsíce doufat, že Miroslavu Pýchovi vysílací rada přidělí některý ze tří nových kmitočtů v Praze, o něž se bude v dalších licenčních řízeních ucházet.
</TEXT>
</DOC>
<DOC>
<DOCID>LN-20020114116</DOCID>
<DOCNO>LN-20020114116</DOCNO>
<DATE>01/14/02</DATE>
<TITLE>
Slavný americký sitcom Ženatý se závazky vysílá televize Prima znovu od ledna
</TITLE>
<TEXT>
Nenávidí svou práci, nesnáší svou ženu, své děti a při pohledu na výplatní pásku je mu do breku. Život Ala Bundy, chicagského prodavače bot, je plný proher. Přesto se mu musíte smát.
PRAHA - Šokovali Ameriku, pronikli na obrazovky ve více než 60 zemích světa a teď se znovu objeví v Česku. Rodina prodavače bot Ala Bundy se do českých domácností vrací po téměř třech letech už potřetí. Americký sitcom Ženatý se závazky (Married with Children) o průměrné rodině s podprůměrnými příjmy a žádnou perspektivou se v premiéře vysílal od dubna 1987 do června 1997 jako pilotní projekt americké televizní společnosti FOX. Autoři seriálu, Ron Leavitt a Michael G. Moye, se rozhodli zbořit zavedené tradice amerických rodinných seriálů. Usoudili, že je na čase přivést na televizní obrazovky protiváhu všem krásným, úspěšným a pohodovým hrdinům typu Cosby show. Pod pracovním názvem "Not the Cosbys" (Žádní Cosbyové) začali vymýšlet pravý opak. Když se 5. dubna 1987 poprvé na obrazovkách posadil zneuznaný prodavač bot Al Bunda na svůj gauč v obývacím pokoji domku někde na předměstí Chicaga s jednou rukou zapasovanou za lemem kalhot, sáhl po svých největších láskách, plechovce piva a ovladači televizoru, a s útrpným úsměvem doprovázeným sarkastickými poznámkami sledoval počínání své mírně hysterické ženy a nezvedených dětí, Amerika byla konsternována. Úspěch byl tak obrovský, že po prvním díle následovalo v jedenácti sériích dalších 260 pokračování. Seriál si získal příznivce po celém světě a z do té doby prakticky neznámých herců udělal hvězdy. Svérázná představa průměrné americké rodiny, tak jak ji tvůrci Ženatého se závazky předložili, vyvolala kromě vlny nadšení také silný odpor především u feministických kruhů. Intenzivní boj proti seriálu neměl žádný efekt a jeho obliba stále rostla. Proč? Protože byl opravdu "jako ze života". Jeho hlavní hrdinové mají spoustu nectností - přesně ty, které má mnoho obyčejných lidí. Sami sobě se zasmát nedokáží, smáli se tedy alespoň Bundovým. Kariéra Ala Bundy (Ed O'Neill) mohla být skvělá. Na škole vynikal ve sportu a často s vlahýma očima vzpomíná na svůj mistrovský kousek - čtyři touchdowny (položené míče) v utkání amerického fotbalu za Polkskou střední. Měl šanci dostat stipendium na několika vysokých školách, ale namísto toho potkal Peggy, svůj zlý osud, "Rudou záři", kterou pořád svým svérázným způsobem miluje, i když mu neustále "pije krev".
</TEXT>
<HEADING>
"Rudá záře" nevaří
</HEADING>
<TEXT>
A tak nakonec rezignoval na to být úspěšným mužem a skončil za pár dolarů v obchodě s botami, v němž marně čeká na štíhlé nožky krásných slečen v minisukních, a namísto toho musí obsluhovat tlusté a protivné zákaznice, které se touží narvat do lodiček, ačkoli by jim spíše padly krabice od bot či futrály od houslí. A doma čeká Peggy (Katey Sagalová), jejíž nejoblíbenější činností je lakování nehtů a sledování televizní talk show moderátorky Oprah Winfreyové zrovna v době, kdy na vedlejším kanálu běží striptýz nebo fotbal. Rusovlasá Peggy je žena v domácnosti, ale pojem domácnost jí moc neříká. K domácím pracím má odpor. Zpočátku ještě rodině alespoň občas uvaří, ale jíst se to vlastně nedá. Ještě že mají Bundovi psa Bucka, jehož granule jsou opravdu laskomina... Peggy má ještě další dva koníčky, které Alovi lezou na nervy: utrácení jeho těžce vydělaných peněz a manželský sex. A samozřejmě - konverzování se sousedkou Marcy (Amanda Bearseová), nepoměrně úspěšnější (až na ty manžely!) kamarádkou, která je kdykoli ochotná přidat se ke kritice Alových nešvarů (což jí Al vrací tím, že ji nepokrytě nazývá slepicí a morálně kazí její partnery).
</TEXT>
<HEADING>
Blondýnka a puberťák
</HEADING>
<TEXT>
Alovu povedenou rodinku ještě dotvářejí dvě dorůstající děti. Starší dcera Kelly (Christina Applegateová) by se mohla stát předobrazem mnoha vtipů o blondýnkách. Je tak roztomile hloupá, že když přijde k autu se staženým okénkem, domnívá se, že sklo někdo ukradl. Alův "Melounek" prochází školními ročníky jen proto, že spí se svými učiteli (jak alespoň škodolibě tvrdí její bratr), později si domů vodí jako své nastávající neuvěřitelné typy mladíků a nakonec udělá kariéru v neméně přihlouplých reklamách. Syn Bud (David Faustino) bojuje se sestrou, s pubertou a posléze s panictvím, kterého se ne a ne zbavit. Je nepoměrně chytřejší než Kelly, i na něj však dopadá rodinné stigma průměrnosti. V seriálu to dotáhne na post manažera své sestry. To vše vytváří fascinující celek, nad nímž se čeští diváci mohli bavit zásluhou televize Nova od prosince 1995 až do dubna 1999 (s krátkou pauzou mezi koncem premiérového uvedení a začátkem repríz). Nyní si můžete osudy Bundovy rodiny vychutnat znovu díky televizi Prima vždy od pondělí do čtvrtka před 22. hodinou.
Alovu povedenou rodinku ještě dotvářejí dvě dorůstající děti. Starší dcera Kelly (Christina Applegateová) by se mohla stát předobrazem mnoha vtipů o blondýnkách. Je tak roztomile hloupá, že když přijde k autu se staženým okénkem, domnívá se, že sklo někdo ukradl. Alův "Melounek" prochází školními ročníky jen proto, že spí se svými učiteli (jak alespoň škodolibě tvrdí její bratr), později si domů vodí jako své nastávající neuvěřitelné typy mladíků a nakonec udělá kariéru v neméně přihlouplých reklamách. Syn Bud (David Faustino) bojuje se sestrou, s pubertou a posléze s panictvím, kterého se ne a ne zbavit. Je nepoměrně chytřejší než Kelly, i na něj však dopadá rodinné stigma průměrnosti. V seriálu to dotáhne na post manažera své sestry. To vše vytváří fascinující celek, nad nímž se čeští diváci mohli bavit zásluhou televize Nova od prosince 1995 až do dubna 1999 (s krátkou pauzou mezi koncem premiérového uvedení a začátkem repríz). Nyní si můžete osudy Bundovy rodiny vychutnat znovu díky televizi Prima vždy od pondělí do čtvrtka před 22. hodinou.
</TEXT>
</DOC>
<DOC>
<DOCID>LN-20020114117</DOCID>
<DOCNO>LN-20020114117</DOCNO>
<DATE>01/14/02</DATE>
<GEOGRAPHY>BOGOTA</GEOGRAPHY>
<TEXT>
Kolumbijský prezident Andrés Pastrana odmítl návrh na obnovení mírových jednání, který mu v sobotu v noci předložilo vedení levicových povstaleckých Ozbrojených revolučních sil Kolumbie (FARC). Pastrana současně vyzval FARC, aby do 48 hodin opustily demilitarizované pásmo, jež jim vláda postoupila před třemi lety. Vůdce FARC v demilitarizovaném pásmu prohlásil, že povstalci se stáhnou z tamních pěti měst, ale že kontrolu nad venkovskými oblastmi si bude muset vládní armáda vybojovat. FARC financuje boje proti vládě příjmy z drog. Občanská válka v Kolumbii si ročně vyžádá přes tři tisíce životů.
</TEXT>
</DOC>
<DOC>
<DOCID>LN-20020114118</DOCID>
<DOCNO>LN-20020114118</DOCNO>
<DATE>01/14/02</DATE>
<TITLE>
Dnes začíná v Melbourne první grandslamový turnaj sezony - Australian Open. Generálka vyšla nejlépe švýcarským tenistů. Martina Hingisová a Roger Federer vyhráli turnaj v Sydney. V Melbourne ve finále exhibice uspěl v souboji tenisových titánů Sampras, jenž zdolal Agassiho.
</TITLE>
<GEOGRAPHY>SYDNEY</GEOGRAPHY>
<TEXT>
Po jedenácti měsících se bývalá tenisová jednička Martina Hingisová radovala z turnajového vítězství. Jedenadvacetiletá Švýcarka porazila ve finále v Sydney Američanku Meghann Shaughnessyovou 6:2, 6:3 a obhájila loňské prvenství. Hingisová v Sydney hrála poprvé od říjnového zranění a operace kotníku. "Přesně tohle jsem potřebovala. Hodně mi to zvedlo sebevědomí," těšila se Hingisová. "Přitom se musím přiznat, že tolik jsem od sebe nečekala. Ale jsem zpátky, znovu hraji dobře a mohu se měřit s kýmkoliv." V Melbourne došlo k očekávanému souboji dvou tenisových velikánů. Agassi, považovaný za největšího favorita turnaje, v něm trochu překvapivě prohrál s Petem Samprasem 6:7, 7:6, 3:6. Vítěz 13 grandslamových turnajů drtil Agassiho skvělým servisem (zahrál 24 es) a ve vzájemném 33 duelu byl podevatenácté úspěšnější. Sampras vyhrál i předchozí vzájemný duel ve čtvrtfinále US Open a i na Australian Open svedl los oba tenisty do stejné čtvrtiny pavouka. "Doufám, že další zápas už vyhraji. Zatím mě může těšit aspoň to, že moje žena by Samprasovu manželku rozhodně porazila," vtipkoval Agassi, který se svou ženou Steffi Grafovou, bývalou nejlepší tenistkou světa, vychovává již 11 týdnů syna Jaden Gila. Samprasovou manželkou je herečka Bridgette Wilsonová. "Já mám zase víc vlasů než Agassi," kontroval rovněž dobře naladěný Sampras. Český tenis bude v Austrálii reprezentovat osm mužů a čtyři ženy. Z kvalifikace se už do hlavní soutěže nikdo další nedostal. Těsně před začátkem turnaje byly také zveřejněny výsledky prestižní ankety účastníků okruhu ATP. Hráčem roku 2001 byl zvolen Australan Lleyton Hewitt, světová jednička a první nasazený na Australian Open. Ocenění pro hráče s nejvýraznějším zlepšením připadlo 31letému Goranu Ivaniševičovi, který senzačně vyhrál Wimbledon a na žebříčku poskočil ze 129. místa na 16. pozici. Nováčkem roku je 19letý Andy Roddick, nejlepším deblovým párem Jonas Björkman a Todd Woodbridge. Za příkladné sportovní chování převzal už podruhé Cenu Stefana Edberga Australan Patrick Rafter.
SYDNEY - Po jedenácti měsících se bývalá tenisová jednička Martina Hingisová radovala z turnajového vítězství. Jedenadvacetiletá Švýcarka porazila ve finále v Sydney Američanku Meghann Shaughnessyovou 6:2, 6:3 a obhájila loňské prvenství. Hingisová v Sydney hrála poprvé od říjnového zranění a operace kotníku. "Přesně tohle jsem potřebovala. Hodně mi to zvedlo sebevědomí," těšila se Hingisová. "Přitom se musím přiznat, že tolik jsem od sebe nečekala. Ale jsem zpátky, znovu hraji dobře a mohu se měřit s kýmkoliv." V Melbourne došlo k očekávanému souboji dvou tenisových velikánů. Agassi, považovaný za největšího favorita turnaje, v něm trochu překvapivě prohrál s Petem Samprasem 6:7, 7:6, 3:6. Vítěz 13 grandslamových turnajů drtil Agassiho skvělým servisem (zahrál 24 es) a ve vzájemném 33 duelu byl podevatenácté úspěšnější. Sampras vyhrál i předchozí vzájemný duel ve čtvrtfinále US Open a i na Australian Open svedl los oba tenisty do stejné čtvrtiny pavouka. "Doufám, že další zápas už vyhraji. Zatím mě může těšit aspoň to, že moje žena by Samprasovu manželku rozhodně porazila," vtipkoval Agassi, který se svou ženou Steffi Grafovou, bývalou nejlepší tenistkou světa, vychovává již 11 týdnů syna Jaden Gila. Samprasovou manželkou je herečka Bridgette Wilsonová. "Já mám zase víc vlasů než Agassi," kontroval rovněž dobře naladěný Sampras. Český tenis bude v Austrálii reprezentovat osm mužů a čtyři ženy. Z kvalifikace se už do hlavní soutěže nikdo další nedostal. Těsně před začátkem turnaje byly také zveřejněny výsledky prestižní ankety účastníků okruhu ATP. Hráčem roku 2001 byl zvolen Australan Lleyton Hewitt, světová jednička a první nasazený na Australian Open. Ocenění pro hráče s nejvýraznějším zlepšením připadlo 31letému Goranu Ivaniševičovi, který senzačně vyhrál Wimbledon a na žebříčku poskočil ze 129. místa na 16. pozici. Nováčkem roku je 19letý Andy Roddick, nejlepším deblovým párem Jonas Björkman a Todd Woodbridge. Za příkladné sportovní chování převzal už podruhé Cenu Stefana Edberga Australan Patrick Rafter.
</TEXT>
</DOC>
<DOC>
<DOCID>LN-20020114119</DOCID>
<DOCNO>LN-20020114119</DOCNO>
<DATE>01/14/02</DATE>
<GEOGRAPHY>Brno</GEOGRAPHY>
<TEXT>
Inaugurační koncert nového šéfdirigenta Státní filharmonie Brno Petra Altrichtera očekávala brněnská veřejnost s netrpělivostí. Program byl sestaven od soudobé skladby Arnošta Parsche Una voce přes Symfonii č. 4 Bohuslava Martinů a Janáčkovu Žárlivost až po Dvořákovu Romanci f moll a Mazurek e moll. Závěr večera patřil Smetanově Skočné z Prodané nevěsty a přídavku - Valse triste Oskara Nedbala. Altrichter vedl filharmonii s jistotou a bez zbytečné sentimentality. Diváci vnímali jako emocionální vrchol večera Dvořákovu Romanci f moll v podání houslisty Františka Novotného, milovníky moderny potěšil spíše dynamický Martinů. Soudobé dílo v porovnání s tímto klasikem vyznělo poněkud staticky.
</TEXT>
</DOC>
<DOC>
<DOCID>LN-20020114120</DOCID>
<DOCNO>LN-20020114120</DOCNO>
<DATE>01/14/02</DATE>
<TITLE>
Hra o Škodu Octavii Combi + 1000 dalších cen
</TITLE>
<TEXT>
Hrajte s Lidovými novinami!
* Chcete novou Škodu Octavii Combi se špičkovou výbavou a benzinem na celý rok?
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo počítač Siemens?
* Chcete být mezi více než 1000 čtenáři, kteří v nové soutěži LN vyhrají?
</TEXT>
<HEADING>
MÁTE PROBLÉM?
</HEADING>
<TEXT>
Potřebujete další informace o čtenářské Hře LN? Volejte na soutěžní linku: 02/96 36 35 00 Linka je v provozu ve všední dny od 8 do 12 hodin
Chyběla Vám v pátečním magazínu Lidových novin soutěžní karta? Zavolejte na soutěžní linku 02/96 36 35 00 a my Vám ji obratem zašleme. Karty (jedna na osobu a den) jsou rovněž až do vyčerpání zásob k dostání zdarma v Trafice Lidových novin, kterou najdete v recepci LN v Pobřežní 20, Praha 8. Je otevřena ve všední dny od 9 do 16 hodin.
Jak vyhrát nejpraktičtější české auto, spoustu peněz a další ceny?
* Zaškrtejte dnešní výherní čísla na své hrací kartě * Nalepte na kartu dnešní soutěžní kupon * Když zaškrtáte celý řádek, volejte neprodleně soutěžní linku * Podrobné informace najdete na své hrací kartě * Můžete zaškrtávat více hracích karet. Vyplatí se to!
SMS hra o nejlepší mobily a 2x100 000 Kč
Odpovědi posílejte ve formátu: HLA LN CISLOOTAZKY ODPOVED tedy například HLA LN01 B
Pozor! Kvůli automatickému vyhodnocování je nutné přesně dodržet formát odpovědi:
* mezi LN a číslem otázky nesmí být mezera
* mezi "HLA" a "LN" a číslem otázky a odpovědí naopak mezery být musejí
* čísla otázek od jedné do devíti musejí být ve formátu 01, 02 atd. (Používejte nulu, a nikoli písmeno o.)
* na každou otázku je nutné odpovídat zvláštní SMS zprávou
* Nelze odpovídat z internetu, je třeba použít mobilní telefon - na jeho číslo se Vám ozveme v případě výhry
DNEŠNÍ OTÁZKY: Otázka č. 7 (za 10 bodů) Která automobilka vyrábí populárního Brouka?
a) Opel b) Rover c) Citroen d) Volkswagen
Otázka č. 8 (za 20 bodů) Jak se jmenuje postavička, kterou v každém díle seriálu South Park zabijí?
</TEXT>
<HEADING>
a) Benny b) Kenny c) Johny d) Billy
</HEADING>
<TEXT>
Otázka č. 9 (za 30 bodů) Ve kterém dopravním prostředku závodí Anakin Skywalker v dílu Hvězdných válek Epizoda 1: Skrytá hrozba
a) v kluzáku b) v terénním vozidle c) v autě d) na motokáře
Soutěžní kupon: Vlepte do políčka číslo 3! T R A
</TEXT>
</DOC>
</CZE>