<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020620001</DOCID>
<DOCNO>LN-20020620001</DOCNO>
<DATE>06/20/02</DATE>
<TEXT>
Ledy v ODS se pohnuly. Celé vedení strany je odhodláno po porážce ve volbách dát své funkce k dispozici. Nic jiného podle Václava Klause ani nepřipadalo v úvahu. Jenom prý ještě není jisté, zda on sám bude, či nebude znovu kandidovat na předsedu. Klaus (jeho kolegové samozřejmě také) si za svůj krok zaslouží pochvalu. Uznal porážku a vyvozuje z ní patřičné důsledky. Není ovšem jasné, proč to trvalo tak dlouho. Proč nabízí funkci až ve chvíli, kdy odstoupil místopředseda ODS Přemysl Sobotka a kdy se v ODS šíří nespokojenost. Těžko se pak zbavit pocitu, že oznámení rezignace bylo spíše vynucené než uvážené. V jiných zemích jsou trochu jiné zvyky, zvláště když politik má už něco za sebou. Poražený Helmut Kohl s odstoupením neváhal. Ani vůdce britských konzervativců William Hague po porážce od Blaira nečekal na to, co si myslí strana, a vzdal se navždy předsednictví. Odstoupit uměl i francouzský socialista Lionel Jospin. Den po prohraném prvním kole prezidentských voleb udělal jasné gesto a odešel ze scény. Frajer, řeknete si, ale Francouzi nic jiného nečekali. Byla to samozřejmost. To jen u nás si politici po jasné prohře ještě troufají dělat půlkroky.
</TEXT>
</DOC>
<DOC>
<DOCID>LN-20020620002</DOCID>
<DOCNO>LN-20020620002</DOCNO>
<DATE>06/20/02</DATE>
<TITLE>
Šéf ODS si není jistý, zda bude znovu kandidovat * Funkce nabídne v pondělí i celé vedení ODS
</TITLE>
<TEXT>
Není pochyb o tom, že na Kongresu ODS nabídnu svou rezignaci - prohlásil včera Václav Klaus a dodal, že si není jistý, zda se bude o funkci předsedy ODS ucházet znovu.
PRAHA - Své 61. narozeniny oslavil včera Václav Klaus v komorním prostředí. Nejde o jediný rozdíl oproti minulému roku, kdy se na předsedovu počest konala obrovská párty. Tentokrát totiž Klaus zároveň nabídl po prohraných volbách rezignaci na svou funkci předsedy ODS. Plán nabídnout rezignaci potvrdil Klaus ve včerejším rozhovoru pro rozhlasovou stanici BBC. Někdejší premiér a nejdéle sloužící předseda parlamentní strany navíc řekl, že "není jisté", zda se bude znovu ucházet o předsednickou funkci. "Rodina si myslí, že to nemám zapotřebí," řekl Klaus. Podle informací LN je Klaus s největší pravděpodobností rozhodnut definitivně křeslo předsedy opustit. Klausova příkladu by měli následovat i další členové nejužšího vedení strany. "Dohodli jsme se, že na pondělním jednání grémia dáme své funkce k dispozici," prohlásil další místopředseda ODS Petr Nečas. Nečas navíc říká, že zřejmě nebude svou stranickou funkci ani obhajovat. "Přijímám svůj díl odpovědnosti za to, jak ODS ve volbách dopadla," řekl. Rozhodnuto zatím není to, kdy se bude o novém obsazení vedení strany rozhodovat. ODS se totiž pře o to, zda svolá stranický kongres na začátek podzimu, nebo na jeho konec. Starostové některých českých měst totiž čím dál hlasitěji navrhují, aby se mimořádný kongres konal ještě před komunálními volbami, nejlépe už v září. Obávají se, že bez toho nebude strana i na místní úrovni důvěryhodná. "Změny v ODS musí přijít co nejdříve. Jinak by se mohlo teoreticky stát, že levicové strany ovládnou i většinu obecních zastupitelstev, kde máme dosud silnou pozici," varoval starosta jihočeského Písku Luboš Průša.
</TEXT>
</DOC>
<DOC>
<DOCID>LN-20020620003</DOCID>
<DOCNO>LN-20020620003</DOCNO>
<DATE>06/20/02</DATE>
<TITLE>
PRAHA - Jedním z prvních kroků, k nimž čeští komunisté využijí v novém parlamentu svou volební podporu, bude pokus zrušit lustrační zákony. Síla jednačtyřiceti hlasů totiž KSČM umožňuje požádat Ústavní soud o zrušení zákona nebo jeho části. Za zrušení balíku norem, které mají zaručovat, že ve státních službách nebudou pracovat lidé významně spojení s někdejším komunistickým režimem, bojuje KSČM více než jedenáct let. Nově ustavený komunistický poslanecký klub už včera "odklepl" legislativní plán pro nové volebního období. "V následujících dnech ho budeme dopilovávat o další věci, které chceme prosadit. Náš absolutní a tvrdý nesouhlas s lustračním zákonem trvá už dlouho," naznačuje směr práce svých kolegů poslanec KSČM Pavel Kováčik. Konec lustrací podporuje celý klub KSČM. Poslanci se liší pouze v názoru, jak ukončení platnosti zákona "zařídit". Staronový šéf poslanců Vojtěch Filip si myslí, že není třeba se obracet na Ústavní soud. Podle něj stačí, když balík zákonů o lustracích zruší přímo parlament. "Je zbytečné obracet se na soud, zákon může zrušit sněmovna," uvedl Filip. Pokud však komunisté podají stížnost k soudu, velmi pravděpodobně uspějí. Když totiž loni v prosinci soud zamítl žádost sociálnědemokratických poslanců, kteří rovněž volali po zániku lustrací, odůvodnil to tím, že dosud neexistuje zákon o státní službě. Dlouho očekávaná norma, v níž jsou obsaženy i povinné lustrace, ale prošla parlamentem už letos v únoru.
</TITLE>
<TEXT>
První lustrační zákon přijalo v říjnu 1991 československé Federální shromáždění. Podobnou právní normu, tzv. malý lustrační zákon, pak na jaře 1992 schválila Česká národní rada. Od té doby byla na uzákoněné lustrace podniknuta řada útoků, především v podobě stížností u Ústavního soudu. Ten postupně rušil některé části. Ve své loňské výroční zprávě lustrační zákony v pasáži věnované lidským právům kritizovala i Evropská komise. Kritickými slovy ze strany EU také argumentují komunisté. "Za lustrační zákon jsme byli opakovaně kritizováni ze strany evropských institucí. Tak já si neumím představit, že tato věc bude donekonečna prodlužována," prohlašoval v úterý v Českém rozhlase místopředseda KSČM Miloslav Ransdorf. Lustracemi jako součástí "vypořádání se s minulostí" se zabývaly všechny země postkomunistického bloku. Na sousedním Slovensku se zákon po rozdělení federace neuplatňoval, zvlášť za Mečiarovy vlády snahy o zamezení vstupu bývalých spolupracovníků StB do státní správy ustrnuly. V Polsku byla lustrační právní norma schválena až po dlouhých diskusích na jaře 1997. Ještě předtím sněmovna uložila ministru vnitra vypracovat seznam lidí ve státních funkcích s minulostí spolupracovníků státní bezpečnosti. Bývalé východní Německo se s minulostí vypořádalo nejtvrději. Tamní parlament totiž zřídil tzv. Gauckův úřad. Ten zpřístupnil materiály východoněmecké Stasi všem, které tajná policie sledovala. Někdejší německý kancléř a muž, který bývá označován za jednoho z "otců zakladatelů" pádu komunismu, Helmut Kohl, před časem u soudu prosadil, aby k dokumentům o něm nemohli novináři ani veřejnost.
</TEXT>
</DOC>
<DOC>
<DOCID>LN-20020620004</DOCID>
<DOCNO>LN-20020620004</DOCNO>
<DATE>06/20/02</DATE>
<TITLE>
Kdyby pravicoví a centrističtí voliči zamířili k volebním urnám stejně disciplinovaně jako komunisté a nevydali se místo toho do hospod nebo na chalupy, mohl povolební scénář vypadat jinak. Být Špidlou, uspořádal bych volby uprostřed týdne a dal tak lidem šanci zmizet na pár hodin z práce. Možná by získal většinu hlasů, jako poděkování. Je to špatné. Země dostane takovou vládu, jakou si zaslouží. Ale co teď? Kdyby nic jiného, ukázala letošní volební účast, jak marné je šít své sliby na míru té skupině lidí, která nechá hlasování na ostatních. Proto doufám, že nová vláda přeruší tradici, která trvala po celá devadesátá léta, a bude se méně věnovat těm, kdo si myslí, že se svět točí kolem nich, a místo toho začne odměňovat ty, kdo jsou připraveni tvrdě pracovat. Až tehdy bude podle mého názoru tato země opravdu připravena na vstup do EU a ekonomickou soutěž, kterou s sebou členství přinese.
</TITLE>
<TEXT>
Ale ano, já vím, že - po naléhání a povzbuzování z Bruselu - Klaus a Zeman nakonec provedli většinu nezbytných institucionálních reforem... i když s ochotou pětiletých dětí, které jsou donuceny vyčistit si zuby a jít spát, místo aby mohly zůstat vzhůru a dívat se na Toma a Jerryho.
</TEXT>
<HEADING>
Úspěch se nepromíjí
</HEADING>
<TEXT>
I tak mi ale připadá, že politici po roce 1989 reformy spíš jenom předstírali. Jejich srdcím totiž byly vzdálené, protože byly vzdálené i srdcím jejich voličů. Českou politiku posledních dvanácti let určuje podle mého názoru jediné téma: příliš mnoho voličů (a to samozřejmě platí i o mnoha jiných zemích, včetně mé vlastní) jiným závidí úspěch. Raději budou všichni chudí, než aby se dívali na to, jak ti úspěšní vytvářejí bohatství, které se pak ve formě daní a pracovních míst přenese i na ty, kdo nejsou tak pracovití nebo tak nadaní jako oni nebo mají méně štěstí.
</TEXT>
<HEADING>
Nebude vítězů
</HEADING>
<TEXT>
ČSSD a Koalice mají nyní šanci pomáhat jim toto bohatství vytvářet. Ale aby toho dosáhly, musejí přestat se snahou chránit své voliče před realitou postkomunistického světa. Je například zcela správné, že se staráme o staré, nemocné a slabé. Ale celý svět ví, že tradiční systém financování penzijního zabezpečení je z demografických důvodů neudržitelný. Tak proč slíbila ČSSD lidem, kteří jsou dost mladí na to, aby si mohli začít platit soukromé penzijní připojištění a aby si na ně mohli vydělat, že "my vás venku na mrazu nenecháme"? Je zcela správné, když necháme starého člověka dožít důstojně v jeho bytě v centru města, v němž bydlel po celý život. Proč by však ve chvíli, kdy se tento důchodce rozhodne odejít do domova důchodců nebo se přestěhovat k dceři na venkov, mohl na jeho byt vznášet nárok založený na "trvajícím držení" jeho devatenáctiletý vnuk, který se do něj nastěhoval sotva den před tím. Proč by měl platit stejně směšné nájemné jako on? Tento příklad jsem si vybral záměrně, protože je dokladem mezi lidmi poměrně rozšířené tendence - abych parafrázoval J. F. Kennedyho - neptat se, co mohou oni udělat pro svou zemi, ale co může jejich země udělat pro ně. Když se všichni nájemníci domu v centru města (nebo všichni lidé v zemi) rozhodnou chovat podobně, jejich domácímu (nebo státu) brzy dojdou peníze a všechno se začne rozpadat. A kdo by pak byl vítězem?
</TEXT>
<HEADING>
Změna od základů
</HEADING>
<TEXT>
Jinak řečeno, to, co musí zmizet, jsou nejen institucionální pozůstatky řízené ekonomiky, ale také způsob myšlení. A rychle. Doufám jen, že se Špidla bude následující čtyři roky věnovat jak doslovnému znění, tak i duchu ekonomických reforem, které jeho předchůdci provedli. Spousta českých voličů mu za to možná nepoděkuje (ale koho to zajímá, stejně budou o příštích volbách všichni zase na chalupách). Jejich děti a historie mu však poděkují určitě.
Jinak řečeno, to, co musí zmizet, jsou nejen institucionální pozůstatky řízené ekonomiky, ale také způsob myšlení. A rychle. Doufám jen, že se Špidla bude následující čtyři roky věnovat jak doslovnému znění, tak i duchu ekonomických reforem, které jeho předchůdci provedli. Spousta českých voličů mu za to možná nepoděkuje (ale koho to zajímá, stejně budou o příštích volbách všichni zase na chalupách). Jejich děti a historie mu však poděkují určitě.
</TEXT>
</DOC>
<DOC>
<DOCID>LN-20020620005</DOCID>
<DOCNO>LN-20020620005</DOCNO>
<DATE>06/20/02</DATE>
<GEOGRAPHY>BUDAPEŠŤ</GEOGRAPHY>
<TEXT>
Maďarský premiér Péter Medgyessy včera přiznal, že pracoval pro komunistickou tajnou službu. Stalo se tak poté, co deník Magyar Nemzet v úterý zveřejnil dokument o jeho kariéře v tajné policii a opozice požadovala jeho demisi. Medgyessy se v parlamentu hájil, že byl důstojníkem kontrašpionáže na ministerstvu financí, který v roce 1982 zajišťoval hladký vstup Maďarska do MMF. Premiér včera navrhl, aby nový zákon o zveřejňování tajných materiálů zabránil dalšímu "zneužívání faktů" o minulosti maďarských politiků.
</TEXT>
</DOC>
<DOC>
<DOCID>LN-20020620006</DOCID>
<DOCNO>LN-20020620006</DOCNO>
<DATE>06/20/02</DATE>
<GEOGRAPHY>JERUZALÉM</GEOGRAPHY>
<TEXT>
Druhý krvavý útok během dvou dnů otřásl včera večer Jeruzalémem. Palestinský sebevražedný atentátník vystoupil z auta poblíž autobusové zastávky ve čtvrti French Hill. Došel k davu lidí čekajících na autobus začátkem podvečerní dopravní špičky a odpálil nálož připevněnou na vlastním těle. Výbuch zabil sedm lidí a další asi čtyři desítky zranil. Izrael po atentátu oznámil, že ještě přitvrdí vojenské akce proti Palestincům. Již včera večer bombardovaly vrtulníky na rozkaz Šaronovy vlády cíle v pásmu Gazy.
</TEXT>
</DOC>
<DOC>
<DOCID>LN-20020620007</DOCID>
<DOCNO>LN-20020620007</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Vláda včera přiklepla českým železničářům další stovky milionů korun. Peníze si vymohli odboráři a spolkne je odstupné pro zaměstnance Českých drah, kteří v rámci transformace odejdou do předčasného důchodu. Železničáři dostanou od státu 300 milionů korun ročně a příliv peněz by měl trvat až do roku 2005. Zmíněný plán vláda vyjádřila ve formě nařízení, které upravuje sociální projekt schválený Zemanovým kabinetem už v roce 2000. Sociální program a s ním spojené odstupné by se letos měly týkat asi dvou tisíc lidí, které chce podnik propustit. "V průměru se počítá s osmdesáti tisíci korun na osobu," uvedl mluvčí Českých drah Petr Šťáhlavský. To v Česku představuje přibližně pět až šest průměrných měsíčních platů. Státní podnik České dráhy v minulém roce skončil s čtyřmiliardovou ztrátou.
</TEXT>
</DOC>
<DOC>
<DOCID>LN-20020620008</DOCID>
<DOCNO>LN-20020620008</DOCNO>
<DATE>06/20/02</DATE>
<TITLE>
PRAHA - Nový teplotní rekord padl. Včera naměřili meteorologové v pražském Klementinu 33,9 stupně Celsia, což je o 2,7 stupňů více než platný rekord z roku 1934. Vlna veder, která kromě České republiky zasahuje v těchto dnech převážnou část evropského kontinentu, začíná lidem komplikovat život. Pražící slunce vyrábí nesnesitelnou výheň zejména v ulicích velkých měst. Lékaři varují především před dehydratací a úpalem. Horko způsobuje potíže i silničářům tím, že taví asfalt. Železničáři mají zase problémy s roztahujícími se kolejnicemi. V Německu dokonce žár, který ve stínu dosáhl bezmála 40 stupňů, rozpálil frekventovanou dálnici A 5 u Karlsruhe tak, až popraskala a stala se nesjízdnou. V Polsku byl ze stejných důvodů pro jistotu zakázán provoz kamionů. Současné, pro Středoevropany velmi neobvyklé horko skončí zřejmě v pátek, kdy se citelně ochladí a přijde déšť a bouřky. Meteorologové v této souvislosti varují před krupobitím. To už v noci na dnešek postihlo část Německa, kde padaly z oblohy kroupy velikosti tenisových míčků a pohroma si vyžádala několik zranění.
</TITLE>
<TEXT>
Jak se lze proti nezvyklým denním teplotám bránit? Lékaři doporučují neustále pít, a to především neslazené nápoje bez kofeinu. Dospělí by měli vypít přinejmenším tři litry tekutin denně, děti alespoň dva litry. Mnoho firem v České republice proto v souladu s předpisy svým zaměstnancům nyní zdarma dodává minerální vodu na pracoviště. Potíže jsou ale třeba s řidiči vozů hromadné dopravy, kteří v tomto počasí patří k nejrizikovějším skupinám. Obvykle to dopravní podniky řeší také rozdáváním nápojů zdarma nebo přístroji pro výrobu sodovky na trasách řidičů. V mnoha městech vyjely do ulic kropicí vozy, aby zvlhčily vzduch. Kapičky vody rozptýlené ve vzduchu totiž zlepšují mikroklima a usazují prach. Nejde ovšem o levnou záležitost. Jen v Praze vyjde pokropení nejdůležitějších a nejrušnějších ulic ve všech městských částech na 160 tisíc korun denně. V hlavním městě letos poprvé vyjely kropicí vozy v úterý. Obvykle se tak děje vždy, když teplota přesáhne 25 stupňů. Kropí se hodinu po poledni. V minulosti technická správa komunikací do vody přidávala osvěžující vůně, v současnosti se tak ale už neděje. Nejenže to doporučují hygienici, ale přísady navíc kropení prodražují. V cisternách už je tedy výhradně jen čistá voda.
</TEXT>
<HEADING>
Na silnicích jsou asfaltové potoky
</HEADING>
<TEXT>
Například na Litoměřicku však měli silničáři zcela jiné starosti. Pražící slunce na silnici mezi Ústím nad Labem a Lovosicemi rozehřálo asfaltové záplaty tak, že se horký a tekutý asfalt začal rozstřikovat až na kapoty vozů. Silničáři proto v úseku snížili povolenou rychlost a rozteklé záplaty sypali granulovanou drtí. Rovněž České dráhy zaznamenaly kvůli vysokým teplotám několik případů vybočení kolejí. Ty ale nijak vážně provoz na železnici nezkomplikovaly. Přesto vlaky mohly některými místy projíždět jen sníženou rychlostí deset kilometrů za hodinu. Nejen silnice, koleje a lidé trpí horkem. Například zoologické zahrady musely některým druhům vytvořit snesitelnější prostředí rosením studenou vodou nebo napouštěním bazénů k ochlazení. Nečekané vedro také může ublížit mnoha rostlinám. "Neměly totiž dostatek času si na změnu intenzity záření zvyknout," varoval Václav Větvička z Botanické zahrady Univerzity Karlovy. V horkých dnech potřebují i rostliny zvýšenou péči jak v podobě častějšího zalévání, tak například i stínu. Venkovní rostliny naopak mohou nečekaně nabývat na objemu a zejména stromům pak hrozí rozlomení kmene váhou koruny. Radost z tropického počasí ovšem mohou mít pivovary. Těm se zvyšuje prodej piva často i o třetinu a více. "V horkých dnech prodáváme měsíčně asi dvakrát tolik než v zimě, tedy tisíc hektolitrů," potvrdil ředitel černohorského pivovaru Ivo Štorek.
Jaké teploty naměřili včera odpoledne ve vybraných evropských městech
Londýn 23
Paříž 24
Lisabon 21
Madrid 29
Brusel 24
Amsterodam 19
Berlín 26
Praha 34
Vídeň 32
Řím 30
Záhřeb 32
Bělehrad 30
Sofie 25
Atény 30
Ankara 19
Moskva 25
Kyjev 26
Bukurešť 27
Budapešť 32
Bratislava 32
Varšava 30
Minsk 27
Riga 32
Helsinky 25
Stokcholm 25
Oslo 19
Předpověď na další dny
</TEXT>
</DOC>
<DOC>
<DOCID>LN-20020620009</DOCID>
<DOCNO>LN-20020620009</DOCNO>
<DATE>06/20/02</DATE>
<TITLE>
PRAHA - Včera to šlo vše ráz naráz. Nejvyšší vedení ODS oznámilo, že dá své funkce k dispozici. Ještě na začátku týdne přitom špičky ODS navenek vypadaly jednotně a razantně odmítaly všechny hlasy požadující změny ve vedení strany. Uvnitř ODS to ale vypadalo trochu jinak. Podle zdroje LN blízkého vedení ODS nešel Václav Klaus na pondělní zasedání občanských demokratů ani zdaleka přesvědčen, že má ve funkci zůstat. "Trochu to připomínalo situaci Jozefa Chovance po prohraném kvalifikačním zápase s Belgií," popisoval zdroj LN. "Klaus byl zvědav, co na volební výsledek řeknou ostatní členové vedení. Ti se ale tvářili, že se zase tak nic moc nestalo a poplácávali jej po ramenou. Všem bylo jasné, že s Klausem by museli nabídnout rezignaci také a někteří se obávají, že by pak svoji pozici nemuseli uhájit," tvrdí člověk blízký vedení ODS, který si ale nepřeje být jmenován. Po zasedání rady se tak oficiálně o žádné rezignaci nehovořilo. Právě naopak. Místopředseda ODS Jan Zahradil například ještě v pondělí prohlašoval, že občanští demokraté nebudou vycházet vstříc tlakům na urychlené změny ve vedení strany. Na vině podle něj byla "některá média, političtí konkurenti a další nepříliš přátelsky naladěné skupiny". Podle zdroje LN však Klausovo sebevědomí mohl zviklat i vzkaz přímo z jeho rodiny. "Na zasedání pražské regionální rady veřejně četl esemesku od staršího syna. Bylo to něco ve smyslu doufám, že tě ani na chvíli nenapadlo, že bys to nesložil. Víš, že kdyby ne, stálo by to ODS další odliv voličů. Klaus chtěl znát názor regionální rady. Nikdo mu neříkal odejdi, ale také nikdo přehnaně neprosil zůstaň," řekl zdroj. Sám Václav Klaus včera v BBC otevřeně řekl, že "rodina si myslí, že to nemám zapotřebí".
</TITLE>
<HEADING>
Náhradu hledám
</HEADING>
<TEXT>
V úterý pak oznámil rezignaci člen výkonného výboru Přemysl Sobotka. Ten v pondělí neuspěl s návrhem na svolání mimořádného zářijového kongresu, na němž by svoje funkce dalo k dispozici vedení ODS. Klaus tehdy svolání kongresu nevyloučil. Sjezd by se však podle něj neměl konat v září, ale v prosinci a neměl být volební, ale "bilanční". Vedení ODS chtělo vycházet z analýzy, kterou měl vypracovat pětičlenný tým. Podle zdroje LN se Václav Klaus v úterý a snad ještě i včera radil s některými lidmi z pražské ODS. "Čím dál tím víc to vypadalo, že je rozhodnut udělat něco jako Miloš Zeman - ohlásit datum odchodu z politiky a skončit," je přesvědčen zdroj. Nakonec ale Klaus tak razantní krok neučinil. "Je zřejmé, že chce ještě dotáhnout některé věci. Nechce ztratit vliv - chce mít jistotu, že se najde jeho vhodný nástupce a ODS bude pokračovat správným směrem," vysvětluje si zvrat člen blízký vedení ODS. Alespoň částečně tento názor potvrdil i Václav Klaus krátce poté, co jej jeho bývalý kolega ze špičky ODS Miroslav Macek na své webové stránce vyzval k rezignaci a hledání nástupce. "Ano, já si náhradu za sebe, opravdu a upřímně řečeno, hledám... už dlouho a budu i nadále hledat," reagoval Klaus.
V úterý pak oznámil rezignaci člen výkonného výboru Přemysl Sobotka. Ten v pondělí neuspěl s návrhem na svolání mimořádného zářijového kongresu, na němž by svoje funkce dalo k dispozici vedení ODS. Klaus tehdy svolání kongresu nevyloučil. Sjezd by se však podle něj neměl konat v září, ale v prosinci a neměl být volební, ale "bilanční". Vedení ODS chtělo vycházet z analýzy, kterou měl vypracovat pětičlenný tým. Podle zdroje LN se Václav Klaus v úterý a snad ještě i včera radil s některými lidmi z pražské ODS. "Čím dál tím víc to vypadalo, že je rozhodnut udělat něco jako Miloš Zeman - ohlásit datum odchodu z politiky a skončit," je přesvědčen zdroj. Nakonec ale Klaus tak razantní krok neučinil. "Je zřejmé, že chce ještě dotáhnout některé věci. Nechce ztratit vliv - chce mít jistotu, že se najde jeho vhodný nástupce a ODS bude pokračovat správným směrem," vysvětluje si zvrat člen blízký vedení ODS. Alespoň částečně tento názor potvrdil i Václav Klaus krátce poté, co jej jeho bývalý kolega ze špičky ODS Miroslav Macek na své webové stránce vyzval k rezignaci a hledání nástupce. "Ano, já si náhradu za sebe, opravdu a upřímně řečeno, hledám... už dlouho a budu i nadále hledat," reagoval Klaus.
</TEXT>
</DOC>
<DOC>
<DOCID>LN-20020620010</DOCID>
<DOCNO>LN-20020620010</DOCNO>
<DATE>06/20/02</DATE>
<TITLE>
Kongres před volbami do místních samospráv. Právě takové požadavky se začínají ozývat od představitelů Občanské demokratické strany na regionální úrovni.
</TITLE>
<GEOGRAPHY>PRAHA</GEOGRAPHY>
<TEXT>
Pár dní po volbách sílí v ODS hlasy kritizující politiku nejužšího vedení strany. Řadě starostů zvolených do funkcí za občanské demokraty se nelíbí chování politického grémia po neúspěchu v parlamentních volbách. Chceme svolat mimořádný kongres strany už před komunálními volbami, vzkazují komunální politici pražskému vedení. Výkonná rada ODS je ale opačného názoru a se svoláním mimořádného kongresu otálí. Chce napřed vypracovat analýzu volebního neúspěchu. Především místní politici z menších měst se však obávají, že pokud ODS neprojeví snahu po sebereflexi a změnách, prohraje i komunální volby. "Máte-li nějakou nemoc, musí se léčit okamžitě. Máte-li nežit, je potřeba do něj fiknout hned," prohlásil například starosta Tišnova na Brněnsku Petr Fruwirt. Pro urychlené svolání sněmu ještě před volbami do místních zastupitelstev by hlasovali i starosta Kroměříže Petr Sedláček, jihočeských Nových Hradů František Štangl či první muž prostějovské radnice Jan Tesař. Ještě radikálnější postoj zaujal písecký starosta Luboš Průša. Podle něj by měli z funkce odejít všichni čelní představitelé ODS včetně předsedy Klause. "Kdyby nás přijelo před volbami podpořit současné vedení ODS, nevím, jestli by to nakonec nemělo na naše voličské preference negativní účinek," uvedl doslova Průša. "Upřímně ale říkám, že nevím, který konkrétní politik by ho mohl v tuto chvíli nahradit," připustil vzápětí starosta Písku. Rovněž prostějovský Jan Tesař se domnívá, že další účinkování Klause v čele ODS je věcí hodnou vážné debaty. "Jsem jeho příznivec. Je však potřeba si uvědomit, že má stejně tak příznivců jako odpůrců. S tímto je potřeba zacházet jako s faktem," konstatoval prostějovský starosta.
</TEXT>
<HEADING>
Velká města jsou loajálnější
</HEADING>
<TEXT>
Jiní komunální politici však svého stranického šéfa naopak hájí. "Je zajímavé, jak všichni volají po Klausově rezignaci. Koalice ve volbách na rozdíl od nás zcela propadla, a přitom nikdo z politiků těchto stran nežádá hlavu tak tragicky neúspěšných předsedů, jakými jsou Hana Marvanová a Cyril Svoboda," prohlásil starosta Hluboké nad Vltavou Tomáš Jirsa. I Petr Fruwirt z Tišnova u Brna soudí, že problém není v osobě předsedy strany, ale v její dosavadní politice. "Poslanci by měli být s občany a obcemi v kontaktu celé čtyři roky. A ne jen dva týdny před volbami vyrukovat na náměstí," usoudil. Mnohem větší podporu má vedení ODS ve velkých městech. Primátoři Jihlavy, Ústí nad Labem či Plzně se shodli, že unáhlená řešení by byla pro stranu nebezpečná. S mimořádným kongresem by počkali až po komunálních volbách. "Ty jsou o něčem jiném než volby parlamentní," podotkl ústecký primátor Miroslav Pátek. "Pokud by dalo vedení teď své funkce k dispozici, mohlo by to stranu rozložit zevnitř. Kongres by se konat měl, je ale otázka, zda by bylo vhodné těsně před volbami dělat velké změny ve straně. To by mohlo destabilizovat celou volební kampaň," uvedl primátor Plzně Jiří Šneberger. Šneberger se nicméně domnívá, že by bylo vhodné, kdyby všichni čelní představitelé dali před kongresem své funkce k dispozici a nechali se v nich případně potvrdit. "Alespoň já bych to tak udělal," prohlásil.
Jiní komunální politici však svého stranického šéfa naopak hájí. "Je zajímavé, jak všichni volají po Klausově rezignaci. Koalice ve volbách na rozdíl od nás zcela propadla, a přitom nikdo z politiků těchto stran nežádá hlavu tak tragicky neúspěšných předsedů, jakými jsou Hana Marvanová a Cyril Svoboda," prohlásil starosta Hluboké nad Vltavou Tomáš Jirsa. I Petr Fruwirt z Tišnova u Brna soudí, že problém není v osobě předsedy strany, ale v její dosavadní politice. "Poslanci by měli být s občany a obcemi v kontaktu celé čtyři roky. A ne jen dva týdny před volbami vyrukovat na náměstí," usoudil. Mnohem větší podporu má vedení ODS ve velkých městech. Primátoři Jihlavy, Ústí nad Labem či Plzně se shodli, že unáhlená řešení by byla pro stranu nebezpečná. S mimořádným kongresem by počkali až po komunálních volbách. "Ty jsou o něčem jiném než volby parlamentní," podotkl ústecký primátor Miroslav Pátek. "Pokud by dalo vedení teď své funkce k dispozici, mohlo by to stranu rozložit zevnitř. Kongres by se konat měl, je ale otázka, zda by bylo vhodné těsně před volbami dělat velké změny ve straně. To by mohlo destabilizovat celou volební kampaň," uvedl primátor Plzně Jiří Šneberger. Šneberger se nicméně domnívá, že by bylo vhodné, kdyby všichni čelní představitelé dali před kongresem své funkce k dispozici a nechali se v nich případně potvrdit. "Alespoň já bych to tak udělal," prohlásil.
</TEXT>
</DOC>
<DOC>
<DOCID>LN-20020620011</DOCID>
<DOCNO>LN-20020620011</DOCNO>
<DATE>06/20/02</DATE>
<TITLE>
Co říkají místopředsedové ODS na krok svého šéfa
</TITLE>
<TEXT>
Jan Zahradil: Byl jsem připraven, že Klaus takový zásadní krok udělá. Proto jsem ho nechtěl k ničemu předem nutit a naléhat na něj. Klaus ví, že výměna předsedy politické strany není výměna řidiče tramvají. Je nutné najít způsob, jak to udělat, aby výměna takové osobnosti, jako je Václav Klaus, neposlala stranu do kolen.
Petr Nečas: Dohodli jsme se, že na pondělním jednání dáme k dispozici své funkce. Zřejmě nebudu na funkci místopředsedy ODS znovu kandidovat. Přijímám svůj díl odpovědnosti na tom, jak Občanská demokratická strana ve volbách dopadla. Debatuje se ještě o termínu kongresu. Jestli bude na začátku podzimu, nebo na jeho konci.
Ivan Langer: Není možné oddělit odpovědnost předsedy od zbytku týmu. Proto je logické, že svoji rezignaci nabídne celé vedení. Domnívám se, že v takovém případě by se měl politik vrátit do místního sdružení, kde začínal, a ptát se, jestli mu ještě důvěřují. Já už jsem tu otázku položil a oni mi důvěru vyslovili. Ale je to jen první krok. Proto nemohu říct, zda se o funkci budu ucházet znovu.
</TEXT>
</DOC>
<DOC>
<DOCID>LN-20020620012</DOCID>
<DOCNO>LN-20020620012</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Co dnes dělá Václav Klaus kromě toho, že nabízí svou rezignaci na funkci šéfa ODS? Zorganizoval malou oslavu svých narozenin, hledá si poslaneckou kancelář a připravuje se na stěhování do svého bytu. V komorní atmosféře ve stínu volebního výsledku oslavil včera Klaus své 61. narozeniny. Zatímco loňské kulaté jubileum předseda sněmovny slavil ve velkém stylu několik dní a oslav se účastnili politici, umělci, sportovci a další celebrity, letos byla jeho oslava střídmější. Několik svých spolupracovníků pozval na oběd a rozloučil se s nimi slavnostním přípitkem. Dostal několik drobných dárků a dort. Klaus si včera současně začal hledat i kancelář, kam by se mohl jako řadový poslanec uchýlit. Pozici řadového poslance nebere nijak tragicky. "Nebral bych to jako ponižující, je to v každém případě jiné," řekl včera v rozhovoru pro BBC. Dodal, že by měl mít více času nejen na rodinu a koníčky, ale i na hlubší ekonomické analýzy. Klaus se stěhuje i z vily předsedy sněmovny v Praze-Kobylisích. Má však vlastní byt, takže se hledáním nového domova nezatěžuje. Dalším úkolem bude nákup vlastního auta. Podotkl, že nemá mercedes a pravděpodobně si koupí škodovku. I když si muž, který je považován za hlavního strůjce české ekonomiky, odvyká výhodám, které mu funkce přinášely, jeho role v politice ještě nekončí. Volební prohra pro něj není podle jeho vyjádření důvodem k "důchodové rezignaci". Odmítá nabídky akademické kariéry, které po volbách dostává ze zahraničních univerzit. Pevně věří, že se republika vrátí do stavu 90. let. O jejich interpretaci se podle něj právě odehrává boj. "Řekl bych, že 90. léta v každém případě rehabilitována budou," soudí Klaus.
</TEXT>
</DOC>
<DOC>
<DOCID>LN-20020620013</DOCID>
<DOCNO>LN-20020620013</DOCNO>
<DATE>06/20/02</DATE>
<TITLE>
Grebeníček se změnil v českého Haidera. To je podle sociologů z prestižních agentur pro výzkum veřejného mínění jedním z důvodů, proč analytici udělali chybu a nepředpověděli nástup komunistů.
</TITLE>
<GEOGRAPHY>PRAHA</GEOGRAPHY>
<TEXT>
Sobotní úspěch komunistů vyrazil analytikům dech. Grebeníčkova strana jako jediná získala o 220 tisíc hlasů více než ve volbách z roku 1998 a s 41 zvolenými kandidáty téměř zdvojnásobila počet svých mandátů ve sněmovně. Volební překvapení má podle šéfů agentur hned několik důvodů: Výzkumníci neodhadli rekordně nízkou účast ve volbách, kterých se zúčastnilo jen 58 procent voličů. Netušili, že voliči komunistů nebudou ochotni spolupracovat s tazateli a budou se "stydět" hovořit o svých preferencích. A především nemohli vědět, že komunisté nasbírají hlasy voličů protestujících proti nynější ekonomické a politické situaci. Jedinou výjimkou byl výzkum agentury TNS Factum z 29. května. Ten se "trefil" přesně a komunistům přisoudil 18 procent. Tato předpověď byla součástí každotýdenních průzkumů, v nichž TSN Factum kromě volebních preferencí zjišťovalo také spotřebitelské chování. "Máme obavu z toho, že lidé odhodlaní volit komunisty nejsou ochotni spolupracovat, pokud se za nimi jde přímo s volebním výzkumem. Otázky spojené s tržním chováním naopak dokázaly odvést pozornost," řekl analytik TSN Factum Stanislav Hampl. O neochotě komunistických voličů ke spolupráci hovoří i ostatní sociologové. Zároveň však zdůrazňují nový trend letošních voleb - z KSČM se stala protestní strana. "Komunistická strana byla jedinou stranou v důsledné opozici. Lidé, kteří chtěli poslat vzkaz velkým stranám, že nejsou s jejich činností spokojeny, tak učinili na adrese komunistické strany," řekl šéf agentury STEM Jan Hartl. Ředitel STEM zároveň analyzoval nízkou volební účast. Tu podle něj způsobila neúčast středových a pravicových voličů. "Přeběhnout na druhý břeh se jim nechtělo, ale ztratili motivaci volit některou z pravicových stran," dodal Hartl. Sociolog Daniel Kunštát z Centra pro výzkum veřejného mínění je ještě radikálnější. "Ne všichni voliči KSČM jsou bytostnými bolševiky. Strana začala hrát v českém politickém systému podobnou úlohu, jakou hrají pravicové strany Le Pena, Pima Fortuyna nebo Jörga Haidera v západní Evropě," tvrdí Kunštát. "Ani nezáleží na heslech. Nezáleží, jakou demagogii prosazují, zda bojují za sociální spravedlnost nebo proti přistěhovalcům. Nakonec nacionalismus je velmi přítomen také u českých komunistů," dodal Kunštát. Podle poznatků CVVM narostly hlasy komunistům o 220 tisíc, přičemž jde většinou o hlasy dřívějších voličů ČSSD, kteří nebyli spokojení s tím, jak strana zároveň s účastí na vládě pozbyla svoji radikálnost.
Od roku 1998 komunisté posílili
Kolik hlasů získali ve volbách komunisté
Komunistická strana Čech a Moravy získala jako jediná parlamentní strana více hlasů než ve volbách v roce 1998:
KSČM letos získala 882 653 hlasů rozdíl proti roku 1998 + 224 103 hlasů
Kolik hlasů získaly ostatní parlamentní strany
Ostatní parlamentní strany od roku 1998 o hlasy voličů přišly:
ČSSD letos získala 1 440 279 hlasů rozdíl proti roku 1998 -488 381 hlasů
Strany Koalice letos získaly 680 671 hlasů rozdíl proti roku 1998 -456 369 hlasů
ODS letos získala 1 166 975 hlasů rozdíl proti roku 1998 -489 036 hlasů
Neparlamentní strany
strana hlasy
Národně demokratická strana 5532
Demokratická liga 4059
Balbínova poetická strana 9287
ODA 24 278
Volba pro budoucnost 16 730
Humanistická aliance 8461
Akce za zrušení Senátu 9637
Naděje 29 955
Nové hnutí 139
Republikáni Miroslava Sládka 46 325
Cesta změny 13 169
Česká strana národně sociální 38 655
Romská občanská iniciativa 523
Strana zdravého rozumu 10 849
Strana venkova 41 773
České sociálně demokratické hnutí 602
Česká pravice 2041
Republikáni 6786
Sdružení nezávislých 132 699
Moravská demokratická strana 12 975
Strana za životní jistoty 41 404
Pravý Blok 28 163
Strana zelených 112 929
Strana demokratického socialismu 475
</TEXT>
</DOC>
<DOC>
<DOCID>LN-20020620014</DOCID>
<DOCNO>LN-20020620014</DOCNO>
<DATE>06/20/02</DATE>
<TITLE>
Po úspěchu KSČM ve volbách do Poslanecké sněmovny se otevřely před touto stranou nové obzory. Poprvé od roku 1989 má některý z jejích vůdců možnost získat funkci místopředsedy Poslanecké sněmovny. Dále budou představitelé třetí nejsilnější strany v zemi usilovat o šanci spolurozhodovat o státním majetku prostřednictvím České konsolidační agentury a Fondu národního majetku. Lidové noviny se v této souvislosti zeptaly několika odborníků, zda souhlasí s tím, aby zástupci KSČM zasedli ve vysokých funkcích Poslanecké sněmovny nebo v České konsolidační agentuře a Fondu národního majetku.
</TITLE>
<HEADING>
Miroslav Mareš, politolog
</HEADING>
<TEXT>
Už se tomu nedá vyhnout. Ve sněmovně by funkci komunisté mít měli. Jisté ohrožení přináší mentalita, kterou s sebou komunisté nesou, ale zapojení do systému by je mohlo zbavit aureoly jediných odpůrců establishmentu, kterou jsou v současné době obklopeni. Možnost zasednout v konsolidační agentuře a FNM souvisí s cestou, jíž se bude ekonomika současné vlády ubírat.
</TEXT>
<HEADING>
Daniel Herman, mluvčí biskupské konference
</HEADING>
<TEXT>
My k této otázce zaujímáme jednoznačně negativní postoj. KSČM je zločineckou organizací, která se nikdy nedistancovala od své krvavé minulosti. Proto by neměli zasedat v žádných funkcích. Postoj biskupské konference vůči komunistům je nesmiřitelný.
</TEXT>
<HEADING>
Jiří Pehe, politolog
</HEADING>
<TEXT>
Já s tím, aby komunisté zasedli ve funkcích Poslanecké sněmovny, nemám žádný problém, protože parlament je volená instituce, ve které mají být zastoupeny všechny strany. Účast ve sněmovních orgánech má odrážet výsledky voleb, a pokud nejsou demokratické strany schopny komunisty zakázat, pak jim musejí přiznat jisté funkce v parlamentu. Rozdíl je ve tvoření vlády, kde je třeba kooperovat. V konsolidační agentuře a FNM být nemají, protože to vyžaduje mocenské fungování, takže by měly být demokratické strany v tomto ohledu opatrné.
</TEXT>
<HEADING>
Bohumil Doležal, politolog
</HEADING>
<TEXT>
Podle mého názoru není z hlediska formálního možné komunisty ignorovat při obsazování těchto funkcí. Demokracie je totiž postavena na tom, že mohou jejích výhod požívat iti, kteří se ji snaží narušit. Podle mě není tragédie, když zasednou do formálních funkcí, ale když se s nimi zástupci ostatních stran scházejí a jednají. Bavit se s nimi je skandál.
</TEXT>
<HEADING>
Petr Matějů, sociolog
</HEADING>
<TEXT>
Zasednutí komunistů ve sněmovních funkcích je naprosto nepřípustné, protože by bylo jen další legitimizací této strany, která byla v minulém režimu jediná a dosud se nedokázala reformovat. Konsolidační agentura a Fond národního majetku není tak vidět, takže by měl být kladen mnohem větší důraz na kompetenci než na jakoukoli stranickou příslušnost. Ta by neměla být v žádném ohledu kritériem, proto není na místě ani otázka zasednutí komunistů v tomto úřadě.
</TEXT>
<HEADING>
Jiří Pernes, historik
</HEADING>
<TEXT>
Já osobně s tím absolutně nesouhlasím. Ale jestliže tento stát umožňuje, aby se účastnili voleb, a oni z nich vyjdou jako vítězové, pak mají právo zasedat v těchto orgánech. Je mi to ale krajně proti srsti, protože je to strana, která porušuje české zákony už jenom svým názvem.
Já osobně s tím absolutně nesouhlasím. Ale jestliže tento stát umožňuje, aby se účastnili voleb, a oni z nich vyjdou jako vítězové, pak mají právo zasedat v těchto orgánech. Je mi to ale krajně proti srsti, protože je to strana, která porušuje české zákony už jenom svým názvem.
</TEXT>
</DOC>
<DOC>
<DOCID>LN-20020620015</DOCID>
<DOCNO>LN-20020620015</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Do konce týdne se šéf poslanců KSČM Vojtěch Filip sejde se sociálním demokratem Bohuslavem Sobotkou. Filip bude předsedovi poslaneckého klubu ČSSD znovu tlumočit nabídku komunistické strany, že podpoří případný menšinový kabinet sociální demokracie. Poslanci se měli sejít už včera, jednání však bylo odloženo. "Respektujeme snahu ČSSD vést dialog nejprve s Koalicí," vysvětlil odklad Filip a dodal, že bude s předsedou sociálnědemokratických poslanců mluvit i o podobě nové sněmovny. "Chci ho informovat o tom, že klub KSČM plánuje například iniciovat vznik nové komise pro matku a dítě. Dále bychom se měli bavit o počtu nových výborů, delegací a dalších orgánů sněmovny. Žádné personální otázky bychom řešit neměli," řekl Filip.
</TEXT>
</DOC>
<DOC>
<DOCID>LN-20020620016</DOCID>
<DOCNO>LN-20020620016</DOCNO>
<DATE>06/20/02</DATE>
<TITLE>
PRAHA - V pondělí se podruhé sejdou vyjednávací týmy ČSSD a Koalice. Půjde ale přitom o nejdůležitější schůzku, která může ukázat, zda jsou tyto dvě odlišné strany schopny sestavit jednu vládu. Bude se totiž poprvé mluvit o tom, jak sloučit programy a názory levicových sociálních demokratů, pravostředových lidovců a pravicových unionistů. V programech ČSSD a Koalice jsou rozdíly a celé jednání bude o tom, kdo bude ochoten ustoupit ze svých plánů a jak moc. Možná největším problémem bude výše a struktura daní. Koalice před volbami trvala na tom, že se daně musí snížit. ČSSD plánovala, že daně nesníží, a naopak mírně zvýší pro majetné občany. Sociální demokraté chtěli například zvýšit daň z příjmů. Zástupci Koalice brzy po volbách zmírnili své původní prohlášení. Místo snižování daní mluvili o tom, že jsou pro to, aby se alespoň nezvyšovaly. Je otázkou, jak na tento vstřícný krok zareaguje tým Vladimíra Špidly. "Nějaké šíbování se sazbami je možné," řekl o daních před několika dny MfD Špidla.
</TITLE>
<HEADING>
Schodek pod 100 miliard
</HEADING>
<TEXT>
Lze předpokládat, že Koalice bude protestovat proti zvyšování státního dluhu. Na jednání má podle unionisty Ivana Pilipa přijít s požadavkem, aby schodek státního rozpočtu nepřerostl sto miliard korun. Spory při vyjednávání mohou přijít i u plošných přídavků pro děti (chce ČSSD) a povinného spoření na důchod (chystá Koalice). Dalším kritickým místem možného společného programu bude také regulované nájemné, které chtějí socialisté na rozdíl od Koalice zachovat.
</TEXT>
<HEADING>
Co může být problémem při jednání o vládě
</HEADING>
<TEXT>
* přídavky na děti - Sociální demokraté chtějí zavést plošné vyplácení přídavků. Koalice naopak vyplácení jen těm, kdo je opravdu potřebují.
* důchodová reforma - Koalice počítá s tím, že si každý bude před důchodem povinně spořit na staří. ČSSD to odmítá.
* regulované nájemné - ČSSD chce zachovat alespoň částečnou regulaci nájemného. Strany Koalice naopak říkají, že je nezbytné uvolnit nájemné, aby začal fungovat trh s byty.
* daně - Koalice chce snížit daně zaměstnancům i podnikatelům. ČSSD plánuje mírné zvýšení daní a větší přerozdělování směrem od bohatších k chudším lidem.
</TEXT>
</DOC>
<DOC>
<DOCID>LN-20020620017</DOCID>
<DOCNO>LN-20020620017</DOCNO>
<DATE>06/20/02</DATE>
<TITLE>
PRAHA - Součástí vyjednávání o sestavení nové vlády bude nejenom rozdělování jednotlivých ministerstev, ale i diskuse o obsazení klíčových postů v Poslanecké sněmovně. Už teď je jisté, že oproti minulému volebnímu období se počet místopředsedů sněmovny může zvýšit až dvojnásobně - ze dvou na čtyři. "Může být věcí parlamentu, jestli si udělá místopředsedů pět, sedm nebo deset," prohlásila místopředsedkyně ČSSD Marie Součková. Vladimír Špidla a jeho ČSSD totiž prosazují poměrné zastoupení na místech "šéfů" dolní komory parlamentu včetně komunistů. Proti jejich účasti ve vedení sněmovny sice protestuje zejména Unie svobody, její hlasy však mohou usednutí člena KSČM do křesla místopředsedy zvrátit jen těžko. Nejvážnějším kandidátem na funkci předsedy sněmovny je nyní podle všeho lidovec Jan Kasal. Ten sice tvrdí, že mu takovou funkci dosud nikdo nenabídl, ale pro televizi Prima připustil, že by ji případně přijal. Jedním z jeho zástupců se zřejmě stane šéfka Unie svobody Hana Marvanová. Ta na tuto otázku reaguje velmi podobně jako Kasal. "Personální otázky neřešíme, jde hlavně o programovou shodu," řekla LN. Na přímý dotaz však připustila, že za určitých okolností by funkci přijala. "Já jsem připravená na leccos, ale víc se k tomu nyní nebudu vyjadřovat," prohlásila. To komunisté vycházejí ze Špidlových slov, že by v řízení sněmovny zastoupení mít měli a včera už jmenovali dva své kandidáty předsedu jejich poslaneckého klubu Vojtěcha Filipa a místopředsedkyni Zuzku Rujbrovou. Místopředsedou sněmovny však bude jen jeden z nich. O tom, že by zastoupení ve vedení sněmovny neměla sociální demokracie, její vedení ani neuvažuje: "Vítěz bere vše. Přeberte si to, jak chcete," řekla Marie Součková. Dodala, že hovořit o konkrétním jménu z řad ČSSD je ale nyní předčasné. Podle výsledků voleb zastoupení ve vedení sněmovny ale náleží i ODS. Václav Klaus však včera v BBC jasně řekl, že žádnou funkci ve vedení sněmovny nechce. Kdo z ODS by mohl řídit zasedání místo jeho, občanští demokraté podle místopředsedy Ivana Langra zatím neřešili.
</TITLE>
<TEXT>
MOŽNÍ KANDIDÁTI NA FUNKCE V POSLANECKÉ SNĚMOVNĚ
Předsedkyně Unie svobody Hana Marvanová by mohla obsadit křeslo místopředsedkyně sněmovny
Do křesla místopředsedy sněmovny by za KSČM mohl usednout Vojtěch Filip, případně Zuzka Rujbrová
Místopředseda KDU-ČSL Jan Kasal by mohl být podle spekulací předsedou sněmovny
</TEXT>
</DOC>
<DOC>
<DOCID>LN-20020620018</DOCID>
<DOCNO>LN-20020620018</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
"Je to nesmysl." Těmito slovy reagovala včera předsedkyně Unie svobody-DEU Hana Marvanová na informace, že by její strana tlačila členy KDU-ČSL, kteří případně usednou ve vládě, aby se dobrovolně vzdali poslaneckých mandátů ve prospěch jejich neúspěšných kandidátů. Deník Právo napsal, že by se tak do sněmovny mohli dostat například členové vedení US-DEU Ivan Pilip, Petr Mareš či Pavel Pešek, kteří ve volbách propadli. S odvoláním na nejmenovaného vysoce postaveného člena vedení US dále uvedlo, že přepuštěním mandátů by lidovci unionistům kompenzovali fakt, že při kampani "vytvořili masivní tlak na členskou základnu a sympatizanty, aby dávali preferenční hlasy jim na úkor lidovců". "Rozhodně to není pravda. Přečetla jsem si to až v novinách. Nic takového jsme od KDU-ČSL nikdy nepožadovali ani jsme nikdy o ničem takovém nejednali ve vedení US. O nic takového ani žádat nehodláme, respektujeme vůli voličů," řekla Marvanová. "V žádném případě nepřistoupíme na to, že by se kdokoli vzdával svého mandátu," sdělil předseda KDU-ČSL Cyril Svoboda. Oba šéfové Koalice, kteří v pondělí zahájili s představiteli ČSSD jednání o sestavení budoucí vlády, také včera uvedli, že jsou připraveni učinit jakýkoli krok ke stvrzení své soudružnosti. Místopředsedkyně ČSSD Marie Součková řekla, že její strana bude od Koalice požadovat písemný závazek, že se uskupení nerozpadne. Ten by měl být zakotven i ve smlouvě o budoucí vládní koalici. "Jsem připravena na jakýkoli čin, prohlášení či krok, kterým ujistíme kohokoli, že budeme pracovat společně," tvrdí Marvanová. "Nic nebrání tomu, podepisovat dokumenty, které to potvrdí," dodal Svoboda.
</TEXT>
</DOC>
<DOC>
<DOCID>LN-20020620019</DOCID>
<DOCNO>LN-20020620019</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Nepatrné škody napáchal požár, který včera odpoledne vypukl v kanceláři hospodářské správy ministerstva financí v Letenské ulici v Praze. Nebyly zničeny ani žádné důležité dokumenty, ani drahá technika. Mluvčí ministerstva Jaroslav Třoska uvedl, že při požáru nebyl nikdo zraněn. Policisté uvedli, že v kanceláři hořel počítač. Zaměstnanci ministerstva museli kvůli kouři opustit budovu. Hasiči, kteří na místo přijeli s pěti vozy, oheň zlikvidovali po několika minutách. Policisté na 20 minut zastavili v Letenské ulici dopravu. Příčinu požáru vyšetřuje bezpečnostní technik.
</TEXT>
</DOC>
<DOC>
<DOCID>LN-20020620020</DOCID>
<DOCNO>LN-20020620020</DOCNO>
<DATE>06/20/02</DATE>
<TITLE>
V obci, kde vždy vítězili občanští demokraté, voliči nyní dali nejvíce hlasů ČSSD
</TITLE>
<TEXT>
ODS prohrála i v Závišicích, kde měla až dosud nejvíce voličů. Starostu výsledky překvapily.
ZÁVIŠICE - A jak jsou na tom Závišice? Tuto otázku bylo často slyšet při sobotním sčítání a zveřejňování volebních výsledků v sídle moravskoslezské ODS v Ostravě. Od dob, co byla ODS založena, nepoznala v této obci nedaleko Kopřivnice na Novojičínsku porážku. Bašta ODS však v těchto volbách padla. O šest hlasů tam nad občanskými demokraty zvítězili sociální demokraté. Nevím. Odpověď místního starosty na to, jak se mohlo v Závišicích stát, že socialisté vyhráli, je příznačná. Vlastimil Hajda, rozložitý šestapadesátiletý muž, sedí ve své kanceláři a údiv nad volebními výsledky jej dosud neopustil: "Vždy tady vyhrávalo Občanské fórum a potom už ODS. Ať to byly volby komunální, parlamentní nebo senátní." Až tyto volby vše změnily. Přišlo k nim 458 voličů z 599 a pro ČSSD jich hlasovalo 130, pro ODS 124, Koalici 95 a komunisty 35, zbývajících 174 hlasů dali voliči dalším stranám. "Ještě že alespoň s těmi komunisty to dopadlo dobře. Mají u nás nejmenší podporu z celého okresu," uvádí starosta jedinou pro něj pozitivní věc, kterou lze z volebních výsledků vyčíst. V čele obce je, jak sám starosta říká, od počátku. To znamená od roku 1990. ODS má v obci osmnáct členů, on je jedním z nich. Na rozdíl od ČSSD a komunistů tam má ODS místní organizaci. "Vždyť tady ČSSD neudělala jediný mítink, jejich činnost veškerá žádná," diví se. Přitom Závišice rozhodně nejsou žádným rájem milionářských konzervativců. Většina lidí dojíždí za prací do několik kilometrů vzdálené Kopřivnice nebo Nového Jičína. V obci žijí dva autodopravci, jeden z podnikatelů má keramickou dílnu, hospodaří tam několik soukromých zemědělců.
</TEXT>
<HEADING>
Ani dětský den nepomohl
</HEADING>
<TEXT>
"ODS tady pořádala dětský den, procházku pohádkovým lesem, velikonoční zábavu," vypočítává Vlastimil Hajda. Vysvětluje, co všechno se v obci pod jeho vedením změnilo: od opravy kostela přes vybudování hřiště a úpravy hřbitova po rozšíření silnice, na kterém se pracuje v těchto dnech. "O rozšíření se mluvilo nejméně dvacet let. Vedle cesty není žádný chodník a lidé v zimě uskakovali před jedoucími auty rovnou do potoka," popisuje budované dílo, na které bylo ze státního rozpočtu vyhrazeno tři a půl milionu korun, Vlastimil Hajda. Nikoho z obce, kdo by místo ODS volil ČSSD, prý starosta nezná. "Nikdy bych tomu nevěřil, ale do hlavy voliče nevidíte," uvádí k volebním výsledkům starosta. A co podle něj může jeho až donedávna v Závišicích vítězná strana dělat? "Jít do tvrdé opozice. Nemyslím, že by měl Václav Klaus do týdne odstoupit, ale určitě by měl být co nejdříve kongres, tak nejpozději do poloviny září." "A ještě pokud jde o tu kampaň," vrací se starosta k analýze volební porážky, "myslím, že třeba ten Klausův telefonát přijímali lidé s velkými rozpaky. U nás vzala telefon manželka, já nebyl doma, a přestože je členkou ODS, byla pěkně vytočená. Myslela si, že je to nějaký žertík, který jsem samozřejmě zařídil já."
"ODS tady pořádala dětský den, procházku pohádkovým lesem, velikonoční zábavu," vypočítává Vlastimil Hajda. Vysvětluje, co všechno se v obci pod jeho vedením změnilo: od opravy kostela přes vybudování hřiště a úpravy hřbitova po rozšíření silnice, na kterém se pracuje v těchto dnech. "O rozšíření se mluvilo nejméně dvacet let. Vedle cesty není žádný chodník a lidé v zimě uskakovali před jedoucími auty rovnou do potoka," popisuje budované dílo, na které bylo ze státního rozpočtu vyhrazeno tři a půl milionu korun, Vlastimil Hajda. Nikoho z obce, kdo by místo ODS volil ČSSD, prý starosta nezná. "Nikdy bych tomu nevěřil, ale do hlavy voliče nevidíte," uvádí k volebním výsledkům starosta. A co podle něj může jeho až donedávna v Závišicích vítězná strana dělat? "Jít do tvrdé opozice. Nemyslím, že by měl Václav Klaus do týdne odstoupit, ale určitě by měl být co nejdříve kongres, tak nejpozději do poloviny září." "A ještě pokud jde o tu kampaň," vrací se starosta k analýze volební porážky, "myslím, že třeba ten Klausův telefonát přijímali lidé s velkými rozpaky. U nás vzala telefon manželka, já nebyl doma, a přestože je členkou ODS, byla pěkně vytočená. Myslela si, že je to nějaký žertík, který jsem samozřejmě zařídil já."
</TEXT>
</DOC>
<DOC>
<DOCID>LN-20020620021</DOCID>
<DOCNO>LN-20020620021</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Nejméně do konce září budou budovu Rádia Svobodná Evropa/Rádia Svoboda střežit vojáci. Vláda včera hlídacímu kontingentu 300 mužů, který se podílí nejen na ostraze budovy rozhlasu, ale také letiště Ruzyně, prodloužila do 30. září mandát. Kabinet také rozhodl, že vyčlení zatím blíže neurčený počet vojáků, který pomůže policii zajišťovat při listopadovém summitu NATO pořádek a bezpečnost. Ministr vnitra Stanislav Gross má vládě do konce října sdělit, kolik příslušníků armády bude potřebovat a na jaké úkoly.
</TEXT>
</DOC>
<DOC>
<DOCID>LN-20020620022</DOCID>
<DOCNO>LN-20020620022</DOCNO>
<DATE>06/20/02</DATE>
<TEXT>
KARLOVY VARY - Za květnovou srážku vojenského a nákladního vlaku u Vojkovic na Karlovarsku policie stíhá tři železničáře. Nehodu nepřežil strojvůdce nákladní soupravy, 14 amerických vojáků bylo zraněno. Mluvčí karlovarské policie uvedla, že kriminalisté železničáře obvinili z obecného ohrožení. Hmotná škoda činila 21 milionů korun: 12 milionů na zařízení Českých drah a devět na americké armádní technice. Policisté tvrdí, že nehodu zavinili železničáři na nádražích, mezi nimiž se vlaky střetly. Výpravčí ve Vojkovicích pustil vojenský vlak na trať o tři minuty dříve, než o tom informoval výpravčí ve Stráži nad Ohří. Žena ještě mohla nehodě zabránit, ale neučinila tak. Souhlasila s průjezdem vojenského transportu, přestože na stejné koleji v protisměru umožnila jízdu nákladního vlaku. Díl viny nese i signalistka z Vojkovic. České dráhy daly všechny tři zaměstnance mimo službu. Generální inspekce drah nyní zkoumá míru zavinění.
</TEXT>
</DOC>
<DOC>
<DOCID>LN-20020620023</DOCID>
<DOCNO>LN-20020620023</DOCNO>
<DATE>06/20/02</DATE>
<TEXT>
JABLONEC NAD NISOU - Jednoho člověka zabil včera před polednem výbuch ve sklárnách Železnobrodské sklo v Železném Brodě na Jablonecku. Při explozi byli zraněni ještě dva lidé. S vážnými popáleninami dopravil jednoho z nich vrtulník libereckých záchranářů do Prahy. Druhý zaměstnanec byl zraněn lehce. Jako předběžnou příčinu exploze hasiči stanovili vznícení chemikálií. Okolnosti výbuchu zjišťuje policie.
</TEXT>
</DOC>
<DOC>
<DOCID>LN-20020620024</DOCID>
<DOCNO>LN-20020620024</DOCNO>
<DATE>06/20/02</DATE>
<TEXT>
HRADEC KRÁLOVÉ - Bronzová socha prvního komunistického prezidenta Klementa Gottwalda, která do roku 1989 stávala v centru Hradce Králové, bude brzy umístěna v areálu místního letiště. Jejím novým majitelem se stane klub přátel vojenské techniky. V minulých 12 letech socha ležela v bedně v jednom statku za městem, řekl náměstek primátora Josef Potoček (KDU-ČSL). Dosud o sochu neměl nikdo zájem. Na letišti má vzniknout skanzen s vojenskou technikou. "Vedle těch aut bude Gottwald takovou připomínkou starých dob," uvedl.
</TEXT>
</DOC>
<DOC>
<DOCID>LN-20020620025</DOCID>
<DOCNO>LN-20020620025</DOCNO>
<DATE>06/20/02</DATE>
<GEOGRAPHY>BERLÍN/PAŘÍŽ</GEOGRAPHY>
<TEXT>
Mimořádná vedra zasáhla tento týden téměř celou Evropu. Turisté i obyvatelé evropských měst hledají osvěžení ve fontánách či u stánků se zmrzlinou. Rekordní teploty však na mnoha místech působí velké těžkosti i značné škody. V Německu, kde v úterý zaznamenali červnový teplotní rekord 39,4 stupně Celsia, nastal nebývalý problém na frekventované dálnici A 5 nedaleko Karlsruhe ve spolkové zemi Bádensko-Württembersko. Slunečním žárem zde včera popraskal povrch dálniční vozovky, která se tak stala nesjízdnou. Kvůli opravám musely být místy uzavřeny tři jízdní pruhy, což způsobilo dopravní kolaps a mnohakilometrové zácpy. Problémy s dopravou mají i v Polsku, kde v několika vojvodstvích zakázali provoz nákladních automobilů a kamionů. Těžké vozy totiž vytlačují na nekvalitních polských silnicích hluboké koleje. Pro děti ve švýcarské Basileji jsou nebývalá horka spíše radostnou událostí: dostaly totiž volno ze školy. V pondělí se teploty ve Švýcarsku vyšplhaly na 34,2 stupně Celsia, což je podle švýcarských meteorologů nejvíce za posledních 50 let. Dánští turističtí operátoři zase žehrají na nezájem Dánů o zájezdy na jih Evropy. Místní obyvatelé v těchto dnech raději zůstávají na domácím pobřeží, což způsobilo nárůst poptávky po tuzemských zájezdech o 15 procent. Italské fotbalové fanoušky se před úžehem rozhodli ochránit římští radní. Pro více než tisícovku lidí, kteří se rozhodli sledovat úterní přímý přenos ze zápasu Itálie - Jižní Korea na veřejných prostranstvích italské metropole, připravili hadice a cisterny s vodou. Vzduch v Evropě by se měl během následujících dnů začít pročišťovat. V některých částech Německa byly v noci na včerejšek prudké bouřky, které místy provázelo krupobití. Kroupy o velikosti tenisových míčků dokonce způsobily několik zranění. Déšť a bouřky jsou hlášeny rovněž ve Francii a v nejbližších dnech mají zasáhnout i území Rakouska, Polska, Slovenska a Dánska.
</TEXT>
</DOC>
<DOC>
<DOCID>LN-20020620026</DOCID>
<DOCNO>LN-20020620026</DOCNO>
<DATE>06/20/02</DATE>
<TITLE>
Dispečeři na letištích protestovali proti návrhu Evropské unie na vytvoření společného letového prostoru
</TITLE>
<TEXT>
České aerolinie musely kvůli stávce zrušit pět letů do Francie. Letecké společnosti na západě Evropy byly postiženy ještě mnohem víc.
PAŘÍŽ - Stovky letů byly zrušeny, jindy rušná letiště zela prázdnotou, tisíce cestujících musely změnit své plány. Leteckou dopravu v Evropě včera narušila stávka francouzských dispečerů, k nimž se přidali i jejich kolegové z dalších zemí - Itálie, Portugalska, Řecka a Maďarska. Nejvíce postižena byla právě Francie, kde vzlétlo pouze deset procent spojů. Například z frekventovaného pařížského letiště Orly odstartovalo pouze 77 z 660 plánovaných letů. Postiženy byly i mezinárodní spoje, a to v obou směrech. Stávka se dotkla i pasažérů cestujících z České republiky. "České aerolinie zrušily tři lety do Paříže a dva do Lyonu, což se dotklo asi tisíce cestujících," sdělil ředitel vnějších vztahů ČSA Daniel Plovajko. Původně se podle něj počítalo se zpožděním letů do Španělka a Itálie, situaci se ale podařilo vyřešit. I přesto ale České aerolinie očekávají ztráty v řádech desetitisíců korun. Ještě hůře na tom byly například lety společnosti British Airways, která ke spojení s většinou oblastí Evropy využívá francouzský vzdušný prostor. Téměř všechny lety nad Francií byly zrušeny, totéž postihlo desítky letadel mířících do Itálie, Švýcarska, Německa a dalších zemí. Dispečeři protestovali proti návrhu Evropské unie na vytvoření společného leteckého prostoru, nazvaného "Single Skies" (Jednotné nebe). Na jeho základě by zanikly letecké zóny kontrolované jednotlivými státy a byly by vytvořeny nové koridory obsluhované společnými silami. EU odhaduje, že by se tak mohlo ročně ušetřit až pět miliard eur. Někteří dispečeři se ale obávají, že to je první krok k privatizaci a následnému propouštění. Argumentují také tím, že se tak sníží bezpečnost létání. EU tyto námitky odmítá. Přestože stávka francouzských dispečerů měla skončit včera pozdě večer (jejich kolegové v jiných zemích stávkovali pouze čtyři hodiny), ani dnes zřejmě nebude letecký provoz nad Evropou bez komplikací. Španělské odbory totiž plánují generální stávku na protest proti vládním snahám zpřísnit poskytování podpor nezaměstnaným.
Postižené země
FRANCIE
Zrušeno bylo 90 % letů na krátké a střední vzdálenosti
ITÁLIE
Společnost Alitalia zrušila asi padesát letů, Air France vypravila z Říma pouze jeden z 23 spojů
NĚMECKO
Lufthansa zrušila desetinu letů do Francie
ŠPANĚLSKO
Iberia zrušila šedesát spojení s Francií a přibližně stejný počet domácích letů
ČESKO
České aerolinie zrušily pět letů do Francie
</TEXT>
</DOC>
<DOC>
<DOCID>LN-20020620027</DOCID>
<DOCNO>LN-20020620027</DOCNO>
<DATE>06/20/02</DATE>
<GEOGRAPHY>HELSINKY</GEOGRAPHY>
<TEXT>
Používání mobilních telefonů může škodit lidskému zdraví. Tvrdí to nejnovější studie, jejíž závěry po dvou letech bádání zveřejnili vědci z finského Státního úřadu pro záření a jadernou bezpečnost. Šlo o první výzkum prováděný na lidských buňkách, nikoli na pokusných zvířatech. Finští vědci zjistili, že elektromagnetické vlny o frekvencích, jaké vyzařují mobilní telefony, poškozují tzv. krevní mozkovou bariéru, která normálně brání škodlivým látkám prostupovat z cév do mozku a míchy. To může mít za následek potíže jako bolesti hlavy, chronickou únavu, nespavost, nebo dokonce vznik takových chorob, jako je roztroušená skleróza či Alzheimerova nemoc. O možné škodlivosti mobilních telefonů se vášnivě diskutuje již několik let. Definitivní odpověď však nedává ani finská studie: její autoři totiž při pokusech v laboratoři používali jen lidské buňky, nikoli živé osoby. Skutečný dopad používání mobilů na organismus tedy zatím neznají. "Co se skutečně děje v lidském mozku, je pro nás stále záhada," řekl britské BBC vedoucí projektu Darius Leszcynski. "Vědci dosud nezjistili nic, co by opravňovalo zavedení jakýchkoli omezení na používání mobilních telefonů nebo norem na jejich výrobu. Používání mobilů považujeme za bezpečné," dodal profesor.
</TEXT>
</DOC>
<DOC>
<DOCID>LN-20020620028</DOCID>
<DOCNO>LN-20020620028</DOCNO>
<DATE>06/20/02</DATE>
<TITLE>
Kursk potopil výbuch torpéda. Potopení ruské jaderné ponorky Kursk před necelými dvěma roky způsobila exploze vlastního torpéda na přídi plavidla. K tomuto závěru dospěla ruská vládní vyšetřovací komise. Jak včera v Petrohradě informoval její předseda a ministr průmyslu, vědy a technologií Ilja Klebanov, jako příčina tragédie byla vyloučena srážka s jinou ponorkou i výbuch miny z druhé světové války.
</TITLE>
<TEXT>
Karzáí jmenoval afghánskou vládu. Nedávno zvolený afghánský prezident Hamíd Karzáí včera na zasedání tzv. Velké džirgy jmenoval 14 nových ministrů, tři viceprezidenty a předsedu Nejvyššího soudu, kterého musí ještě schválit delegáti tohoto shromáždění kmenových vůdců. Prezident přislíbil, že bude usilovat o bezpečnost, národní jednotu a že vybuduje prosperující ekonomiku se silnou měnou.
Čína zatkla žháře z kavárny. Čínské úřady včera zadržely dva mladíky v souvislosti s požárem v nepovolené internetové kavárně, při němž minulý týden uhořelo 24 lidí. Žháři údajně kavárnu zapálili po hádce s jejími zaměstnanci. "Zapálil jsem (kavárnu) Lan-ťi-su pomocí benzinu, protože mi nedovolili tam hrát," vypověděl v pekingské televizi jeden z teenagerů.
Sierra Leone čistí studny plné těl. S čištěním studní od lidských ostatků začali v západoafrické Sieře Leone zvláštní týmy tamních zdravotníků. Za občanské války naházeli povstalci do studen asi tisíc mrtvých těl, aby kontaminovali vodu.
</TEXT>
</DOC>
<DOC>
<DOCID>LN-20020620029</DOCID>
<DOCNO>LN-20020620029</DOCNO>
<DATE>06/20/02</DATE>
<TEXT>
Požárníci v USA dál bojují proti obrovským lesním požárům, které zuří na západě země. Ve státech Arizona, Kalifornie, Colorado, Nové Mexiko, Wyoming a Utah již spálily asi 200 tisíc hektarů lesa a zničily 60 domů.
</TEXT>
</DOC>
<DOC>
<DOCID>LN-20020620030</DOCID>
<DOCNO>LN-20020620030</DOCNO>
<DATE>06/20/02</DATE>
<TITLE>
Druhý atentát za dva dny spáchali včera palestinští radikálové v Jeruzalémě. Při nejnovějším útoku zahynulo sedm lidí.
</TITLE>
<GEOGRAPHY>JERUZALÉM</GEOGRAPHY>
<TEXT>
Jeruzalémem včera večer otřásl druhý atentát v průběhu dvou dnů. Sebevražedný atentátník odpálil nálož na autobusové zastávce. Sedm lidí zabil a asi čtyřicet dalších zranil. K odpovědnosti za útok se přihlásily Brigády mučedníků od AlAksá, spojované s hnutím Fatah Jásira Arafata. Ten vzápětí vyzval Palestince k"úplnému zastavení" útoků. Útok přišel den poté, co izraelská vláda v reakci na úterní masakr, při kterém výbuch v přeplněném autobuse zabil 20 cestujících, oznámila "změnu ve způsobu reakce na vražedné teroristické útoky". "Izrael zahájí několik vojenských operací a na teroristické akce odpoví okupací území palestinské samosprávy," píše se v prohlášení, které kabinet Ariela Šarona zveřejnil ještě před včerejším atentátem. Jak rozsáhlé by tyto vojenské operace měly být, není zatím jasné. "Obsazené oblasti budeme držet tak dlouho, dokud neskončí terorismus. Na nové útoky odpovíme obsazením dalšího palestinského území," oznámila Šaronova vláda.
</TEXT>
<HEADING>
Bleskurychlá odveta
</HEADING>
<TEXT>
Odveta přišla několik hodin po včerejším atentátu. Izraelské helikoptéry vypálily několik střel na cíle v pásmu Gazy. Zasáhly dvě palestinské železárny a uprchlický tábor. Při útoku byli zraněni dva lidé. Izraelská vláda oznámila, že tento úder jen "první reakcí" na atentát. Rozsáhlejší akce izraelské armády začala v noci na včerejšek, když její tanky vjely do palestinského Džanínu. Ještě před rozbřeskem zahájili vojáci další operace v Nábulusu, Kalkíliji a Hebronu. Cíl akcí byl ve všech městech stejný: zatýkání palestinských radikálů. Úterní atentát v Jeruzalémě také přiměl amerického prezidenta George W. Bushe k tomu, aby odložil svůj projev týkající se vyhlídek na vznik palestinského státu. Původně byl plánován na včerejšek. Včerejší útok ale jeho řeč zřejmě ještě více oddálí. Spojené státy akcím izraelské armády nejspíš nebudou stát v cestě. "Prezident si myslí, že Izrael má právo na obranu," prohlásil včera mluvčí Bílého domu Ari Fleischer. Nové vojenské operace židovského státu nejsou ovšem jediným opatřením, kterým chce Izrael reagovat na palestinské útoky. Podle izraelského deníku Haarec Šaronův kabinet zároveň připravuje vyhoštění některých představitelů palestinské samosprávy.
Odveta přišla několik hodin po včerejším atentátu. Izraelské helikoptéry vypálily několik střel na cíle v pásmu Gazy. Zasáhly dvě palestinské železárny a uprchlický tábor. Při útoku byli zraněni dva lidé. Izraelská vláda oznámila, že tento úder jen "první reakcí" na atentát. Rozsáhlejší akce izraelské armády začala v noci na včerejšek, když její tanky vjely do palestinského Džanínu. Ještě před rozbřeskem zahájili vojáci další operace v Nábulusu, Kalkíliji a Hebronu. Cíl akcí byl ve všech městech stejný: zatýkání palestinských radikálů. Úterní atentát v Jeruzalémě také přiměl amerického prezidenta George W. Bushe k tomu, aby odložil svůj projev týkající se vyhlídek na vznik palestinského státu. Původně byl plánován na včerejšek. Včerejší útok ale jeho řeč zřejmě ještě více oddálí. Spojené státy akcím izraelské armády nejspíš nebudou stát v cestě. "Prezident si myslí, že Izrael má právo na obranu," prohlásil včera mluvčí Bílého domu Ari Fleischer. Nové vojenské operace židovského státu nejsou ovšem jediným opatřením, kterým chce Izrael reagovat na palestinské útoky. Podle izraelského deníku Haarec Šaronův kabinet zároveň připravuje vyhoštění některých představitelů palestinské samosprávy.
</TEXT>
</DOC>
<DOC>
<DOCID>LN-20020620031</DOCID>
<DOCNO>LN-20020620031</DOCNO>
<DATE>06/20/02</DATE>
<TITLE>
Stovky lidí zabila nebo unesla policie v Mexiku v uplynulých 60 letech. Jejich osudy mají objasnit zpřístupněné dokumenty tajné služby.
</TITLE>
<GEOGRAPHY>MEXIKO</GEOGRAPHY>
<TEXT>
Rodiny obětí tvrdé perzekuce, kterou užívala mexická vláda v boji s opozicí od 40. do 80. let, budou mít možnost zjistit, jak zemřeli jejich blízcí. Vláda totiž v úterý zpřístupnila veřejnosti na 80 milionů dříve tajných dokumentů vypracovaných policií a zpravodajskými službami. Většina z nich se týká zatýkání, únosů, mučení a vražd opozičních aktivistů. Prezident Vicente Fox, který se chopil moci před více než půldruhým rokem, slíbil, že se s temnou minulostí své země a se zanedbáváním lidských práv co nejrychleji vypořádá. Zpřístupnění svazků proto oznámil právě on. "Ať to má jakékoli důsledky, objasníme, co se dělo a jak byla zneužita státní moc," řekl prezident v sídle Národního archivního střediska. To se před časem přestěhovalo do opravené budovy někdejší věznice Lecumberri, známé spíše pod přezdívkou Černý palác, kde v minulosti byli drženi a vyslýcháni političtí vězni.
</TEXT>
<HEADING>
K soudu by mohli jít i bývalí prezidenti
</HEADING>
<TEXT>
Během kampaní k potlačení opozice zabili mexičtí policisté především v 60. a 70. letech stovky lidí a dalších více než 500 beze stopy zmizelo. V živé paměti Mexičanů zůstává především masakr během studentské demonstrace v metropoli Mexiku v říjnu 1968. Policisté tehdy na náměstí přímo v centru města spustili palbu do studentů a přes 200 jich zabili. Do roku 2000, kdy prezidentský úřad získal Fox, vládla Mexiku nepřetržitě přes 70 let Institucionální revoluční strana (PRI). Ta tvrdí, že v době své vlády v souladu se zákonem zasahovala proti levicovým vzbouřencům. Přestože není zatím jasné, k čemu otevření archivů povede, Fox prohlásil, že v zájmu pravdy a spravedlnosti se nezastaví před souzením kohokoli včetně členů bývalých vlád a exprezidentů. Vyzval nicméně Mexičany, aby se vyvarovali pomsty a nebrali spravedlnost do vlastních rukou. Někteří příbuzní obětí ovšem tvrdí, že nebude komu se mstít: podle nich byly všechny detaily svědčící o vině mocných ze záznamů odstraněny.
Během kampaní k potlačení opozice zabili mexičtí policisté především v 60. a 70. letech stovky lidí a dalších více než 500 beze stopy zmizelo. V živé paměti Mexičanů zůstává především masakr během studentské demonstrace v metropoli Mexiku v říjnu 1968. Policisté tehdy na náměstí přímo v centru města spustili palbu do studentů a přes 200 jich zabili. Do roku 2000, kdy prezidentský úřad získal Fox, vládla Mexiku nepřetržitě přes 70 let Institucionální revoluční strana (PRI). Ta tvrdí, že v době své vlády v souladu se zákonem zasahovala proti levicovým vzbouřencům. Přestože není zatím jasné, k čemu otevření archivů povede, Fox prohlásil, že v zájmu pravdy a spravedlnosti se nezastaví před souzením kohokoli včetně členů bývalých vlád a exprezidentů. Vyzval nicméně Mexičany, aby se vyvarovali pomsty a nebrali spravedlnost do vlastních rukou. Někteří příbuzní obětí ovšem tvrdí, že nebude komu se mstít: podle nich byly všechny detaily svědčící o vině mocných ze záznamů odstraněny.
</TEXT>
</DOC>
<DOC>
<DOCID>LN-20020620032</DOCID>
<DOCNO>LN-20020620032</DOCNO>
<DATE>06/20/02</DATE>
<TEXT>
Nejznámější francouzský bojovník proti globalizaci José Bové měl včera v 8 hodin ráno nastoupit do věznice ve Villeneuve-les-Maguelone na jihu země. Soud ho poslal za mříže na tři měsíce za to, že v roce 1999 zdemoloval restauraci McDonald's. Bové přijel s několikahodinovým zpožděním na traktoru s transparentem "Masokostní moučka ... jed, Odborářský boj ... vězení". Na 150 kilometrů dlouhé cestě ho doprovázela kolona podobně smýšlejících zemědělců a těsně před cílem se k němu připojilo několik stovek lidí. Někteří před branami vězení žádali, aby byli uvězněni s Bovém.
</TEXT>
</DOC>
<DOC>
<DOCID>LN-20020620033</DOCID>
<DOCNO>LN-20020620033</DOCNO>
<DATE>06/20/02</DATE>
<GEOGRAPHY>WASHINGTON</GEOGRAPHY>
<TEXT>
Americké pojišťovací společnosti zvedly odhad škod způsobených teroristickými útoky z 11. září 2001 na 20,3 miliardy dolarů. Podle britské BBC se tak útoky stanou "nejdražší katastrofou v dějinách USA" - původní odhady se nevyrovnaly škodám ve výši 19,6 miliardy dolarů, které v roce 1992 způsobil hurikán Andrew. Pojišťovny tvrdí, že celkové škody způsobené útoky by se mohly vyšplhat až na 40 miliard dolarů. Do celkové částky totiž zatím nebylo započítáno životní pojištění obětí, zdravotní pojištění zraněných a pojištění leteckých společností.
</TEXT>
</DOC>
<DOC>
<DOCID>LN-20020620034</DOCID>
<DOCNO>LN-20020620034</DOCNO>
<DATE>06/20/02</DATE>
<TITLE>
Demisi Pétera Medgyessyho žádá ve světle nového odhalení pravicová opozice. Premiér se brání tím, že pouze hájil maďarské národní zájmy.
</TITLE>
<GEOGRAPHY>BUDAPEŠŤ</GEOGRAPHY>
<TEXT>
Maďarský premiér Péter Medgyessy včera při mimořádném parlamentním slyšení přiznal, že byl od roku 1977 do roku 1982 důstojníkem kontrašpionáže komunistického režimu. "Rozvědka a kontrarozvědka jsou dávné profese sloužící ochraně země," hájil se před útoky opozice, žádající jeho demisi. Vládní skandál rozpoutal list Magyar Nemzet, jenž zveřejnil kopii dokumentu z roku 1978 o povýšení "soudruha D-209" v rámci tajné policie. Podle novinářů byl oním mužem právě Medgyessy. Premiér, jenž stanul v čele vlády Maďarské socialistické strany (MSZP) a Svazu svobodných demokratů teprve minulý měsíc, tvrdí, že jeho někdejší působení není v rozporu s lustračním zákonem. Ten zakazuje výkon státních funkcí lidem, kteří za totalitního režimu pracovali jako agenti tajné policie nebo využívali jejích zpravodajských dokumentů. Po premiérově hlavě volají poražené strany bývalé pravicové vlády. Současně i koaliční svobodní demokraté v úterý překvapivě rozhodli, že jsou připraveni premiérovu demisi přijmout. Socialisté premiéra, pokládaného za elitního ekonomického odborníka, rozhodně podpořili. Předseda MSZP a ministr zahraničí László Kovács včera uklidňoval situaci tvrzením, že mezi jeho stranou a menším vládním partnerem nedošlo k roztržce. "Nepokládám to za koaliční krizi," prohlásil.
</TEXT>
<HEADING>
Bojoval proti KGB?
</HEADING>
<TEXT>
Medgyessy již dříve doporučoval, aby se Maďaři poučili z příkladu "tlusté čáry za minulostí" při přechodu od totalitárního režimu k demokracii ve Španělsku. Včera oznámil, že navrhne zákon umožňující odtajnění informací o všech politicích. "Mým cílem je, aby nemohla být fakta zneužívána k politickým účelům," řekl. Předseda svobodných demokratů Gábor Kuncze tento krok přivítal. "Premiér má i nadále naši plnou podporu," ujistil včera odpoledne v reakci na Medgyessyho návrh. Nový zákon by měl být parlamentu předložen v nejbližší době. "Jsme uprostřed velmi špinavé politické hry a tato vláda by ji neměla trpět," řekl Kuncze. Premiér naznačil, že on sám hájil maďarské zájmy proti sovětské KGB. "Pomáhal jsem předejít tomu, aby se maďarská tajemství dostala do rukou zahraničních špionů, kteří by zablokovali náš vstup do Mezinárodního měnového fondu (MMF)," řekl. Medgyessy měl jako úředník ministerstva financí zásluhu na tom, že Maďarsko k nevoli Moskvy vstoupilo v roce 1982 do MMF. V téže době skončila i jeho spolupráce s tajnou službou.
Medgyessy již dříve doporučoval, aby se Maďaři poučili z příkladu "tlusté čáry za minulostí" při přechodu od totalitárního režimu k demokracii ve Španělsku. Včera oznámil, že navrhne zákon umožňující odtajnění informací o všech politicích. "Mým cílem je, aby nemohla být fakta zneužívána k politickým účelům," řekl. Předseda svobodných demokratů Gábor Kuncze tento krok přivítal. "Premiér má i nadále naši plnou podporu," ujistil včera odpoledne v reakci na Medgyessyho návrh. Nový zákon by měl být parlamentu předložen v nejbližší době. "Jsme uprostřed velmi špinavé politické hry a tato vláda by ji neměla trpět," řekl Kuncze. Premiér naznačil, že on sám hájil maďarské zájmy proti sovětské KGB. "Pomáhal jsem předejít tomu, aby se maďarská tajemství dostala do rukou zahraničních špionů, kteří by zablokovali náš vstup do Mezinárodního měnového fondu (MMF)," řekl. Medgyessy měl jako úředník ministerstva financí zásluhu na tom, že Maďarsko k nevoli Moskvy vstoupilo v roce 1982 do MMF. V téže době skončila i jeho spolupráce s tajnou službou.
</TEXT>
</DOC>
<DOC>
<DOCID>LN-20020620035</DOCID>
<DOCNO>LN-20020620035</DOCNO>
<DATE>06/20/02</DATE>
<TITLE>
I ti, kteří nevolili, dnes mohou vidět, že zásadně přispěli ke změně
</TITLE>
<TEXT>
V síti elektronické pošty koluje mail obsahující jedinou větu: Byli jste volit? Poselství je jasné. Jde o výčitku těm, kdo se v pátek sbalili a odjeli na chalupu. V úterý to geniálně vyjádřil v kresbě pro Lidové noviny Vladimír Jiránek. Rodinka vybaluje z kufru auta vajíčka a dva třešničkáři ukazují na obrovský srp s kladivem před garáží: "Zatímco jste byli na chalupě, jsme vám to tady trochu upravili..."
</TEXT>
<HEADING>
Že se nic nezměnilo?
</HEADING>
<TEXT>
Stačilo pár dnů a běh událostí dokazuje, jak zásadně a osudově se mýlili všichni, kdo tvrdili: Nemá smysl volit, stejně se nic nezmění. Až z toho jímá úzkost - jak se nelze vyvázat z odpovědnosti. I když nevolím, můj ne-hlas může být za určitých okolností hlasem. Komunisté to ostatně věděli už dávno a ne nadarmo ve volbách v roce 1946 prosadili takzvané bílé lístky. Říkalo se: Nedáte-li červený, dejte aspoň bílý. Bílé lístky, když ne červené - hlavně ať nejsou pro demokratické strany! Posun komunistů od pouhé legálnosti (ani ta nebyla po převratu zcela samozřejmá) k emancipaci ovšem není výsledek dvou volebních dnů. Dokonce ani jejich zapojení se do nacionalistické hurá kampaně na obranu údajně ohrožených národních zájmů. Vliv komunistů prostě roste, jako by rostl vliv každé strany, která by se dokázala udržet stranou špíny nezbytně spojené s každým výkonem moci a která by si přitom udržela snesitelný standard politické kultury. Jejich zapojení se do "obrany národních zájmů" nebylo možné zabránit (kdyby nebyli "uvnitř pevnosti", zůstali by vně - o to hlasitější) a volební triumf je završení jedné etapy. V těchto dnech Vladimír Špidla vyjednává podmínky k sestavení nové vlády. Ať jednání dopadnou jakkoli a ať z nich vzejde těsně většinová, či menšinová vláda s podporou kohokoli, vstupujeme na zásadně pozměněnou scénu. Tím se opět vracím k polemice s názorem, že "se nic nezmění". Česká republika za vlád Václava Klause byla jiná než táž republika Zemanova. Špidlova etapa - bez ohledu na to, jak dlouho bude trvat - bude zase jiná.
</TEXT>
<HEADING>
Matematika a iracionalita
</HEADING>
<TEXT>
Nyní, v době, kdy kulisáci pobíhají po scéně, si všímáme jevů nápadných, s různým řádem důležitosti. Sebevědomí komunistů, to je osa každé soudobé úvahy. Otázka zní, s jakým podílem na výkonu moci se komunisté spokojí, co jim bude nabídnuto a co budou ochotni spolknout. Přemýšlejí v dlouhodobém výhledu: Grebeníček přece v kampani lidem sliboval, že "nastává konec polistopadového režimu". Post místopředsedy sněmovny pokládá šéf komunistů za samozřejmost. Ovšem není to funkce zezdola příliš viditelná a pro lidi zajímavá. Natahují ruce ke konsolidační agentuře, ovšem tady jim už hrozí nebezpečí, že si svoje "čisté ruce" poskvrní. ODS nebyla tolik poražena jako pokořena. Vedení zřejmě s touto eventualitou nepočítalo, třebaže Václav Klaus už před volbami hlásal, že "boj s levicí jsme prohráli". Bohužel jeho praktická politika k této prohře přispěla - voličstvo bylo znechuceno marasmem opoziční smlouvy (viz slogan "Není koho volit, oni se stejně dohodnou") a částečně i vyplašeno německým strašákem. Mužně se zatím zachoval jen senátor Přemysl Sobotka, když odstoupil z výkonné rady ODS. Jenže Sobotka není zajímavý. O to zajímavější je Klaus. Viděli jsme ho na všech plakátech, viděli jsme ho snad ve všech pořadech televize Nova (s výjimkou Počasíčka), jeho imperátorské "ODS jsem já" znělo z každého sloganu. Teď nechává Petra Nečase, aby sdělil veřejnosti: Jsme tým! Trapná podívaná. Ale těžko čekat, že právě teď je příležitost k "vnitřní obrodě". Ta příležitost zde byla v době před sarajevským atentátem. Spíš čeká ODS dlouhý proces vnitřního rozkladu, jaký jsme pozorovali na ODA a nyní unii. Z hlediska praktické politiky je unie v těchto dnech asi největší problém zaměstnávající Vladimíra Špidlu. Unie je po výprasku, neví, komu patří, zda levici, nebo pravici, má ambice a žádnou sílu. Těžko s ní počítat jako s vážným partnerem po těch signálech, které v uplynulých dech vydala! Čistě matematicky by většina 101 mohla za dané situace obstát. Jenže v politice hrají roli i silně neracionální faktory. Hrají a mnohdy převládají. O tom se v následujících dnech nejednou přesvědčíme.
Nyní, v době, kdy kulisáci pobíhají po scéně, si všímáme jevů nápadných, s různým řádem důležitosti. Sebevědomí komunistů, to je osa každé soudobé úvahy. Otázka zní, s jakým podílem na výkonu moci se komunisté spokojí, co jim bude nabídnuto a co budou ochotni spolknout. Přemýšlejí v dlouhodobém výhledu: Grebeníček přece v kampani lidem sliboval, že "nastává konec polistopadového režimu". Post místopředsedy sněmovny pokládá šéf komunistů za samozřejmost. Ovšem není to funkce zezdola příliš viditelná a pro lidi zajímavá. Natahují ruce ke konsolidační agentuře, ovšem tady jim už hrozí nebezpečí, že si svoje "čisté ruce" poskvrní. ODS nebyla tolik poražena jako pokořena. Vedení zřejmě s touto eventualitou nepočítalo, třebaže Václav Klaus už před volbami hlásal, že "boj s levicí jsme prohráli". Bohužel jeho praktická politika k této prohře přispěla - voličstvo bylo znechuceno marasmem opoziční smlouvy (viz slogan "Není koho volit, oni se stejně dohodnou") a částečně i vyplašeno německým strašákem. Mužně se zatím zachoval jen senátor Přemysl Sobotka, když odstoupil z výkonné rady ODS. Jenže Sobotka není zajímavý. O to zajímavější je Klaus. Viděli jsme ho na všech plakátech, viděli jsme ho snad ve všech pořadech televize Nova (s výjimkou Počasíčka), jeho imperátorské "ODS jsem já" znělo z každého sloganu. Teď nechává Petra Nečase, aby sdělil veřejnosti: Jsme tým! Trapná podívaná. Ale těžko čekat, že právě teď je příležitost k "vnitřní obrodě". Ta příležitost zde byla v době před sarajevským atentátem. Spíš čeká ODS dlouhý proces vnitřního rozkladu, jaký jsme pozorovali na ODA a nyní unii. Z hlediska praktické politiky je unie v těchto dnech asi největší problém zaměstnávající Vladimíra Špidlu. Unie je po výprasku, neví, komu patří, zda levici, nebo pravici, má ambice a žádnou sílu. Těžko s ní počítat jako s vážným partnerem po těch signálech, které v uplynulých dech vydala! Čistě matematicky by většina 101 mohla za dané situace obstát. Jenže v politice hrají roli i silně neracionální faktory. Hrají a mnohdy převládají. O tom se v následujících dnech nejednou přesvědčíme.
</TEXT>
</DOC>
<DOC>
<DOCID>LN-20020620036</DOCID>
<DOCNO>LN-20020620036</DOCNO>
<DATE>06/20/02</DATE>
<TITLE>
Izrael stupňuje odvetu za atentáty
</TITLE>
<TEXT>
Jak se očekávalo, po krvavém atentátu v Jeruzalémě, při němž zahynulo devatenáct lidí, izraelský bezpečnostní kabinet pohrozil tvrdými odvetnými opatřeními. V budoucnosti po každém teroristickém útoku Izrael obsadí kousek palestinského území, a to zůstane okupováno, dokud teroristické akce potrvají - což se může protáhnout i donekonečna. Uvažuje se o vypovězení některých členů palestinského vedení (prozatím však nikoli Jásira Arafata). Už včera bylo zatčeno a vráceno na území autonomie 1200 palestinských dělníků zdržujících se nelegálně v Izraeli. Hraniční ohrada (na které byly včera dočasně zastaveny práce, protože na traktoristy začali Palestinci střílet) bude oproti původním plánům posunuta na východ, tedy na palestinské území. Na zasedání kabinetu a v tisku však zazněly i hlasy, že pouze vojenskými prostředky problém terorismu řešit nelze a Izrael by měl podniknout kroky poskytující Palestincům naději. I z druhé strany barikády se ozval rozvážný hlas známých palestinských představitelů Hanan Ašráviové, Sárího Nusajbáa a dalších, kteří se v jeruzalémském arabském deníku Al Kuds postavili jednoznačně proti sebevražedným atentátům, "jejichž obětmi jsou nevinní lidé a jež poškozují palestinské zájmy a oddalují vznik palestinského státu". Snad to nejsou hlasy volající na poušti.
</TEXT>
</DOC>
<DOC>
<DOCID>LN-20020620037</DOCID>
<DOCNO>LN-20020620037</DOCNO>
<DATE>06/20/02</DATE>
<TITLE>
Komunisté chtějí zrušení lustračního zákona
</TITLE>
<TEXT>
Oblíbený kreslíř komiksů Štěpán Mareš to ve včerejších Lidových novinách skutečně vystihl komunistům po volbách narostla velikánská křídla. Sotva se v požehnaném počtu jedenačtyřiceti kusů usadili v parlamentních lavicích, už žádají zrušení lustračního zákona. Být v kůži předsedy KSČM Miroslava Grebeníčka a jeho spolustraníků, dělal bych to také tak. Hezky kout politické železo, dokud je žhavé, aby nemělo ani chvilku na vychladnutí. KSČM prostě jenom využívá síly, kterou od voličů a nevoličů dostala. Přistřihnout jí křídla bude těžké. A to dokonce i v otázce zrušení lustrací. Motivace komunistů je tu zřejmá. Spousta jejích členů by se po zrušení lustrací mohla směle vrhnout do vyšších funkcí. Navíc by tím symbolicky skončila doba, kdy aktivní spolupráce s bývalým zločinným režimem byla něčím špatným, společensky odsouzeníhodným. Odtud je už jen krůček k tomu, aby Grebeníčkovi komunisté byli přijati jako zcela normální strana i do budoucí vlády. KSČM ale není jediná strana, která lustrace nechce. Proti je už delší dobu i velká část České sociální demokracie. Komunistická křídla tak utěšeně rostou dál. Může je ještě vůbec někdo zkrátit? Jistou šanci má Koalice, která v těchto dnech vyjednává se sociálními demokraty podmínky pro účast v budoucí vládě. Kdyby si Koalice ve vládní smlouvě vymínila, že lustrace zůstanou, pak by se jen těžko mohly stát součástí dalšího politického boje. Zbývá jen jedna pochybnost: jestli na to při počtu jedenatřiceti poslanců bude mít Koalice dost síly. A hlavně chuť.
</TEXT>
</DOC>
<DOC>
<DOCID>LN-20020620038</DOCID>
<DOCNO>LN-20020620038</DOCNO>
<DATE>06/20/02</DATE>
<TITLE>
Vláda potvrdila odstupné železničářům
</TITLE>
<TEXT>
Mnoho lidí zaměstnaných na dráze, zejména těch starších, se bojí o svou budoucnost. Stále se ohlašuje další a další propouštění na železnici a první odejdou - kdo jiný než lidé před důchodem. Své obavy však mohou přenechat někomu jinému. Máme totiž sociální vládu, a ta vymýšlí samé sociální programy. Nezapomněla ani na železničáře. Ze státního rozpočtu jim podle nařízení kabinetu půjde tři sta milionů korun ročně na odstupné. V průměru by měli dostat osmdesát tisíc korun na osobu, což - vyděleno průměrnou mzdou v České republice hodí něco mezi pěti až šesti platy. Inu státní podnik je státní podnik, lidé u soukromých společností si o takovém odstupném mohou většinou jen nechat zdát. Asi mají "kapitalistického" zaměstnavatele, který jim nedá nic zadarmo. Co rozhodně nemají, jsou tak "šikovné" odbory, jako mají železničáři. Jejich lobby se zdá až neuvěřitelně průbojná, a kdyby došlo na věc, prosadila by snad i zlaté záchody na nádraží. Ovšem jen pro pracovníky. A tak díky velkorysosti naší sociální vlády a snad i přičiněním železničářů-odborářů bude ve státní kase zas o něco méně než dříve.
</TEXT>
</DOC>
<DOC>
<DOCID>LN-20020620039</DOCID>
<DOCNO>LN-20020620039</DOCNO>
<DATE>06/20/02</DATE>
<TITLE>
...soudě podle jeho výroků vtisku. Kužvart se nejprve raduje z vítězství komunistů, potom nadšeně brojí pro vládu s Koalicí. Teď se mu zase nelíbí US-DEU, která je prý málo ekologická.
</TITLE>
<TEXT>
Volební reportáže jsou přitažlivé čtení: živá, autentická atmosféra nejdůležitější události života politických stran a spontánní reakce politických aktérů. Dobrým pitím a jídlem uvolnění politici pak kladou na jazyk přesně to, co jim v tu chvíli leží na srdci. Bez autocenzury a strojenosti. Ministr životního prostředí a čerstvý poslanec za ČSSD Miloš Kužvart v povolební chvilce zajásal: "Taky máš (senátore Vojíři) takovou radost, že to komanči nandali Koalici." Kdyby Kužvart věděl, že vedle něj stojí reportér Respektu, možná by nebyl tak upřímný. Leč stalo se. Před reportérem LN si už Kužvart dal pozor. Je ale možné, že šlo jen o časový posun a ministrovi se rozležely věci v hlavě. "Moje prognóza se vyplnila, vyhráli jsme velkým rozdílem před ODS. Jen Koalice mohla získat víc. Ano, jsem pro vládu s Koalicí. Už se vyjednává," vysvětloval nadšeně Kužvart, který v tu chvíli nemohl vůbec tušit, kdy jednání začnou. Neskrývaná radost z porážky nenáviděného soupeře se v Kužvartově hlavě během několika chvil proměnila ve stejně nadšené odhodlání sestavit s poraženým nepřítelem koaliční vládu. Pohledy do kuchyní, v nichž vznikají názory a postoje politiků, někdy stojí opravdu za to. Jenže ani to není konec. Kužvart svůj rázný názor po několika dnech podstatně upravil. Koalice už pro něj není tak dobrým partnerem, jak se mu ještě v sobotu zdálo. "Logika věci ukazuje, že by na základě programové shody měla být vytvořena většinová vláda, a ta má tedy prioritu. Víme ale, že součet mandátů ČSSD a Koalice činí 101, a to je velmi křehké. A možností je řada," vysvětlil Kužvart Právu (19. 6.). Vida, jenom 101! Nadšení zmizelo, nastupuje hloubavá politologie, a řešení je najednou řada. Kužvart se pravděpodobně vrací do zlomového bodu, kdy vznikal jeho povolební postoj. Když to ti komanči Koalici tak natřeli, proč by se s nimi nedalo jednat? Sám Kužvart přece zdůrazňuje, že jeho ekologické zákony KSČM vzorově podporovala, zatímco US-DEU je házela pod stůl. Nechci panu Kužvartovi nic podsouvat, ale jeho předchozí slova navádějí k různým závěrům, protože ucelenost a řád se v jeho názorech těžko hledá. Nakonec ale bude všechno zřejmě až trapně jednoduché. Miloš Kužvart chce být za každou cenu znovu ministrem a dělá teď vše pro to, aby oslabil pozice konkurentů z Koalice (Libora Ambrozka a Františka Pelce). To je ovšem ta lepší varianta. Druhá, horší, naznačuje, že pod vnějším zeleným nátěrem Kužvartovy image prosvítá šedá základovka, která se podezřele rychle barví doruda.
</TEXT>
</DOC>
<DOC>
<DOCID>LN-20020620040</DOCID>
<DOCNO>LN-20020620040</DOCNO>
<DATE>06/20/02</DATE>
<TEXT>
Ruský prezident Vladimir Putin byl dlouho podezírán ze snahy obnovit slávu bývalého Sovětského svazu. Ale minulý týden naznačil pravý opak, když se tvrdě obořil na běloruského prezidenta Alexandra Lukašenka dva dny po jejich setkání v Petrohradu. "Nikomu nebude povoleno obnovit Sovětský svaz na úkor ekonomických zájmů Ruska," prohlásil. (...) Putin kormidluje svou politiku směrem na Západ, a chce-li dosáhnout ve vztazích se západní Evropou a Spojenými státy maximální důvěry, nemůže být o bývalém impériu řeč. Za předchozího kremelského režimu pomáhal běloruský boss Borisi Jelcinovi apelovat na Rusy nostalgicky si stýskající po sovětské moci. Teď je ale Lukašenko osamocený. (...) Zcela jistě to není poprvé, co Rusko kritizovalo svého bratrance, ale "nikdy předtím", jak napsal ruský list Kommersant, "neodkázal ruský prezident Lukašenka tak jednoznačnými a konečnými slovy do patřičných mezí". A ta slova zcela nepochybně byla konečná. Rusko pošilhává po Západu a Putin je zdá se konečně připraven zanechat staré přízraky, jako je Lukašenko, svému osudu.
</TEXT>
</DOC>
<DOC>
<DOCID>LN-20020620041</DOCID>
<DOCNO>LN-20020620041</DOCNO>
<DATE>06/20/02</DATE>
<TEXT>
Svatovítskému zvonu prý několik hodin po volbách puklo srdce. Je mi jen 28 let, já sama jsem si tedy vlády komunistů moc "neužila", ale něco o éře jejich vládnutí vím, třeba od svého dědy, kterému komunisté vzali hospodářství. A tak si myslím, jak asi musela pukat srdce lidí, kteří "prožili" část svého života v pracovních táborech, ve vězeních, nemohli studovat, dělat práci, kterou by chtěli dělat, nebo kterým komunisté popravili někoho z rodiny či přátel. Já proto cítím úspěch komunistů v těchto volbách především jako urážku těchto lidí. Co si mají myslet o tom, že si komunisté dělají nároky na vládu v naší zemi, nebo o tom, když pan Grebeníček prohlásí, že KSČM je moderní, demokratická levicová strana, od které jsme ovšem za celých 12 let neslyšeli žádné jasné odsouzení toho, co se tu čtyřicet let dělo, nebo dokonce omluvu pronásledovaným.
</TEXT>
</DOC>
<DOC>
<DOCID>LN-20020620042</DOCID>
<DOCNO>LN-20020620042</DOCNO>
<DATE>06/20/02</DATE>
<TEXT>
Řadu týdnů před volbami se čtenář a současně volič v denním tisku dozvídal, jak je ta letošní volební kampaň špatná, chudá, bez velkých témat a myšlenek. Různí redaktoři, komentátoři a jiné pomazané hlavy se vzácně shodovali v konstatování, že vlastně není koho a není mezi čím volit. Po této intenzivní masáži si to velká část voličů vyložila po svém a k volbám nepřišla. Bohužel, podle volebních výsledků je vidět, že u nás je a stále ještě hodně dlouho bude mezi čím volit a tato volba bude mít smysl osudový. Zajímalo by mě, zda páni žurnalisté sevřeli své tvářičky v dlaních a zamysleli se nad skutečností, že společnost sklidila také část úrody z jejich setby. Anebo za to opravdu mohou jen neschopné štáby politických stran, nerozumní a nepoučitelní voliči a vůbec všichni ti ostatní?
</TEXT>
</DOC>
<DOC>
<DOCID>LN-20020620043</DOCID>
<DOCNO>LN-20020620043</DOCNO>
<DATE>06/20/02</DATE>
<TEXT>
Sobotní volební výsledky jen potvrdily to, co většina rozumně uvažujících občanů tohoto státu tušila předem. Očekávaný těsný souboj ODS s ČSSD se nekonal. ODS se zejména v závěru volební kampaně odepsala prostřednictvím svého vůdce kontumačně sama. Slovo vůdce nevolím náhodou. Jedině tak lze nazvat kult dlouhodobě pěstovaný okolo Václava Klause. Ukázalo se to, co se dříve nebo později ukázat muselo. Vyčpělé charisma mnohonásobného dědečka, který již není schopen být důstojným soupeřem levicovým dogmatům, již na voliče nezabralo. Pravicovou stranu nelze dlouhodobě založit na kultu osobnosti, a pokud ano, nelze s ní vyhrát volby. Přímo esencí zatuhlosti myšlení se ukázal letákový "trumf" posledních předvolebních dní nazvaný Národ volí Klause. Národ Klause nevolil, Klaus volil Grebeníčka.
</TEXT>
</DOC>
<DOC>
<DOCID>LN-20020620044</DOCID>
<DOCNO>LN-20020620044</DOCNO>
<DATE>06/20/02</DATE>
<TEXT>
Chtěl bych poděkovat všem voličům, kteří volili KSČM. Už první reakce "demokratů" potvrdila, že tyto hlasy nejsou vyhozeny do koše. Nová síla komunistických poslanců přinutila dosavadní panstvo politického nebe, aby se nad sebou konečně zamyslelo. Konečně si snad uvědomí, že značná neúčast voličů není způsobena komunisty, ale jejich vlastní politikou. Reakce některých politiků však ukazují, že se ze svých normalizačních bludů nevymaní. Hlásají, že občané mají velmi krátkou paměť. Je tomu právě naopak. Mají paměť velmi dobrou. Vynecháme-li klady sociálního zajištění, rozhodně nesnášeli frazeologii, ohlupování a nálepkování od normalizačních funkcionářů. A právě používání frází, ohlupování a nálepkování každého kritika se stalo velkou módou dnešních "demokratů". Nedivme se proto, že velká část občanů dala volbám vale.
</TEXT>
</DOC>
<DOC>
<DOCID>LN-20020620045</DOCID>
<DOCNO>LN-20020620045</DOCNO>
<DATE>06/20/02</DATE>
<TEXT>
ODS doplatila na velikášství Václava Klause a jejích oddaných. ČR je relativně izolovaná jen díky jejich radikálně protestnímu zaměření vůči všemu evropskému a všem, kdo s ODS nesouhlasí. Většina občanů si, doufám, po zásluze oddechne od negativistického napětí, které u nás vládlo od roku 1993 a mocně otravovalo demokratické ovzduší. Pevně věřím, že nové vládě a poslancům - to bude varovnou výstrahou před nepoctivostí, populismem i dalším posilováním komunistického extremismu.
</TEXT>
</DOC>
<DOC>
<DOCID>LN-20020620046</DOCID>
<DOCNO>LN-20020620046</DOCNO>
<DATE>06/20/02</DATE>
<TEXT>
Za velký zisk KSČM ve volbách je odpovědna i ODS. Její představitelé dopředu naznačovali, že by jim větší zisk KSČM na úkor ČSSD vyhovoval, aby se překazila spolupráce ČSSD s Koalicí. Jejich kampaň proto byla namířena především proti ČSSD. Téměř tedy svého cíle, dosáhnout s komunisty 51 % mandátů ve sněmovně, dosáhli.
</TEXT>
</DOC>
<DOC>
<DOCID>LN-20020620047</DOCID>
<DOCNO>LN-20020620047</DOCNO>
<DATE>06/20/02</DATE>
<TEXT>
Ústavní soud v úterý zrušil část zákona o soudech a soudcích, který dával de facto do rukou výkonné moci (!) nejen možnost kontrolovat odborné znalosti soudců, ale eventuálně způsobit jejich odvolání. Tento zákon, očividně porušující zásadu oddělení mocí a nezávislosti soudců, prosadil v Poslanecké sněmovně i v Senátu ministr spravedlnosti, ačkoli v Senátu (a na semináři předcházejícím jednání pléna o tomto návrhu zákona) vyslechl všechny námitky, jejichž platnost Ústavní soud předevčírem potvrdil. Jaroslav Bureš je ovšem tehdy všechny se suverenitou sobě vlastní odmítl jako nesmysly. Co zbývá právníkovi, který odmítá respektovat základní principy ústavy své země?
</TEXT>
</DOC>
<DOC>
<DOCID>LN-20020620048</DOCID>
<DOCNO>LN-20020620048</DOCNO>
<DATE>06/20/02</DATE>
<TITLE>
Až budou v tisku novináři lamentovat nad úspěchem komunistů ve volbách, měli by taky nasypat popel na hlavu sami sobě. Jen si vzpomeňme, kolik prostoru před volbami komunisté dostali. Grebeníček vyplňoval bezpočet předvolebních dotazníků stejně často jako lídři demokratických parlamentních stran. To samé platí o televizi, jak soukromé, tak veřejnoprávní. Pokud média komunisty do parlamentu nechtěla, nemusela jim poskytovat tolik místa k předvolební agitaci. Většina lidí si dnes komunisty nespojuje s koncentráky 50. let. V paměti mají salámový socialismus 70. a 80. let, kdy si mysleli, že se jim nežije zle. A zase se tahle nostalgie objevuje v médiích. Vždyť co jiného jsou ziskuchtivými manažery vypreparované comebacky hvězd normalizační pop-music, co jiného stupidní veselohry ze 70. let vysílané v hlavních časech. I tímhle se komunisté legitimizují a jejich režim zpětně "polidšťuje".
</TITLE>
<TEXT>
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020620049</DOCID>
<DOCNO>LN-20020620049</DOCNO>
<DATE>06/20/02</DATE>
<TITLE>
Dvojznačnost chování českého státu a politiků ke komunistům je zvrácená
</TITLE>
<TEXT>
Řídíte auto a zaviníte tragickou nehodu - včetně mrtvých, včetně velkých škod. Vám se nic nestane. Rozsudek soudu zní: Odebrání řidičského průkazu, zákaz řízení a nepodmíněný trest odnětí svobody. Jenže pak se stane něco neočekávaného. Soudce praví: Přece vás nebudeme omezovat. Sice vám vezmeme řidičák, ale auto jezdí na benzin, že, haha. Jste volný, pane. Pardon - soudruhu. Přesně takto zvráceně se chová český stát a jeho politická reprezentace ke komunistické straně. Současně však předstírá, že žádný rozpor neexistuje. Stejně tak si to myslí již 18 % voličů!
</TEXT>
<HEADING>
Potlačení potlačovatelů?
</HEADING>
<TEXT>
Je třeba položit ty nejprimitivnější a provokativní otázky: Jsou komunisté nenormální? Máme co do činění s patologií? Společenskou, morální, psychologickou, filozofickou? Je právě komunismus onou hranicí politické soudnosti, normality? Máme k dispozici několik náznaků, že tomu tak vskutku je. Žádná tzv. demokratická strana s komunisty nechce do vlády či koalice (leda do handlu). Ale proč je nechtějí? Kolegy z parlamentu. Reprezentanty silného názoru i silné členské základny. Nemyjí se snad? Kradou v bufetu? Řekne to už někdo veřejně? Prezident odmítá s touto stranou politické konzultace! Ignoruje tedy takřka pětinu demokraticky zvolených poslanců. Potažmo i pětinu voličů. Dospělých svobodných lidí, nezbavených svéprávnosti a schopnosti myslet. Je toto snad normální? Že by snad soudruh Grebeníček po proletářsku po obědě říhal, což se na Hrad jaksi nehodí? Nebo snad proto, že byl pan prezident v komunistických žalářích? Stará pomsta? Ale vždyť komunistický poslanec Dolejš byl tehdy mladík bez kompetencí dát k tomu arestování pokyn! Což pozvat ty, co prokazatelně neříhají a nedali pokyn k věznění prezidenta? A další náznak: trestní zákoník. My, komunisty a fašisty nevolící, a naše instituce jsme řekli: Tato ideologie není normální! Je zhoubná, nedemokratická a vpravili jsme si to do zákona. A to do paragrafu 260, který považuje za trestný čin propagaci všech hnutí směřujících k potlačování práv jednotlivců nebo skupin, včetně - taxativně vymezeno komunismu a fašismu. Rýsuje se však další triviální otázka: Je onen komunismus zmiňovaný v zákoně jako zločinná ideologie stejný jako ten, který propagují rudí spasitelé z českého parlamentu? Ne jiný? Kdo to rozhodne? Je nenormální ten paragraf? Pan prezident? Jiné strany? My? Nelítáme už nějak dlouho v nejasných pojmech? Lze potlačit potlačovatele v rudých dresech? Jak? Nebublá nám latentně v podpalubí třídní boj?
</TEXT>
<HEADING>
Normální nenormální
</HEADING>
<TEXT>
Řidičák (ústavní záruku výsadního postavení komunistické strany) jsme jim sebrali, ale dál tu sviští po dálnicích moci. Trest ze strany světských institucí se nedostavil a v Boha oni nevěří. Z historie si nic nedělají. Paměť nemají. Svědomí nemají. Jsou z gumy. A náhle nám něco připomínají: přece gumáky, ony postavičky karikující původně politiky. Ale postupně došlo k posunu. Postavičky-loutky sice zmizely ze zábavných pořadů, ale objevily se v hlavních diskusních pořadech, na mítincích, konferencích stran, ba i v parlamentu a Senátu. Kopie je originál. Guma - symbol! Totéž platí o stranách. ODS se prý vrátí do opozice. Že by v ní dodnes nebyla? ČSSD na bohumínském sjezdu odmítla komunisty, Vladimír Špidla však nepohrdne jejich podporou. Původně čtyřkoalice, nyní dvoublok, zítra sami lidovci s kachním žaludkem a izolovaná US. Nejen díky vyhandlování liberálního erbu za prebendy. Lež není lež. Slib je jen rétorická figura těch, co mají blízko k mikrofonu. Voličům se to nelíbí, tak jedou na chalupu. A jak zareaguje politické spektrum? Zrodí další a další karikatury stran se stejnými programy či ne-programy. Prostě taková normální česká rodinka. Kruh se uzavírá. A propos - kdo že všechno je to vlastně nyní v opozici? ODS, US, KS, nebo snad my všichni? Nějak se ty obličeje, normy a ideály míhají. To není postmoderna, to je česká holomajzna. Inu - v nenormální společnosti je nenorma normou. Asi všichni po obědě říháme. Na Hradě, nebo v podhradí. A propagace komunismu je předem prominutý trestný čin, za nějž můžete obdržet nepodmíněný trest až čtyři roky na svobodě v parlamentu. Je to patologické?
Řidičák (ústavní záruku výsadního postavení komunistické strany) jsme jim sebrali, ale dál tu sviští po dálnicích moci. Trest ze strany světských institucí se nedostavil a v Boha oni nevěří. Z historie si nic nedělají. Paměť nemají. Svědomí nemají. Jsou z gumy. A náhle nám něco připomínají: přece gumáky, ony postavičky karikující původně politiky. Ale postupně došlo k posunu. Postavičky-loutky sice zmizely ze zábavných pořadů, ale objevily se v hlavních diskusních pořadech, na mítincích, konferencích stran, ba i v parlamentu a Senátu. Kopie je originál. Guma - symbol! Totéž platí o stranách. ODS se prý vrátí do opozice. Že by v ní dodnes nebyla? ČSSD na bohumínském sjezdu odmítla komunisty, Vladimír Špidla však nepohrdne jejich podporou. Původně čtyřkoalice, nyní dvoublok, zítra sami lidovci s kachním žaludkem a izolovaná US. Nejen díky vyhandlování liberálního erbu za prebendy. Lež není lež. Slib je jen rétorická figura těch, co mají blízko k mikrofonu. Voličům se to nelíbí, tak jedou na chalupu. A jak zareaguje politické spektrum? Zrodí další a další karikatury stran se stejnými programy či ne-programy. Prostě taková normální česká rodinka. Kruh se uzavírá. A propos - kdo že všechno je to vlastně nyní v opozici? ODS, US, KS, nebo snad my všichni? Nějak se ty obličeje, normy a ideály míhají. To není postmoderna, to je česká holomajzna. Inu - v nenormální společnosti je nenorma normou. Asi všichni po obědě říháme. Na Hradě, nebo v podhradí. A propagace komunismu je předem prominutý trestný čin, za nějž můžete obdržet nepodmíněný trest až čtyři roky na svobodě v parlamentu. Je to patologické?
</TEXT>
</DOC>
<DOC>
<DOCID>LN-20020620050</DOCID>
<DOCNO>LN-20020620050</DOCNO>
<DATE>06/20/02</DATE>
<TITLE>
Pošesté se snaží neúnavný dobrodruh Steve Fossett o sólový oblet Země v balonu. Jestliže se nezhorší počasí, mělo by se mu to podařit za 16 dní.
</TITLE>
<TEXT>
NORTHAM, Austrálie - Americký milionář Steve Fossett odstartoval včera ráno z Northamu na západním pobřeží Austrálie ke svému šestému pokusu obletět Zemi v balonu. Start původně plánovaný na sobotu musel osmapadesátiletý bývalý burzovní makléř odložit kvůli bouřce a špatnému počasí nad Jižní Amerikou. "Je nádherné ráno téměř bez mraků a to je naprosto úžasné," uvedl pro agenturu Reuters po startu balonu Spirit of Freedom (Duch svobody) Fossettův mluvčí. Na start se přišlo podívat více než 1000 lidí. Podle posledních zpráv by se měl Fossett přibližně za den dostat na australské pobřeží a za 48 hodin by se mohl pohybovat někde mezi Austrálií a Novým Zélandem. Jestliže se nezmění povětrnostní podmínky a nezhorší počasí, Fossett se objeví za šest dní nad Chile. Aby si neúnavný vzduchoplavec zasloužil zapsání do knihy rekordů, musí po obletu Země přistát nedaleko Northamu. Toto město bylo vybráno podle odborníků proto, že tam vanou příznivé východní větry, které chce Fossett využít při přeletu nad Tichým oceánem. O cestu kolem Země se Fossett pokouší již od roku 1997. Zatím poslední pokus podnikl vloni v červenci, kdy odstartoval rovněž z Northamu, ale špatné počasí ho donutilo přistát po dvanácti dnech letu v Brazílii. I tak byl ale jeho pokus nejdelším sólovým letem v balonu v historii. Předtím se to podařilo jen dvoučlennému týmu vzduchoplavců. "Věřil jsem v úspěch i při předchozích pokusech, vždycky jsem měl pocit, že jsme dobře připraveni, ale tentokrát jsme vyřešili všechny problémy, které se vyskytly při předchozích letech," uvedl Fossett, který bude během letu sedět v kabině a dýchat pomocí kyslíkové masky. Spát by měl přibližně čtyři hodiny denně. Kabina o šesti metrech čtverečních je vybavena nejmodernějšími telekomunikačními a navigačními přístroji. Balon, který je naplněn heliem, poletí maximální rychlostí 200 kilometrů za hodinu, většinou ve výšce od 7500 do 8000 metrů. Jestliže budou příznivé meteorologické podmínky, mohl by se sólo oblet Země podařit za 16 dní. Dobrodruh Steve Fossett se však nezabývá jen létáním. Podařilo se mu již zdolat nejvyšší hory světa, překonal množství rekordů jak v létání, tak i v jachtingu. Účastnil se i prestižních aljašských závodů psích spřežení Iditarod, které jsou nejdelší na světě. Psí spřežení musí urazit přibližně 1680 kilometrů. Zdá se však, že žádné z těchto dobrodružství neuchvátilo Stevea Fossetta natolik jako pokus obletět Zemi v balonu.
Další informace o Fossettově letu najdete na internetové adrese www.spiritoffreedom.com
</TEXT>
</DOC>
<DOC>
<DOCID>LN-20020620051</DOCID>
<DOCNO>LN-20020620051</DOCNO>
<DATE>06/20/02</DATE>
<GEOGRAPHY>PEKING</GEOGRAPHY>
<TEXT>
Tým čínských vědců vyrazil do oblasti na západu země, aby důkladně prozkoumal tajemnou pyramidu. Ta je podle místních pověstí startovací rampou postavenou mimozemšťany. Devět odborníků bude podle oficiální tiskové agentury Nová Čína zjišťovat původ téměř 61 metrů vysoké stavby, která se nachází v provincii Čching-chaj. Uvnitř neobvyklé stavby je údajně množství červeně zbarveného potrubí, které vede do hor a do blízkého solného jezera. V neobydlené krajině v okolí pyramidy jsou rozptýleny kameny zvláštních tvarů a kusy rezavého železa.
</TEXT>
</DOC>
<DOC>
<DOCID>LN-20020620052</DOCID>
<DOCNO>LN-20020620052</DOCNO>
<DATE>06/20/02</DATE>
<TEXT>
Dvě hodiny před začátkem voleb se mi v telefonu ohlásil sám Václav Klaus. Stačil se jen představit, dál jsem jeho hlasu nenaslouchal a poslal ho kamsi. Vím, že mě stejně neslyšel. Jeho vzkaz byla pouhá nahrávka, kterou se vlezle vtíral do mnoha našich domácností, ale alespoň jsem si ulevil. Portréty tohoto politika byly v těch předvolebních dnech všude, kam jen oko dohlédne. Ve chvíli, kdy mně jeho operátor volal, civěl ze všech novin. Jak něžně celuje levou líc Lucie Bílé a ona mu šeptá, že je její kytičkou, která by jednou měla mít pomník na Staroměstském náměstí po boku Jana Husa. Husa. Svému idolu zazpívala Requiem, podle mne poněkud předčasně. Mohla s tím počkat až do sobotních čtrnácti hodin. Dočetl jsem ten cajdák a šel volit. Mezi prvními, a téměř všichni, kteří ke škole našich dětí směřovali, jsme se opírali o berle. Mladé rodiny s dětmi zatím nakládaly bágly do svých aut a odjížděly do přírody vstříc pěknému počasí. Dalo by se říct, že předpovědi meteorologů nám prohrály volby. To by ovšem byla příliš pohodlná výmluva. Volby si prohráli sami politici svým dosavadním chováním, a pokud se nezmění, budou i nadále prohrávat ke škodě nás všech. Právě oni přivodili tak malou účast voličů a pomohli k nárůstu komunistických hlasů. Přesné statistické údaje jste si již jistě přečetli sami. Konečný účet ukazuje, že k 42 % chybějících voličů nutno připočítat ještě taky 13 % těch, kteří nevolili parlamentní strany, nýbrž početná uskupení roztodivných chutí a jmen. Zajímavá je však jiná skutečnost. Statistika sestavená z odpovědí respondentů v průběhu voleb naznačuje, že ve větších městech i na venkově, mezi podnikateli, státními zaměstnanci a lidmi s vyšším vzděláním i u prvovoličů se Koalice umístila před komunisty, kteří ji porazili jen v kategorii voličů bez maturity. Tomu nerozumím, a proto průzkumům na ulici moc nevěřím. V žádném případě tím nechci umenšovat celkovou blamáž drolící se Koalice. Pro ni je to poslední výstraha. Křehká většina jednoho hlasu je snadno ohrozitelná, zvláště když opozice z přesvědčení i ze vzteku udělá vše pro její záhubu. Václav Klaus se do značné míry přičinil o to, že oproti minulým volbám jako jediná získala více mandátů strana komunistů. Všechny ostatní ztratily. On nasměroval předvolební kampaň k nacionalismu a v tichém spojenectví s Grebeníčkem bude dál usilovat o zvrat dosavadního vývoje, aby dokázal, že ještě zdaleka není odepsaný. Neodstoupí, jak sliboval. Znovu se pokusí o své osobní vítězství. Je tím posedlý a zas nám bude telefonovat, že právě on je jedinou zárukou prosperity. Vyvolá-li nové měření sil v této společnosti, teprve pak se bohdá dočká svého Requiem.
</TEXT>
</DOC>
<DOC>
<DOCID>LN-20020620053</DOCID>
<DOCNO>LN-20020620053</DOCNO>
<DATE>06/20/02</DATE>
<TEXT>
Květa. Jméno je obdobou latinského Flóra a domáckou podobou Květoslavy. Nositelky tohoto jména by měly mít rády květiny, protože právě ony jim daly tak půvabné jméno. V církevním kalendáři slaví svátek Silverius, Adalbert z Magdeburku a Markéta Ebnerová. Silverius byl roku 536 jmenován papežem. Adalbert z Magdeburku byl v čele skupiny misionářů, která byla v roce 961 vyslána do Ruska.
</TEXT>
</DOC>
<DOC>
<DOCID>LN-20020620054</DOCID>
<DOCNO>LN-20020620054</DOCNO>
<DATE>06/20/02</DATE>
<TEXT>
Tři akvarely, které měl nakreslit britský princ Charles, byly v Birminghamu vydraženy za mnohem větší částku, než se očekávalo. Dva z nich vynesly 7300 liber (téměř 350 tisíc korun), třetí byl prodán za 6000 liber (asi 290 tisíc korun). Podle zdrojů z Buckinghamského paláce, které citoval list The Times, jsou však obrazy jen kopiemi princových prací. Princ Charles údajně nikdy žádný ze svých obrazů neprodal, pouze daroval některé ze zdařilých kopií dobročinným organizacím. Aukční kancelář tak bude muset vrátit kupcům jejich peníze.
</TEXT>
</DOC>
<DOC>
<DOCID>LN-20020620055</DOCID>
<DOCNO>LN-20020620055</DOCNO>
<DATE>06/20/02</DATE>
<TITLE>
Auto z Kolína už je hotové. Peugeoty a citroĎny, které bude francouzský koncern PSA vyrábět od roku 2005 v Kolíně, jsou už přípravené. Uvádí to internetová verze týdeníku Euro. Prezident koncernu PSA Jean-Martin Folz Euru uvedl, že vozy už jsou kompletní. Zbývá pouze dokončit několik drobných záležitostí. Budoucí cenu miniautomobilů ale Folz neupřesnil. Půjde o levný minivůz určený hlavně mladým zájemcům, uvedl. Na druhé straně chce automobilka nabídnout plnohodnotné auto, žádný laciný kompromis, dodal Folz. "Bude to evropské auto, rozhodně nebude jen pro Východ," zdůraznil. V Kolíně v současné době pokračují práce na přípravě území pro stavbu automobilky Toyota-PSA. Toyota a PSA se rozhodly investovat v Kolíně přes 1,5 miliardy eur do výroby minivozů značek Peugeot, Citroën a Toyota.
</TITLE>
<TEXT>
Pohonné hmoty na tuzemském trhu nadále zlevňují. Litr benzinu i nafty proti minulému týdnu totiž zlevnil v průměru o 25 haléřů, nafta však místy až o korunu. Hlavní město si stále drží nejvyšší cenu naturalu, tedy 25,51 koruny za litr. Nejlevnější je natural ( 23,47 koruny) na jižní Moravě.
Konpo ne. Vláda nepřijala návrh ministerstva financí, podle nějž by společnost Konpo zprostředkovala prodej nekvalitních pohledávek Fondu národního majetku v hodnotě zhruba 13 miliard korun. Návrh podle kabinetu neodpovídá zákonu o velké privatizaci. Stát by prý navíc ztratil kontrolu nad tím, kdo a proč tyto pohledávky kupuje.
Italská firma Invesmart, nový majoritní vlastník Union banky, přivede v budoucnosti do tohoto peněžního ústavu bankovního partnera. Uvedl to šéf Invesmartu Paolo Catalfamo. To však prý neznamená, že by Invesmart banku opustil.
Pražské pivovary chtějí do roku 2005 vařit ročně 40 000 hl nové značky Granát. Pivo nahradí v sortimentu společnosti značku Millenium, s níž je produktově totožné.
ČSOB převedla na Českou konsolidační agenturu (ČKA) dalších 26 pohledávek v celkové účetní hodnotě 2,246 miliardy korun. "Na základě upřesněných dohod s ČKA by další tranše měly být realizovány 11. a 25. července, čímž budou převody úvěrových pohledávek završeny," řekl mluvčí ČSOB Milan Tománek.
Průmyslová výroba v zemích eurozóny v dubnu proti předchozímu měsíci klesla o 0,5 procenta a smazala tak totožný březnový přírůstek. V meziročním srovnání produkce zmírnila pokles na 1,2 procenta z březnových 2,7 procenta.
British Airways zahájily konkurenční útok v oblasti cen letenek a rozhodly se přistoupit v Evropě ke snížení cen až o 80 procent. Britská společnost, která zaznamenala v uplynulých šesti letech ztrátu na evropských linkách až 1,5 miliardy eur, oznámila, že od čtvrtka sníží ceny letenek do 42 destinací v sedmi zemích Evropy.
Morgan Stanley, přední americká investiční banka, opět hlásí pokles zisku. Banku nadále sužovaly slabé příjmy z obchodování s cennými papíry a snížení příjmů z poplatků za služby investičního bankovnictví. Společnost oznámila, že její čistý zisk klesl za čtvrtletí do konce května na 797 milionů dolarů z 921 milionů USD ve stejném období loňského roku. Zisk na akcii klesl o deset centů na 72 centů a byl přesně v souladu s předpoklady analytiků.
Evropská banka pro obnovu a rozvoj (EBRD) zřejmě půjčí Bulharsku zhruba 123,1 milionu eur na nutné opravy v elektrárně Marica Východ III. Tu provozuje společný podnik vedený americkou firmou Entergy. EBRD se ale tímto krokem snaží o snížení závislosti země na jaderné energetice. Převážnou část prostředků Bulharům poskytnou komerční banky, a to maximálně 215 milionů eur. Celkové náklady na projekt jsou ale mnohem vyšší a pohybují se kolem 648 milionů eur. Cílem Evropské banky pro obnovu a rozvoj je odstavit vysloužilé jaderné reaktory a pomoci zemi se splněním emisních standardů Evropské unie.
České radiokom. 300,01 -0,53
Český Telecom 299,28 -1,88
Česká spořitelna -
</TEXT>
</DOC>
<DOC>
<DOCID>LN-20020620056</DOCID>
<DOCNO>LN-20020620056</DOCNO>
<DATE>06/20/02</DATE>
<TITLE>
Deset procent k původní ceně mají v nových nabídkách přihodit zájemci o většinový podíl v Českém Telecomu.
</TITLE>
<GEOGRAPHY>PRAHA</GEOGRAPHY>
<TEXT>
Vláda pokračuje v tendru na prodej Českého Telecomu. Na svém včerejším zasedání rozhodla, že vyzve konsorcia okolo Deutsche Bank a anglosaských investičních domů CVC Capital Partners a Spectrum Equity Partners, aby do 19. června předložily nové nabídky na koupi 51 procent akcií Českého Telecomu. Ty zatím vlastní stát. Zemanův kabinet přitom na konci dubna odmítl původní nabídky obou zájemců.
</TEXT>
<HEADING>
Nejméně za 60 miliard
</HEADING>
<TEXT>
Za svůj podíl žádal nejméně 60 miliard korun. Potenciální investoři však byli ochotni zaplatit jen necelých 56 miliard. Vláda proto včera rozhodla, že nová cena musí být proti původním návrhům nejméně o 10 procent vyšší. Vedle toho kabinet požaduje, aby oba uchazeči zachovali nynější složení konsorcií a doložili závaznou účast telekomunikačních firem v uskupeních. V dubnu se ministrům nelíbila nejasná role operátorů TDC a Swisscomu v konsorciích. Telekomunikační společnosti se totiž na případném převzetí Telecomu neměly podílet finančně.
</TEXT>
<HEADING>
Nevhodná doba na prodej
</HEADING>
<TEXT>
Podle odborníků cena za Telecom vzhledem k situaci na telekomunikačním trhu příliš vyšší nebude. "Není vhodná doba na prodej," řekl analytik Tomáš Vyskočil ze společnosti Wood &amp; Co. Většina z evropských telekomunikačních firem trpí velkou zadlužeností a odmítají se pouštět do dalších akvizicí. "Rozhodnutí vlády je motivováno spíše snahou dostat za každou cenu nějaké prostředky do státní pokladny," podotkl Vyskočil. Na druhé straně je Český Telecom poměrně zdravou firmou, která na rozdíl od svých evropských protějšků disponuje přebytkem hotovosti. "Nedávné rozhodnutí valné hromady Českého Telecomu o nevyplacení dividend v celkové výši přibližně 3,5 miliardy korun může investory vést k tomu, aby právě tuto částku ke svým původním nabídkám přihodili," dodal Tomáš Vyskočil.
Podle odborníků cena za Telecom vzhledem k situaci na telekomunikačním trhu příliš vyšší nebude. "Není vhodná doba na prodej," řekl analytik Tomáš Vyskočil ze společnosti Wood &amp; Co. Většina z evropských telekomunikačních firem trpí velkou zadlužeností a odmítají se pouštět do dalších akvizicí. "Rozhodnutí vlády je motivováno spíše snahou dostat za každou cenu nějaké prostředky do státní pokladny," podotkl Vyskočil. Na druhé straně je Český Telecom poměrně zdravou firmou, která na rozdíl od svých evropských protějšků disponuje přebytkem hotovosti. "Nedávné rozhodnutí valné hromady Českého Telecomu o nevyplacení dividend v celkové výši přibližně 3,5 miliardy korun může investory vést k tomu, aby právě tuto částku ke svým původním nabídkám přihodili," dodal Tomáš Vyskočil.
</TEXT>
</DOC>
<DOC>
<DOCID>LN-20020620057</DOCID>
<DOCNO>LN-20020620057</DOCNO>
<DATE>06/20/02</DATE>
<TITLE>
Nové představenstvo má Harvardský průmyslový holding. Odvolané vedení připravuje žalobu.
</TITLE>
<GEOGRAPHY>PRAHA</GEOGRAPHY>
<TEXT>
Likvidace Harvardského průmyslového holdingu (HPH) začíná připomínat nekonečný příběh, který se navíc s každou další valnou hromadou komplikuje. Na včerejší náhradní valnou hromadu nebyl vpuštěn člen představenstva HPH Michal Pacovský. "Tím mu bylo zabráněno informovat akcionáře o nepořádcích v účetnictví HPH a zejména o pokusu dotunelovat holding," uvedli ve svém prohlášení tři členové představenstva včetně Pacovského.
</TEXT>
<HEADING>
Další soud na obzoru
</HEADING>
<TEXT>
Proti průběhu hromady se hodlá Pacovský bránit soudně. Podle právníka Radka Pokorného by soud v takovém případě mohl posoudit, zda nepřítomnost člena představenstva mohla ovlivnit průběh hromady. Akcionáři totiž mají právo na informace od členů představenstva. Harvard Group tento krok zdůvodnila tak, že Pacovský není platným členem představenstva, když není zapsán v obchodním rejstříku. Náhradní valná hromada měla jednat zejména o zrušení registrace akcií. Tím by mohlo dojít k úniku holdingu z dohledu Komise pro cenné papíry (KCP). Komise naposled v únoru zakázala harvardu nakládat s majetkem. Podle mluvčí KCP Radky Procházkové bude obchodování uvolněno až poté, co budou splněny dvě podmínky: ocenění majetku znalcem a doložení, že HPH má na výplatu akcionářů dostatečné zdroje. Podle Procházkové je největším problémem ocenění majetku, neboť většinu majetku tvoří pohledávka. Auditor se k jeho výši odmítá vyjádřit. Komise pro cenné papíry nadále jedná pouze s likvidátorem Zdeňkem Častorálem.
</TEXT>
<HEADING>
Nejasností přibývá
</HEADING>
<TEXT>
Nad celou likvidací navíc přibývají další nejasnosti. Pacovský má totiž výhrady vůči návrhu účetní závěrky, který zpracovávala společnost Harvard Group. "Jsou tam kruté nedostatky," říká. Problémy jsou především s majetkem společnosti Daventree Resources, která je dceřinou společností HPH. Na účty Daventree Resources (DRe) měly přijít peníze za pro-dej podílu v ropné společnosti Sidanko. Do společnosti DRe přišla podle Michala Pacovského částka 117 milionů amerických dolarů ( 3,7 miliardy korun). Problém však je, že holding nemá DRe pod svou kontrolou. Zda z těchto peněz něco drobní akcionáři HPH dostanou, tak není jisté. Akcionáři "harvardu" přitom čekají na své peníze již pět let. Za každou svou akcii mají dostat šest set korun. Tyto peníze má zaplatit kontroverzní finančník Viktor Kožený, který se v roce 1998 zavázal za majetek likvidovaného holdingu zaplatit deset miliard korun.
Nad celou likvidací navíc přibývají další nejasnosti. Pacovský má totiž výhrady vůči návrhu účetní závěrky, který zpracovávala společnost Harvard Group. "Jsou tam kruté nedostatky," říká. Problémy jsou především s majetkem společnosti Daventree Resources, která je dceřinou společností HPH. Na účty Daventree Resources (DRe) měly přijít peníze za pro-dej podílu v ropné společnosti Sidanko. Do společnosti DRe přišla podle Michala Pacovského částka 117 milionů amerických dolarů ( 3,7 miliardy korun). Problém však je, že holding nemá DRe pod svou kontrolou. Zda z těchto peněz něco drobní akcionáři HPH dostanou, tak není jisté. Akcionáři "harvardu" přitom čekají na své peníze již pět let. Za každou svou akcii mají dostat šest set korun. Tyto peníze má zaplatit kontroverzní finančník Viktor Kožený, který se v roce 1998 zavázal za majetek likvidovaného holdingu zaplatit deset miliard korun.
</TEXT>
</DOC>
<DOC>
<DOCID>LN-20020620058</DOCID>
<DOCNO>LN-20020620058</DOCNO>
<DATE>06/20/02</DATE>
<GEOGRAPHY>PETROHRAD</GEOGRAPHY>
<TEXT>
Český premiér Miloš Zeman ocenil včera na ekonomickém fóru v Petrohradě proměny ruské ekonomiky. Vyjádřil se rovněž pro zvýšení ruských investic v Česku. "Nechci říkat, kdo je malý a kdo velký. Když porovnám objem investic mezi našimi státy, pak investice České republiky v Rusku jsou větší než ruské investice v Česku. Z tohoto hlediska bych mohl pyšně prohlásit, že Česká republika je velký stát," uvedl. Zdůraznil, že teprve jeho vláda dokázala realizovat ekonomické reformy, které zemi prospěly. "Když chceme rozvíjet ekonomické vztahy, musíme především udělat pořádek ve své vlastní rodině, tedy v české ekonomice. Před čtyřmi lety česká ekonomika byla v ekonomické krizi. Životní úroveň se snižovala kvůli nepovedené privatizaci," uvedl. Konstatoval, že zásady jeho reforem nebyly příliš populární, ale umožnily vytvořit dlouhodobý a zdravý hospodářský růst.
</TEXT>
</DOC>
<DOC>
<DOCID>LN-20020620059</DOCID>
<DOCNO>LN-20020620059</DOCNO>
<DATE>06/20/02</DATE>
<TITLE>
Pod 32 korun za dolar včera posílila česká měna. Změna kursu vůči euru byla zanedbatelná.
</TITLE>
<GEOGRAPHY>PRAHA</GEOGRAPHY>
<TEXT>
Americký dolar na světových trzích dále slábne. Česká koruna tak má otevřenou cestu k dalšímu posilování vůči americké měně. Nejsilnější hodnotu od ledna 1999 včera posunula až na 31,82 CZK/USD. Závěr ji zastihl na 31,85 koruny za dolar. Uvedl to dealer Komerční banky Peter Chorvatovič. Vůči euru bylo obchodování opět klidné, když se koruna posunula z úvodních 30,50 CZK/EUR na 30,46 koruny za euro na konci obchodování. Domácí měna tak podle dealera bude nadále vyčkávat a pohybovat se v úzkém pásmu mezi 30,30 a 30,60 koruny za euro. Měnový trh bude vyčkávat především na povolební vyjednávání a ustanovení nové vlády a její následné kroky.
PRAHA - Americký dolar na světových trzích dále slábne. Česká koruna tak má otevřenou cestu k dalšímu posilování vůči americké měně. Nejsilnější hodnotu od ledna 1999 včera posunula až na 31,82 CZK/USD. Závěr ji zastihl na 31,85 koruny za dolar. Uvedl to dealer Komerční banky Peter Chorvatovič. Vůči euru bylo obchodování opět klidné, když se koruna posunula z úvodních 30,50 CZK/EUR na 30,46 koruny za euro na konci obchodování. Domácí měna tak podle dealera bude nadále vyčkávat a pohybovat se v úzkém pásmu mezi 30,30 a 30,60 koruny za euro. Měnový trh bude vyčkávat především na povolební vyjednávání a ustanovení nové vlády a její následné kroky.
</TEXT>
</DOC>
<DOC>
<DOCID>LN-20020620060</DOCID>
<DOCNO>LN-20020620060</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Likvidaci Harvardského průmyslového holdingu (HPH) komplikují nejen nejasné personální a majetkové vazby, ale i dvě desítky sporů, které holding vede. Podle výroční zprávy HPH za loňský rok probíhá s holdingem více než dvacet soudních sporů. Jedenáct z nich přitom napadá valné hromady. Některé pře jdou hluboko do minulosti. Soudy dosud podle výroční zprávy nevyřešily spory, které se týkají hromad z roku 1998. Například valnou hromadu z března 1998 napadá Bank of Bermuda. Několik let starých sporů je však více. "Je to strašně nepružné. Soud rozhoduje tři roky staré věci," říká člen představenstva HPH Michal Pacovský. V následujících letech napadli platnost hromad především drobní akcionáři. Konkrétně valnou hromadu z roku 1999 napadá Jan Vokrouhlecký. Ten nejvíce proslul svými žalobami, které ohrožují proces otevírání investičních fondů. Některé z žalob jsou však již vyřešeny. Soudy už podle předsedy Ochranného sdružení malých akcionářů Karla Staňka rozhodly žalobu kvůli valné hromadě z konce roku 1999. Letos v červenci by navíc měla padnout rozhodnutí soudu i o dalších dvou valných hromadách. "Nabírá to obrátky," říká Staněk.
</TEXT>
</DOC>
<DOC>
<DOCID>LN-20020620061</DOCID>
<DOCNO>LN-20020620061</DOCNO>
<DATE>06/20/02</DATE>
<TITLE>
Stát dá drahám ročně 300 milionů korun pro 14 tisíc propuštěných zaměstnanců
</TITLE>
<TEXT>
Devět set milionů dá stát během tří let na odstupné propuštěným železničářům. Tento sociální program běží od loňska, ale až včera ho posvětila vláda svým nařízením.
PRAHA - Pracovníci Českých drah, kteří v rámci transformace opustí podnik, se nemusí nijak výrazně bát o svou budoucnost. Vláda totiž schválila nařízení o odstupném propuštěným železničářům. Ročně by na něj měla být uvolněna částka 300 milionů korun, a to až do roku 2005. Letos by se to mělo týkat dvou tisíc lidí. "V průměru se počítá s 80 tisíci korunami na osobu," uvedl Petr Šťáhlavský, mluvčí Českých drah. Sociální program pro propuštěné železničáře běží od minulého roku na základě usnesení vlády, ale až nyní byl posvěcen nařízením kabinetu. Dokument z roku 2000 počítal s tím, že během pěti let z Českých drah odejde 14 000 lidí. V minulém roce podnik snížil počet zaměstnanců o více než 1100 na 83 768 lidí, letos má být propuštěno dalších 2000 pracovníků. Peníze na odstupném mohou dostat železničáři, kteří nemají více než pět let do penze a v rámci transformačního procesu "dobrovolně" odejdou do předčasného důchodu nebo se stanou nezaměstnanými. "Výše se odvíjí od doby odpracované u drah, doby do důchodu a průměrného platu," sdělil Šťáhlavský. Dodal, že ze sociálního programu jsou hrazeny i rekvalifikace pracovníků ČD. Projekt by podle šéfa Odborového svazu železničářů Jaromíra Duška měl vést k omlazení železnice. České dráhy totiž sice propustí do roku 2005 tisíce lidí, ale do stejného data by měly nabrat asi šest tisíc absolventů odborných škol, kteří jsou seznámeni s obsluhou moderní technologie. Vláda měla kromě odstupného pracovníkům drah projednat i návrh zakladatelské listiny akciové společnosti České dráhy i jejích stanov. Toto rozhodnutí však kabinet již podruhé odložil. "Považuji to za správné řešení, protože stanovy předkládané ministerstvem dopravy a spojů nebyly zcela v pořádku," upozornil Dušek s tím, že odborům se nelíbilo především nejasné rozdělení kompetencí mezi představenstvem a dozorčí radou podniku. Nově vznikající akciová společnost České dráhy má získat majetek v účetní hodnotě 39,5 miliardy korun. Základní kapitál firmy by měl činit 20 miliard korun. Vedle této firmy vznikne další podnik, Správa železniční dopravní cesty. Pod něj budou spadat koleje a pozemky drah.
Počet zaměstnanců Českých drah (v tis.)
</TEXT>
</DOC>
<DOC>
<DOCID>LN-20020620062</DOCID>
<DOCNO>LN-20020620062</DOCNO>
<DATE>06/20/02</DATE>
<TEXT>
Už v jedenácti spolkových zemích z šestnácti stávkují němečtí stavební dělníci za zvýšení platů. Stávkující požadují zvýšení mezd o 4,5 procenta, zatímco zaměstnavatelé nabízejí maximálně tříprocentní růst platů. Stavbaři v Německu stávkují už od pondělí, a je to poprvé od konce druhé světové války.
</TEXT>
</DOC>
<DOC>
<DOCID>LN-20020620063</DOCID>
<DOCNO>LN-20020620063</DOCNO>
<DATE>06/20/02</DATE>
<TITLE>
PRAHA - Mladoboleslavská automobilka Škoda Auto obhájila stejně jako v předchozích letech první pozici v žebříčku 100 nejvýznamnějších společností v ČR, který každoročně vypracovává sdružení Czech TOP 100. S loňskými tržbami přesahujícími 146,041 miliardy korun se Škoda Auto umístila před Unipetrolem, který měl tržby 80,864 miliardy korun, a ČEZ s tržbami 52,284 miliardy korun. První desítku doplňují Česká rafinérská, Česká Telecom, Transgas, Siemens Group ČR, Moravia Steel, Agrofert a Eurotel. Na prvních šesti příčkách přitom nedošlo proti roku 2000 ke změně pořadí. Podle Stanislavy Hronové z VŠE se přidaná hodnota pěti největších firem podílí na domácím HDP pěti procenty. Firma s největší přidanou hodnotnou Český Telecom - se na HDP podílela dokonce 1,3 procenta. Deset největších exportérů se zase na vývozu z ČR podílí 16 procenty. V pěti firmách, které jsou největšími zaměstnavateli, pracuje jedna třicetina lidí v národním hospodářství. Nadprůměrný zisk, tedy zisk vyšší než 867 milionů korun, vykázalo 28 firem. Nadprůměrné tržby nad 14 miliardami korun mělo 24 podniků. Dynamika tržeb nebyla loni podle Hronové tak rychlá jako v roce 2000, přesto tržby 100 nejvýznamnějších firem vzrostly o 17 procent.
</TITLE>
<TEXT>
Největší české firmy podle tržeb v roce 2001
Pořadí Společnost Tržby v tis. Kč
1. Škoda Auto 146 041 078
</TEXT>
</DOC>
<DOC>
<DOCID>LN-20020620064</DOCID>
<DOCNO>LN-20020620064</DOCNO>
<DATE>06/20/02</DATE>
<TITLE>
Trepon zmírní propouštění. Třebíčská textilka Trepon propustí z ohlášených 140 lidí jen polovinu. Ke konci dubna dostalo výpověď 72 zaměstnanců, někteří odešli dohodou a ostatní skončí v červenci, řekl generální ředitel Petr Limberg s tím, že další propouštění společnost zatím neplánuje.
</TITLE>
<TEXT>
Škoda Auto vyhoví odborům. Škoda Auto se letos na základě dohody s odbory vrací po několika letech k modelu celozávodní dovolené, který vyžadovali zaměstnanci a který lépe vyhovuje i firmě. Zhruba čtyři pětiny pracovníků automobilky čeká letos na přelomu července a srpna desetidenní celozávodní dovolená.
Tajmac doplácí na recesi. Tržby 700 milionů korun, což je asi o pětinu méně než ve stejném loňském období, očekává za letošní pololetí strojírenská společnost Tajmac-ZPS Zlín. "Pokles způsobila velká recese na světových trzích, která stále pokračuje," řekl novinářům generální ředitel firmy František Lambert.
Index bude okleštěn. Hlavní index pražské burzy PX 50, který sleduje pohyb cen na domácím akciovém trhu, se bude od července počítat jen z 28 akcií, což je nejmenší počet v historii. Dosud se index počítal z kursů 36 společností. Počet firem v bázi je od letošního roku proměnlivý, předtím byl vždy 50.
Dividendy budou. Společnost SPP Bohemia vyplatí na dividendách 16 milionů korun z loňského zisku 514 milionů korun. O rok dříve firma na dividendy uvolnila deset milionů korun z čistého předloňského zisku 323 milionů.
Útlum převezme dcera. Činnosti v rámci státních útlumových programů těžebních lokalit Mostecké uhelné společnosti (MUS) převezme její stoprocentní dceřiná firma Důl Kohinoor. Cílem je sjednocení utlumovaných děl pod jedno manažerské vedení a optimální využití státem poskytovaných finančních prostředků i pracovních sil, informovala Liběna Novotná z odboru komunikací MUS.
</TEXT>
</DOC>
<DOC>
<DOCID>LN-20020620065</DOCID>
<DOCNO>LN-20020620065</DOCNO>
<DATE>06/20/02</DATE>
<TITLE>
Japonská firma prohrála soud: walkman je v Rakousku obecné označení pro přenosný přehrávač
</TITLE>
<TEXT>
Úspěch walkmanu vedl k tomu, že se z něj stalo obecné označení přenosných přehrávačů. Firmě Sony se to ale nelíbí.
PRAHA - Nejvyšší rakouský soud rozhodl, že japonská firma Sony už nemá právo na ochrannou známku Walkman. Sony tak prohrála spor s rakouským obchodním řetězcem Time Tron Corp, který se vlekl už od roku 1994. Japonskému výrobci elektroniky se nelíbilo, že Time Tron používal ve svém katalogu názvu walkman i pro přenosné přehrávače jiných výrobců. Soud však nakonec uznal námitky rakouského řetězce, že z Walkmanu se stalo obecné označení pro určitý druh elektroniky, a nemůže proto zůstat majetkem jediné firmy.
</TEXT>
<HEADING>
Daň za úspěch
</HEADING>
<TEXT>
Sony v podstatě doplatila na úspěch svého přístroje. První přenosný stereofonní přehrávač magnetofonových kazet, který pojmenovala právě Walkman, vypustila na japonský trh už v roce 1977. Lidé jej tehdy přijali velmi dobře a časopis Money nadšeně psal: "Vypadá to, že dnes už nemusíte poslouchat své stereo a sedět přitom doma." Sony původně nechtěla udělat z Walkmanu globální značku pro své výrobky. Ve Velké Británii se její přístroj měl jmenovat Stowaway a ve Spojených státech Soundabout. Firma však nakonec své rozhodnutí změnila a Walkman se dostal do povědomí lidí takřka na celém světě. Už v roce 1986 se termín "walkman" objevil v Oxfordském slovníku angličtiny. (A v roce 1995 i v českém Akademickém slovníku cizích slov.) Také uznávaný slovník německého jazyka Duden zařadil heslo walkman na své stránky. A právě tato skutečnost vedla rakouský soud k jeho rozhodnutí. Duden totiž popisuje walkman jako stereofonní přenosný přehrávač magnetofonových kazet bez jakéhokoliv odkazu k Sony. Japonská firma proti takovému označení neprotestovala, čímž dala prostor k tomu, aby se z její značky stalo alespoň v Rakousku obecné označení. Sony proti soudnímu rozhodnutí protestuje. "Známka Walkman je našim vlastnictvím a není žádným obyčejným pojmenováním, které by mohl užívat každý, jak si zamane," napsala mluvčí Sony ve vyjádření pro média. Podle odborníků si ale Sony za svou prohru může částečně i sama. Nechávala totiž obchodníky, aby názvu walkman používali i pro popis vlastností svého přístroje. (Sony Walkman tedy nebyl označován jako přenosný přehrávač, ale jednoduše jako walkman.) "Sony měla svou známku chránit důsledněji," řekl v rozhovoru pro britskou rozhlasovou stanici BBC Tom Blackett ze společnosti Interbrand.
</TEXT>
<HEADING>
Ztráta práv Sony jinde nehrozí
</HEADING>
<TEXT>
Podle něj Sony ztratila svou kauzu v Rakousku i kvůli tomu, že jí nevěnovala dostatečnou pozornost. "Nelze proto očekávat, že by Sony začala ztrácet práva k Walkmanu postupně ve všech státech. Pokud by se vyskytly další podobné spory, nejspíš by svou pozici hájila daleko tvrději," vysvětlil Blackett.
Podle něj Sony ztratila svou kauzu v Rakousku i kvůli tomu, že jí nevěnovala dostatečnou pozornost. "Nelze proto očekávat, že by Sony začala ztrácet práva k Walkmanu postupně ve všech státech. Pokud by se vyskytly další podobné spory, nejspíš by svou pozici hájila daleko tvrději," vysvětlil Blackett.
</TEXT>
</DOC>
<DOC>
<DOCID>LN-20020620066</DOCID>
<DOCNO>LN-20020620066</DOCNO>
<DATE>06/20/02</DATE>
<TITLE>
Musíme je zaplatit, aby neutekli do Ameriky. Tak zdůvodňují pohádkové odměny pro manažery mnohdy ztrátové evropské firmy.
</TITLE>
<GEOGRAPHY>LONDÝN</GEOGRAPHY>
<TEXT>
Britský mobilní operátor Vodafone Group Plc loni vyplatil generálnímu řediteli Chrisu Gentovi 2,42 milionu liber, tedy 3,6 milionu dolarů. Loni přitom Vodafone utrpěl největší ztrátu v historii britských firem. Gent navíc obdržel jako odměnu akcie Vodafonu, jež mají nyní hodnotu 1,6 milionu liber. Je to v kontrastu s rozhodnutím německého rivala Deutsche Telekom nedávat letos členům představenstva akciové opce. Platy evropských manažerů jsou ale zastíněny balíky, které dostávají šéfové amerických korporací. Evropské firmy proto argumentují tím, že musejí vyplácet konkurenceschopné odměny, aby přilákaly špičkové talenty. Podle Vodafonu vydělávají šéfové ve stejně velkých amerických společnostech mezi 22,5 milionu a 45,5 milionu liber. Dennis Kozlowski, bývalý šéf konglomerátu Tyco International, dostal za čtyři roky 450 milionů dolarů ve mzdách, akciích a odměnách. Klesající ceny akcií a finanční skandály pak donutily investory, aby manažerům odměny seřízli.
LONDÝN - Britský mobilní operátor Vodafone Group Plc loni vyplatil generálnímu řediteli Chrisu Gentovi 2,42 milionu liber, tedy 3,6 milionu dolarů. Loni přitom Vodafone utrpěl největší ztrátu v historii britských firem. Gent navíc obdržel jako odměnu akcie Vodafonu, jež mají nyní hodnotu 1,6 milionu liber. Je to v kontrastu s rozhodnutím německého rivala Deutsche Telekom nedávat letos členům představenstva akciové opce. Platy evropských manažerů jsou ale zastíněny balíky, které dostávají šéfové amerických korporací. Evropské firmy proto argumentují tím, že musejí vyplácet konkurenceschopné odměny, aby přilákaly špičkové talenty. Podle Vodafonu vydělávají šéfové ve stejně velkých amerických společnostech mezi 22,5 milionu a 45,5 milionu liber. Dennis Kozlowski, bývalý šéf konglomerátu Tyco International, dostal za čtyři roky 450 milionů dolarů ve mzdách, akciích a odměnách. Klesající ceny akcií a finanční skandály pak donutily investory, aby manažerům odměny seřízli.
</TEXT>
</DOC>
<DOC>
<DOCID>LN-20020620067</DOCID>
<DOCNO>LN-20020620067</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Do tuzemského mlýnsko-pekárenského holdingu Ramill, jinak skupiny Odkolek, vstoupila lucemburská investiční společnost Mimika International S.A., když koupila téměř 58procentní podíl v a. s. Ramill. Jejími dosavadními vlastníky bylo deset fyzických osob, z nichž pět se rozhodlo prodat své podíly Mimice, informoval včera člen představenstva a. s. Ramill a předseda dozorčí rady a. s. Odkolek Martin Turínek.
</TEXT>
</DOC>
<DOC>
<DOCID>LN-20020620068</DOCID>
<DOCNO>LN-20020620068</DOCNO>
<DATE>06/20/02</DATE>
<GEOGRAPHY>BRUSEL</GEOGRAPHY>
<TEXT>
Evropská komise nařídila německému poštovnímu gigantu Deutsche Post vrátit státní pomoc 572 milionů eur. Peníze, které měly financovat roli veřejné služby, pošta neoprávněně používala k subvencování ztrátové služby balíkových zásilek, oznámila včera exekutiva Evropské unie. Deutsche Post peníze od vlády používala na boj s konkurencí v doručování balíků mezi lety 1994 a 1998, zjistila komise. "Toto chování porušilo klíčové principy, podle nichž společnosti, které dostávají státní peníze pro služby všeobecného zájmu, nemohou používat tyto zdroje k subvencování aktivit otevřených konkurenci," píše se ve sdělení komise. Deutsche Post vyhlásila, že se proti verdiktu odvolá k Evropskému soudnímu dvoru.
</TEXT>
</DOC>
<DOC>
<DOCID>LN-20020620069</DOCID>
<DOCNO>LN-20020620069</DOCNO>
<DATE>06/20/02</DATE>
<TITLE>
PRAHA - Evropská unie prostřednictvím programu Phare v České republice nejvíce podporuje životní prostředí a energetiku. Nejméně peněz naopak směřuje na rozvoj občanské společnosti a na lidská práva. Vyplývá to z publikace Program Phare 1990 - 2000.
</TITLE>
<HEADING>
Za deset let více než 26 miliard korun
</HEADING>
<TEXT>
Z více než 26 miliard korun, které Česká republika v letech 1990 až 2000 obdržela z programu Phare, směřovalo na životní prostředí a energetiku přes 5,5 miliardy korun. Na dopravu a telekomunikace Evropská unie uvolnila necelých pět miliard. Zhruba o miliardu nižší byly částky přidělené na rozvoj soukromého sektoru a na zaměstnanost a vzdělávání. Dvě miliardy Česko čerpalo na přípravu na strukturální fondy. Všem ostatním odvětvím unie během deseti let vyhradila méně než jednu miliardu korun. Nejmenší částka 674 milionů korun šla na rozvoj občanské společnosti a na lidská práva. Téměř 18,5 z 26,3 miliardy korun, které Česká republika v rámci programu Phare obdržela, pocházelo z Národních operačních programů Phare. Dalších sedm miliard ČR získala v rámci Programu přeshraniční spolupráce Phare. Necelá miliarda korun přišla z vícenárodních programů Phare. Program Phare je společně s programy ISPA a SAPARD nástrojem pro podporu zemí, které kandidují na vstup do Evropské unie. Cílem programů je dokončení plné harmonizace českého práva s právem EU, příprava veřejné správy na vstup do EU a investice do hospodářské a sociální soudržnosti.
Částky přidělené z programu Phare jednotlivým odvětvím v letech 1990 - 2000 (v milionech Kč)
odvětví výše prostředků
Rozvoj občanské společnosti a lidská práva 674
Rozvoj soukromého sektoru 3986
Zaměstnanost a vzdělávání 4102
Sociální záležitosti a zdravotnictví 814
Doprava a telekomunikace 4924
Finance 871 Životní prostředí a energetika 5535
Zemědělství 911
Vnitřní trh 833
Spravedlnost a vnitro 830
Reforma veřejné správy 854
Příprava na strukturální fondy 2001
Pramen: ČTK
</TEXT>
</DOC>
<DOC>
<DOCID>LN-20020620070</DOCID>
<DOCNO>LN-20020620070</DOCNO>
<DATE>06/20/02</DATE>
<TITLE>
Na bohaté klienty je zaměřena nová taktika poskytovatelů hypoték. Nižší akontace, ale vyšší úrok
</TITLE>
<GEOGRAPHY>PRAHA</GEOGRAPHY>
<TEXT>
Domácí hypoteční banky připravují pro své klienty další lákadla. Raiffeisenbank začala nabízet hypoteční úvěr, který umožní složit počáteční částku pouze ve výši deseti procent z tržní ceny nemovitosti. Úročení hypotéky bude až o 1,5 procenta vyšší než u úvěrů, kde klient na začátku složí třicet procent částky. "Nový typ hypotéky je určen hlavně pro klienty, kteří jsou ve vyšší příjmové skupině, ale dosud si nestačili naspořit potřebných 30 procent vlastních prostředků požadovaných u běžných hypoték," uvedl mluvčí Raiffeisenbank Tomáš Krones. Podobné programy zavedly Česká spořitelna a Komerční banka. GE Capital Bank stanovila počáteční částku na 15 procent ceny nemovitosti a se stejnou nabídkou přišla i HVB Bank. Všechny ústavy však zatím trumfuje lídr trhu Českomoravská hypoteční banka, která v blízké době nabídne klientům celou částku tržní ceny nemovitosti. To znamená, že za vyšší úrok by nemuseli splatit počáteční sumu hypotéky. Dalším zvýhodněním, které pro své klienty připravila Raiffeisenbak, je možnost mimořádných splátek až do výše 25 procent sjednané částky, a to bez sankčního poplatku. K tomu je ale nutné řádné splacení alespoň šesti anuitních splátek. Banka mimo jiné nabízí možnost splácení hypotečního úvěru přes životní pojištění.
</TEXT>
<HEADING>
K poklesu sazeb už zřejmě nedojde
</HEADING>
<TEXT>
Hypoteční banky jsou zajedno v tom, že již nedojde k výraznému poklesu úrokových sazeb, proto se snaží přilákat nové klienty jiným zvýhodněním. Mělo by tak dojít ke zjednodušení procesu poskytování hypoték a vůbec k jejich zpřístupnění širšímu okruhu lidí.
Hypoteční banky jsou zajedno v tom, že již nedojde k výraznému poklesu úrokových sazeb, proto se snaží přilákat nové klienty jiným zvýhodněním. Mělo by tak dojít ke zjednodušení procesu poskytování hypoték a vůbec k jejich zpřístupnění širšímu okruhu lidí.
</TEXT>
</DOC>
<DOC>
<DOCID>LN-20020620071</DOCID>
<DOCNO>LN-20020620071</DOCNO>
<DATE>06/20/02</DATE>
<TITLE>
říká v rozhovoru pro Lidové noviny Martin Huba, jehož inscenace Krále Leara zahájí Letní Shakespearovské slavnosti
</TITLE>
<TEXT>
Charismatický herec a režisér Martin Huba má zvláštní dar: i díky své vysoké štíhlé postavě působí noblesně a uklidňujícím dojmem a zároveň z něj vyvěrá skrytá energie a emotivnost. Příští pátek má na Pražském hradě premiéru Král Lear v jeho režii s Janem Třískou v titulní roli.
LN: Čím vás Král Lear jako režiséra oslovuje, jaké téma jste v ní našel?
Je kvintesencí různých forem lidské bolesti a reakcí na ni. Důležitá je i katarze, kterou přináší právě ono vyrovnávání se s utrpením. Už samotný začátek hry musí každého režiséra zaujmout. Jak máme vnímat to, že starý vládce, který by měl být moudrý, položí svým dcerám nesmyslnou otázku: která mě milujete nejvíc. Své chyby pak lituje, chtěl by ji napravit, ale něco ho žene dál, aby na svých omylech trval. Takové momenty každý dobře známe ze svého života a není problém si představit, kam nás mohou dovést a co mohou způsobit. V tomto postižení lidské psychiky a ambivalence lidského konání je pro mě Shakespeare aktuální.
</TEXT>
<HEADING>
LN: Jak se vám pracovalo s Janem Třískou?
</HEADING>
<TEXT>
Pamatuji si na jeho skvělé divadelní role ze šedesátých let, ale osobně jsme se neznali. Už při první sekundě, během níž se setkaly naše pohledy, jsme se rozhodli, že nám to společně půjde. Doufám, že to mohu říct a že i Jan to tak cítí. Očekával jsem příjemnou spolupráci, ale přece jenom mě překvapilo, že jsme si ve všem tak skvěle porozuměli a našli takovou míru stylové příbuznosti v metodách práce. Často jsem se při zkouškách nadechl, že něco řeknu, a už jsem v jeho očích viděl pochopení. Ctím Janovu invenčnost, nekonečnou zaťatost a schopnost plně se do práce ponořit s maximálním vypětím. Na druhé straně má v sobě neobyčejnou pokoru a souhrn těchto vlastností z něj činí velkého herce, který ve mně budí respekt.
</TEXT>
<HEADING>
LN: Jak bude vypadat výtvarné řešení vaší inscenace?
</HEADING>
<TEXT>
Autorem scény je Jozef Ciller a kostýmy navrhl Milan Čorba, oba jsou špičkoví mistři svých oborů a je mým velkým štěstím, že s nimi spolupracuji na této inscenaci. Rozhodujícím prvkem je pro nás zeď přiléhající ke starému purkrabství, kterou jsme se snažili přirozeně zakomponovat do děje. Scéna je velmi jednoduchá a tvoří ji pouze písek a kameny. Respektujeme přirozenou atmosféru tohoto místa a "zub času", který tam zanechal své otisky. Použili jsme staré kameny, které nesou stopy minulosti, podobně i kvazimobiliář vznikl ze starého materiálu, poznamenaného jeho historií.
LN: V posledních letech se do Čech pravidelně vracíte jako herec i jako režisér. Vnímáte své zdejší působení jako práci v cizině?
Vůbec ne, my divadelníci jsme si nikdy žádné rozdělení nepřipustili. Prahu mám velmi rád a rád se do ní vracím a spolupráce s českými kolegy je pro mě inspirující.
LN: Zažil jste tu jako Slovák nějaké animozity vůči své osobě?
Ne, spíš naopak. Když jsem hrál titulní roli v Divadelníkovi v Divadle Na zábradlí, cítil jsem se výborně. Moje postava - to byl vlastně jeden dlouhý monolog, takže by se třeba někteří kolegové mohli cítit upozadění. Nic takového se nedělo, všichni se mnou šli a skvěle jsme si rozuměli. A také publikum reagovalo spontánně a s nadšením. A to, že celý večer poslouchali slovenštinu, mi nikdo nikdy nevytkl.
LN: Neunavuje vás to stálé cestování mezi Prahou a Bratislavou?
V podstatě se na cestu těším. Divadlo mám rád, ale je to stálé psychické vypětí. Když sednu do auta, tak zažívám klid a ticho a mohu si leccos promyslet. Pokud nedojde k problémům na hranici, cesta trvá dvě a půl až tři hodiny, a to se dá zvládnout. Když jsme se o tom bavili s panem Třískou, tak jsem zjistil, že dvě tři hodiny jezdit do práce je v Americe normální. Když jsem se ho ptal, kdy tedy tito lidé žijí, odpověděl mi - to je právě ten život. Samozřejmě že se těším na dobu, kdy zůstanu na jednom místě, ale cestování beru jako součást své práce, kterou mám rád.
LN: Začal jste režírovat v devadesátých létech. Odhodlával jste se k této změně dlouho, anebo šlo o momentální rozhodnutí?
Byl to přirozený vývoj, i když ne každý, kdo po tom touží, má to štěstí a možná i drzost, aby své přání zrealizoval. Herectví je povolání velmi závislé na mnoha okolnostech. Muž protože já považuji herectví za povolání, které je přirozenější pro ženy - tuto závislost hůř snáší. Zejména když stárne. Je nepříjemné, že děláte práci, za kterou neodpovídáte v celém rozsahu. Často se přistihnete v situaci, že byste to chtěl jinak, a nemáte možnost přebrat odpovědnost za celý díl své aktivity. Začnete přemýšlet, jak to změnit, a říkáte si, že jako režisérovi se vám to podaří. Pak ovšem zjistíte, že i to je iluzorní a že jste závislý zase na jiných okolnostech. Režisér je především hodně osamělý člověk a ani s tím není jednoduché se vyrovnat. Zvlášť v mém případě, když jsem jako herec byl zvyklý pracovat v kolektivu.
</TEXT>
<HEADING>
LN: Nestresují vás ty stálé změny?
</HEADING>
<TEXT>
Ne, přebíhání z jedné profese do druhé je docela příjemné. Už teď se těším, že v prosinci zase budu hrát v Bratislavě. Osud mi to šťastně nadávkoval a mohu měnit charakter své závislosti.
LN: Jaké to bylo, když jste měl poprvé předstoupit před své kolegy jako režisér?
Byl jsem v divadle už příliš dlouho, abych s tím měl problémy a zažil nějaký velký náraz. Měl jsem určité představy, které jsem si za ty desítky let stačil ověřit. Samozřejmě určité procento trémy z nepoznaného jsem zažil, ale naštěstí jsem pracoval s kolegy, které jsem dobře znal a rozuměl si s nimi. Záměrně jsem si takové vybral. Naštěstí jsem se nesetkal s žádným projevem herecké zakomplexovanosti typu, "co ty herec nám tady budeš vykládat". A tak i díky kolegům jsem do všeho postupně vplul, aniž bych měl pocit, že musím něco přemáhat a dělat si násilí. V divadle mně byl osud vždy velmi nakloněn a říkám si, že i kdyby se mi teď děla už jen samá křivda, musím být za dosavadní přízeň osudu vděčný.
LN: Znamená to, že jste v divadle nezažil žádné období, kdy vám bylo úzko a kdy jste se trápil neúspěchem?
Trápím se pořád. Každý projekt začínáme ve velké nejistotě. Samozřejmě že mám určité zkušenosti, dokáži leccos odhadnout, a to také někdy může být velmi ošidné - vsadíte "automatického pilota" a skončíte špatně. Nikomu bych nepřál tolik nejistoty, jakou při režírování procházím. Kolikrát si říkám, že už mi to stačilo, že to nemám zapotřebí. Ty stálé obavy, abych nezklamal kolegy, kteří jsou na mě závislí, nezklamal diváky. To je pro režiséra nejhorší, nejdřív všechny přesvědčí o své představě a pak se mučí, jestli dokáže věci dovést do konce. Můžete být mnohokrát úspěšný, ale vždy znovu podstupujete riziko nezdaru a nic není jisté. Čím výš se dostanete, tím hlubší může být pád. Zažil jsem takové situace a vždycky přišly, když jsem to nejméně čekal a měl pocit, že jsem si to nezasloužil. Někdy už uprostřed práce cítíte, že to nemůže dobře dopadnout, snažíte se to vší silou překonat a stejně to nepomůže.
</TEXT>
<HEADING>
LN: Co v takové chvíli děláte?
</HEADING>
<TEXT>
Přísahám si, že už nikdy, a pak zase své předsevzetí poruším, protože bych si vyčítal, že jsem nějakou zajímavou nabídku zbytečně zahodil. To je takové prokletí, které mě žene dál. Je to jako u závodních koní, kteří nesnesou nikoho před sebou a pořád musí běžet. U nás režisérů je ten kůň před námi nezrealizovaná věc, kterou nám někdo nabídne anebo po které toužíme.
LN: Pomáhá při zvládnutí takových pochybností rodina a přátelé, nebo se uzavřete do sebe?
Jsem dost závislý na lidech, kteří mě obklopují. Mám štěstí, že jsem našel takové, se kterými je mi dobře, i když si uvědomuji, že vždy nejsem příjemný partner. Jsem rád v jejich blízkosti, ale můj totální egoismus spočívá v tom, že mně vyhovuje, když jsou v sousedním pokoji. To je taková zvláštní samota, která je i trochu zbabělá. A pak - rodiče mě naučili milovat přírodu. Jsem rád v horách, v lese a se zvířaty. Celý život jsem měl psy, i teď mám dva - jezevčíka a labradora, to je dobrá kombinace. Rád jsem jezdil na koni, protože jsem byl i nebyl sám. Přítomnost takového ušlechtilého tvora, se kterým jste uprostřed přírody, dokáže povznést.
LN: Vaši rodiče byli slavní divadelní umělci. Cítil jste to jako výhodu?
Vyrůstal jsem v atraktivním prostředí, v němž mi bylo dobře, ale rodiče mě nijak nepřemlouvali, abych je následoval. Jejich práce byla tak přitažlivá, že jsem po ní přirozeně zatoužil. Kdo pochází z divadelní rodiny, má už určitou vrozenou imunitu proti stresu, které toto povolání přináší, ale na druhé straně není vždy příjemné, když vás veřejnost stále spojuje se jmény rodičů. Některé lidi zklamete, že se jim podobáte, jiné, že se jim vůbec nepodobáte. Chvíli trvá, než najdete vlastní cestu.
LN: Váš Bruscon v Divadelníkovi je starý herec, který vládne železnou rukou své rodině. Inspirovalo vás něco i z vašeho soukromí?
Snažím se nebýt dominantní, ale když jsem se po premiéře zeptal svých dětí, jestli jsme to příliš nezdramatizovali a vztahy nevyšroubovali do nepřirozených poloh, říkaly, že to, co jsme předvedli, byla v porovnání s naší rodinou selanka. Doufám, že to dětičky spíš umělecky umocnily, ale přesto mnohé z problémů, které hra otevírala, jsem znal z vlastního života. Myslím, že tato psychoterapie je pro práci na postavě docela výhodná. Mám rád, když téma, které na jevišti tlumočím, je i mé osobní. Je to svým způsobem osvobozující a přináší to i katarzi. Divák autenticitu takového projevu rozpozná a moment katarze pak může přeskočit i do hlediště. A to je to nejlepší, co se může stát.
LN: Jako mladý herec jste vytvořil titulní roli v Goethově hře Clavijo, inscenace měla pověst téměř kultovního počinu. Jak se zrodí tak výjimečné dílo?
Svou roli sehrálo i to, že jsme byli generačně spříznění - Milan Kňažko, Juraj Kukura a Magda Vášáryová. A inscenace Vladimíra Strniska byla neobyčejně stylově čistá. Zkrátka všichni jsme se setkali v příznivých souřadnicích. Ještě dnes na ni intenzivně vzpomínám, všechno - režie, scéna i kostýmy Milana Čorby - se sešlo pod šťastnou hvězdou.
LN: Jak si vysvětlujete, že někteří z těchto výborných herců nakonec z divadla odešli do politiky?
Byli skvělí právě proto, že měli široké zájmy a zajímali se o to, co se kolem nich děje. Také chtěli hrát to, o čem bylo třeba, a vyslovovat se ke společenskému dění. A tento moment je nakonec strhl a od divadla odloučil. Nepovažuji to za nepřirozené, ale je to škoda pro divadlo. Já jsem také byl několik měsíců politicky aktivní, ale nepřipustil jsem, aby mě to odvedlo od mé práce, divadlo mě těší víc.
LN: Jaká je dnes situace v divadle na Slovensku?
Trápí nás málo peněz. Existuje jedno dvě divadla, která peníze mají, a ta ostatní, zejména mimo Bratislavu, jedou nadoraz. Dělat dnes divadlo na Slovensku se jeví skoro jako donkichotská činnost nebo čistý altruismus. Obdivuji herce i režiséry, kteří v takových podmínkách ve svých profesích setrvávají. Na druhé straně vznikají mimořádné inscenace, možná právě z bolesti a existenčního ohrožení. To je do jisté míry cynické konstatování. Ztížené podmínky asi nutí k nadprůměrným výkonům, ale ono to také nejde vydržet donekonečna. Jednoho dne dojde k naprostému vyčerpání a pak bude velmi těžké začínat znova. Nechtěl bych to zažít a doufám v obrat k lepšímu.
</TEXT>
<HEADING>
Martin Huba (*1943)
</HEADING>
<TEXT>
Je synem slavných rodičů - herce Mikuláše Huby a operní pěvkyně Mimi Kišoňové. Po absolutoriu herectví na bratislavské VŠMU působil v košickém divadle, po návratu do Bratislavy se stal členem nově vzniklého Divadla na korze. V roce 1976 vstoupil do angažmá ve Slovenském národním divadle. Od počátku devadesátých let se věnuje divadelní režii, čeští diváci mohli například loni vidět na plzeňském festivalu jeho inscenaci Tančírny. V Čechách obdržel přede dvěma lety Cenu Alfreda Radoka za nejlepší mužský herecký výkon, kritika tak ocenila jeho Bruscona v Bernhardově Divadelníkovi, kterého v Divadle Na zábradlí nastudoval J.A. Pitínský.
Je synem slavných rodičů - herce Mikuláše Huby a operní pěvkyně Mimi Kišoňové. Po absolutoriu herectví na bratislavské VŠMU působil v košickém divadle, po návratu do Bratislavy se stal členem nově vzniklého Divadla na korze. V roce 1976 vstoupil do angažmá ve Slovenském národním divadle. Od počátku devadesátých let se věnuje divadelní režii, čeští diváci mohli například loni vidět na plzeňském festivalu jeho inscenaci Tančírny. V Čechách obdržel přede dvěma lety Cenu Alfreda Radoka za nejlepší mužský herecký výkon, kritika tak ocenila jeho Bruscona v Bernhardově Divadelníkovi, kterého v Divadle Na zábradlí nastudoval J.A. Pitínský.
</TEXT>
</DOC>
<DOC>
<DOCID>LN-20020620072</DOCID>
<DOCNO>LN-20020620072</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Na dnešním recitálu v pražském Obecním domě (začíná ve 20 hodin) se představí loňská vítězka Chopinovy soutěže, polská klavíristka Natalia Sawosćianiková (21). Rodačka z Poznaně a laureátka mnoha mezinárodních cen studuje v mistrovské třídě na hudební akademii v Bydhošti. Pražský koncert, který je upoutávkou na nadcházející 43. Chopinův festival v Mariánských Lázních, nabídne v první půli díla Fryderyka Chopina; po přestávce zazní Kreisleriana Roberta Schumanna a Lisztova Španělská rapsodie.
</TEXT>
</DOC>
<DOC>
<DOCID>LN-20020620073</DOCID>
<DOCNO>LN-20020620073</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Poslední koncert před letními prázdninami připravil na dnešek festival United Colours of Acropolis. Od 20 hodin vystoupí zpěvačka Feng-jün Song, pocházející ze severní Číny, spolu s Martinem Smolkou a manželi Vedralovými s projektem Horská karavana, v němž zaznějí tibetské, korejské, mongolské či kazašské lidové písně v netradiční úpravě. Stejnojmenné CD vyšlo vloni u vydavatelství Black Point. Jako host se v Akropoli představí skupina Muziga.
</TEXT>
</DOC>
<DOC>
<DOCID>LN-20020620074</DOCID>
<DOCNO>LN-20020620074</DOCNO>
<DATE>06/20/02</DATE>
<GEOGRAPHY>BRNO</GEOGRAPHY>
<TEXT>
Orchestr Státní filharmonie Brno uskuteční dnes a zítra svá závěrečná vystoupení v rámci Malého symfonického cyklu. Letošní 46. sezonu završí společně s orchestrem houslový virtuos Ivan Ženatý, klavírista Jan Jiraský a violoncellista Michal Kaňka ve třech koncertantních skladbách Antonína Dvořáka. Brněnští filharmonikové zahájí 15. srpna Mezinárodní hudební festival Špilberk.
</TEXT>
</DOC>
<DOC>
<DOCID>LN-20020620075</DOCID>
<DOCNO>LN-20020620075</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Na koncertní šňůru po České republice, zahrnující čtrnáct vystoupení, se dnes vydává sbor Morganovy státní univerzity. Američané zde s úspěchem účinkovali už před dvěma lety, kdy v Rudolfinu provedli "jazzovou symfonii" Wyntona Marsalise All Rise. Zatímco některé univerzity v USA jsou proslulé svými fotbalovými týmy, na Morganovu státní se chodí za hudbou. Její sbor patří v zemi, kde mají školní ansámbly velkou tradici i konkurenci, k těm nanejvýš prestižním: pod vedením Nathana M. Cartera koncertoval například několikrát s Newyorskou filharmonií a Kurtem Masurem či Národním symfonickým orchestrem pod taktovkou Leonarda Slatkina. Letošní české turné, jež zajišťuje společnost Cabarrus, začne dnes na Lázeňském náměstí v Luhačovicích. Poté se sedmdesátičlenné těleso přesune do Ostravy, Zlína a Olomouce, Bratislavy, Brna a dalších měst. "Většina koncertů je pro posluchače zdarma," řekl LN producent Yorke Lawson. K nim patří i koncert v pražské Stromovce ve čtvrtek 27. 6. od 19 hodin. Vyvrcholením koncertní série budou dva večery v Rudolfinu 3. a 4. 7., kdy zazní Gershwinova opera Porgy a Bess. Američané se s českým publikem rozloučí v úterý 9. 7. koncertem v katedrále sv. Víta. Na programu má pro tuto příležitost spirituály a gospely, jejichž provedení se už při prvním pražském pobytu setkalo s nadšenou reakcí publika.
</TEXT>
</DOC>
<DOC>
<DOCID>LN-20020620076</DOCID>
<DOCNO>LN-20020620076</DOCNO>
<DATE>06/20/02</DATE>
<TITLE>
Dublinská folkrocková skupina The Frames v příštích dnech už poněkolikáté navštíví ČR.
</TITLE>
<GEOGRAPHY>PRAHA</GEOGRAPHY>
<TEXT>
Oblíbená kapela Vana Morrisona a Boba Dylana vloni obdržela nejvýznamnější irskou hudební cenu a vyprodala nespočet klubů doma i ve Spojených státech. Nápadité melodie a texty charismatického zpěváka a kytaristy Glena Hansarda okouzlily i tuzemské fanoušky, kterým se kapela nedávno znovu připomněla na Baráčnické rychtě v Praze. Minulá návštěva podléhala téměř dokonalému utajení, tentokrát však není nic ponecháno náhodě: 22. 6. skupina spolu s Jiřím Černým navštíví televizní Noc s Andělem, 24. 6. v 19. 30 začíná koncert v pražské Akropoli. 25. 6. se v 19.30 uskuteční v brněnském klubu Stará pekárna koncert a křest nového alba The Frames, obsahujícího nahrávky z předchozích českých "jamů" se známým rockovým houslistou Honzou Hrubým. Následují vystoupení ve Valašském Meziříčí (26. 6.), olomouckém Divadle hudby (27. 6.), zlínském Golemu (28. 6.) a na náměstí v Novém Jičíně (29. 6.). Mimořádný zážitek slibuje multimediální představení v brněnském planetáriu (v úterý 25. 6. od 17.00, vstupné 120 Kč). Irské hudební hvězdy zde doprovodí projekce hvězd opravdových, vesmírných. Kdo zná Hansardův něžný hit Star, Star, neměl by si nechat ujít jeho netradiční provedení na pozadí umělé noční oblohy promítané soustavou deseti diaprojektorů. Akce má po tříleté přestávce znovu probudit zájem diváků o neotřelé projekty, do kterých se v minulosti zapojily takové osobnosti jako Iva Bittová, ruth weiss, Phil Shoenfelt nebo Psí vojáci.
PRAHA - Oblíbená kapela Vana Morrisona a Boba Dylana vloni obdržela nejvýznamnější irskou hudební cenu a vyprodala nespočet klubů doma i ve Spojených státech. Nápadité melodie a texty charismatického zpěváka a kytaristy Glena Hansarda okouzlily i tuzemské fanoušky, kterým se kapela nedávno znovu připomněla na Baráčnické rychtě v Praze. Minulá návštěva podléhala téměř dokonalému utajení, tentokrát však není nic ponecháno náhodě: 22. 6. skupina spolu s Jiřím Černým navštíví televizní Noc s Andělem, 24. 6. v 19. 30 začíná koncert v pražské Akropoli. 25. 6. se v 19.30 uskuteční v brněnském klubu Stará pekárna koncert a křest nového alba The Frames, obsahujícího nahrávky z předchozích českých "jamů" se známým rockovým houslistou Honzou Hrubým. Následují vystoupení ve Valašském Meziříčí (26. 6.), olomouckém Divadle hudby (27. 6.), zlínském Golemu (28. 6.) a na náměstí v Novém Jičíně (29. 6.). Mimořádný zážitek slibuje multimediální představení v brněnském planetáriu (v úterý 25. 6. od 17.00, vstupné 120 Kč). Irské hudební hvězdy zde doprovodí projekce hvězd opravdových, vesmírných. Kdo zná Hansardův něžný hit Star, Star, neměl by si nechat ujít jeho netradiční provedení na pozadí umělé noční oblohy promítané soustavou deseti diaprojektorů. Akce má po tříleté přestávce znovu probudit zájem diváků o neotřelé projekty, do kterých se v minulosti zapojily takové osobnosti jako Iva Bittová, ruth weiss, Phil Shoenfelt nebo Psí vojáci.
</TEXT>
</DOC>
<DOC>
<DOCID>LN-20020620077</DOCID>
<DOCNO>LN-20020620077</DOCNO>
<DATE>06/20/02</DATE>
<TITLE>
Na CD vycházejí dosud neznámé nahrávky Psích vojáků a dalších undergroundových kapel
</TITLE>
<TEXT>
Dalo by se předpokládat, že po dvanácti letech od změny politických poměrů už bude z dříve neoficiální umělecké scény veřejnosti zpřístupněno vše, co má alespoň nějakou hodnotu. Leč není tomu tak. Dosvědčují to kromě jiného i průběžně vydávané archivní nahrávky českého alternativního rocku.
Jakýmsi hegemonem mezi vydavateli vzpomínkových nosičů je pražská firma Black Point, jež vedle novinkového katalogu průběžně obohacuje novými tituly i edici výmluvně nazvanou Archiv (v minulosti pod tímto logem vyšly např. staré nahrávky Mikoláše Chadimy, Filipa Topola, ale třeba i čtyřalbové "sebrané spisy" Vodňanského a Skoumala). I v poslední době vydala dva velezajímavé tituly dnes legendárních skupin z první poloviny 80. let. Na dvojdisku Švehlík: Studio 1982/ Marno Union: Studio Marno najdeme reprezentativní nahrávky klíčových personálně spřízněných kapel českého alternativního rocku, v jejichž čele stáli kytaristé Pavel Richter a Lesík Hajdovský. Výtečně remasterované a "natlakované" nahrávky ukazují specifičnost vrcholné tvorby těchto osobností, které sice navazovaly na zahraniční vzory (v jejich případě se nejčastěji hovořilo o King Crimson), zároveň ale dokázaly své hudbě dát originální výraz, na který paradoxně měla pozitivní vliv izolace české scény. Svéráz přístupu domácích hudebníků ke světovým trendům ilustruje i další dvojdisk, zachycující dvě stylově zcela rozdílné verze skupiny Dvouletá fáma. První spadá do období české nové vlny a prezentuje studiovou nahrávku dvanácti písní, v nichž se hráčsky náročná, a přitom písničkově výsostně sevřená hudba nadprůměrně disponovaných hudebníků snoubí s "crazy" zpěvem Jany Macháčkové a mírně "praštěnými" texty Pjéra Lašéze. Druhý disk je pak o šest let mladší živou nahrávkou sestavy kapely, jíž coby frontman dominoval divadelník a básník Radomil Uhlíř - tehdy se písňové struktury nebývale rozvolnily, podstatnou roli v hudebním projevu Dvouleté fámy začala hrát improvizace a Uhlířův herecký naturel běžný koncert posunul spíše do polohy performance.
</TEXT>
<HEADING>
Co bylo před Mňágou
</HEADING>
<TEXT>
Firma Black Point ovšem není jediným vydavatelem, pečlivě doplňujícím bílá místa na mapě někdejšího českého neoficiálního rocku. Jejím potenciálním "konkurentem" (byť mluvit v této zřetelně menšinové, o to však cennější oblasti o konkurenci, poněkud postrádá smysl) je brněnská značka Anne Records. Jejím zatím posledním počinem, připomínajícím 80. léta, je archivní album Nečum a tleskej valašskomeziříčské skupiny Slepé střevo. Kapela má své místo v domácích rockových dějinách jistě především díky tomu, že byla odrazovým můstkem Petra Fialy několik let předtím, než založil dodnes populární Mňágu a Žďorp. Fanoušci "mňágovských" písniček ale mohou být poslechem Slepého střeva poněkud šokováni. Kapela v první polovině 80. let navazovala jak na novovlnný škleb, tak svým způsobem i na ryze český rockový underground. I když ani rané Fialovy texty nepopírají jeho typickou poetiku, celkový výraz skupiny je od jeho pozdější tvorby zcela odlišný. Zbývá ještě připomenout, že v poslední době vyšla velmi zajímavá taktéž archivní alba nikoli z dob předpřevratových, nýbrž i z počátku 90. let. Jejich tehdejšímu rozšíření mezi posluchače už nebránily tlaky politické, nýbrž spíše technické, distribuční a komerční. Jejich nynější (re)edice jsou tak dalším splaceným dluhem. Týká se to např. donedávna nedostupného debutu klasiků českého hardcoru Michael's Uncle, nazvaného The End Of Dark Psychedelia, který si skupina v roce 1990 vydala vlastním nákladem na vinylu. Současná reedice firmy Black Point na CD je chvályhodně rozšířena o živou nahrávku z roku 1987. Podobným příkladem je dvojalbum Psích vojáků Live I &amp; II. V roce 1993 jej vydala nezávislá firma Gang Records, jíž se nepodařilo zajistit dostatečnou distribuci a nahrávky, jež dokumentují velmi zajímavou vývojovou fázi skupiny a prezentují písně, jejichž naprostou většinu na jiném nosiči nenajdeme, byly doposud mnoha fanouškům "utajeny". Na současném trhu patří pochopitelně všechny zmíněné tituly k svým způsobem exkluzivním, malonákladovým artefaktům. O to větší pochvalu zaslouží nejen jejich samotná existence, jež dodává našim teoretickým znalostem českých rockových dějin zvukový rozměr, ale také příkladná editorská a technická příprava.
Firma Black Point ovšem není jediným vydavatelem, pečlivě doplňujícím bílá místa na mapě někdejšího českého neoficiálního rocku. Jejím potenciálním "konkurentem" (byť mluvit v této zřetelně menšinové, o to však cennější oblasti o konkurenci, poněkud postrádá smysl) je brněnská značka Anne Records. Jejím zatím posledním počinem, připomínajícím 80. léta, je archivní album Nečum a tleskej valašskomeziříčské skupiny Slepé střevo. Kapela má své místo v domácích rockových dějinách jistě především díky tomu, že byla odrazovým můstkem Petra Fialy několik let předtím, než založil dodnes populární Mňágu a Žďorp. Fanoušci "mňágovských" písniček ale mohou být poslechem Slepého střeva poněkud šokováni. Kapela v první polovině 80. let navazovala jak na novovlnný škleb, tak svým způsobem i na ryze český rockový underground. I když ani rané Fialovy texty nepopírají jeho typickou poetiku, celkový výraz skupiny je od jeho pozdější tvorby zcela odlišný. Zbývá ještě připomenout, že v poslední době vyšla velmi zajímavá taktéž archivní alba nikoli z dob předpřevratových, nýbrž i z počátku 90. let. Jejich tehdejšímu rozšíření mezi posluchače už nebránily tlaky politické, nýbrž spíše technické, distribuční a komerční. Jejich nynější (re)edice jsou tak dalším splaceným dluhem. Týká se to např. donedávna nedostupného debutu klasiků českého hardcoru Michael's Uncle, nazvaného The End Of Dark Psychedelia, který si skupina v roce 1990 vydala vlastním nákladem na vinylu. Současná reedice firmy Black Point na CD je chvályhodně rozšířena o živou nahrávku z roku 1987. Podobným příkladem je dvojalbum Psích vojáků Live I &amp; II. V roce 1993 jej vydala nezávislá firma Gang Records, jíž se nepodařilo zajistit dostatečnou distribuci a nahrávky, jež dokumentují velmi zajímavou vývojovou fázi skupiny a prezentují písně, jejichž naprostou většinu na jiném nosiči nenajdeme, byly doposud mnoha fanouškům "utajeny". Na současném trhu patří pochopitelně všechny zmíněné tituly k svým způsobem exkluzivním, malonákladovým artefaktům. O to větší pochvalu zaslouží nejen jejich samotná existence, jež dodává našim teoretickým znalostem českých rockových dějin zvukový rozměr, ale také příkladná editorská a technická příprava.
</TEXT>
</DOC>
<DOC>
<DOCID>LN-20020620078</DOCID>
<DOCNO>LN-20020620078</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Nakladatelství Mladá fronta, hlavní město Praha a Kolegium pro podporu nezávislé vědy, umění a vzdělání vyhlašují již patnáctý ročník Ceny Jiřího Ortena. Tato cena se udílí autorovi prozaického či básnického díla napsaného v českém jazyce, přičemž autorovi nesmí být v době dokončení díla více než 30 let. Podmínkou je knižní vydání díla nebo alespoň otištění jeho podstatné části v časopise během posledních 12 měsíců před uzávěrkou soutěže. Autory a jejich díla mohou do soutěže nominovat nakladatelé, veřejné knihovny, redakce časopisů, novin, rozhlasu i televize. Mezi laureáty této ceny patří například Petr Placák, Vít Kremlička, Tereza Boučková či Petr Borkovec. Písemné nominace a pět exemplářů díla je třeba zaslat do 31. 7. 2002 na adresu Mladá fronta, a. s., sekretariát nakladatelství, Radlická 61, 150 00 Praha 5, bližší informace jsou dostupné na elektronické adrese biersakova@mf.cz.
</TEXT>
</DOC>
<DOC>
<DOCID>LN-20020620079</DOCID>
<DOCNO>LN-20020620079</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Divadelní a filmový herec Michal Pavlata (nar. 1945), autor rozhlasových scénářů o pop-music a před lety jeden z textařů skupiny Rangers, vydal v knižním souboru svou drobnou publicistiku, zveřejňovanou na stránkách Lidových novin (vesměs v rubrice Poslední slovo). Téměř dvousetstránkový svazek z nakladatelství Votobia Praha přináší Pavlatovy články z let 1992-2002, a to "v původní, nezměněné podobě", aby tak byl naznačen "autorův názorový vývoj".
</TEXT>
</DOC>
<DOC>
<DOCID>LN-20020620080</DOCID>
<DOCNO>LN-20020620080</DOCNO>
<DATE>06/20/02</DATE>
<GEOGRAPHY>SOBOTKA</GEOGRAPHY>
<TEXT>
V sobotu 29. června bude zahájena 46. Šrámkova Sobotka, přehlídka uměleckého přednesu s dílnou pro studenty filozofických a pedagogických fakult. Téma letošního ročníku zní Žena dělá slovo, slovo dělá ženu.V jednotlivých pořadech (do 6. července) vystoupí mj. herci Otakar Brousek ml., Taťjana Medvecká a Radovan Lukavský. Bližší informace: www.sobotka.cz.
</TEXT>
</DOC>
<DOC>
<DOCID>LN-20020620081</DOCID>
<DOCNO>LN-20020620081</DOCNO>
<DATE>06/20/02</DATE>
<TITLE>
Po léta připomínané, ale nevydávané vzpomínky Jaroslava Šaldy se dočkaly knižní podoby
</TITLE>
<TEXT>
Patří k paradoxům popřevratových návratů k naší kulturní i politické minulosti, že paměti zakladatele, budovatele a rozmnožovatele největšího českého tiskového a vydavatelského koncernu první poloviny 20. století Jaroslava Šaldy, v prvé verzi dokončené a "pro studijní potřebu" rozmnožené roku 1962, vycházejí v knižní podobě až dlouho poté, co Šaldova osobnost vstoupila jako nepominutelný objekt do pamětí jiných.
Již na přelomu 60. a 70. let minulého století připomněl Šaldovo jméno Otakar Štorch-Marien ve 2. a zejména 3. díle svých Pamětí nakladatele Aventina, roku 1990 pak Jaroslav Foglar ve vzpomínkách Život v poklusu. Až po smrti autorů se běžně dostupné knižní podoby dočkaly reflexe Julia Firta (Knihy a osudy, Atlantis, Brno 1991), Bedřicha Fučíka (Setkávání a míjení, Melantrich, Praha 1995) a Zdeňka Kalisty (Po proudu života, Atlantis, Brno 1996). Střípky těchto obdivných, kritických i polemických pohledů může zvídavý čtenář konečně konfrontovat s jistě stejně subjektivní, leč ucelenou zpovědí samotného Šaldy.
</TEXT>
<HEADING>
Kariéra selfmademana
</HEADING>
<TEXT>
Typický selfmademan, jemuž houževnatost, pracovitost a usilovné sebevzdělávání pomohlo překonat počáteční handicap nemanželského dítěte z nejchudších vrstev, podřizuje od roku 1905, kdy jako účetní vstoupil do tiskového družstva národně socialistické strany, svůj život úsilí o vybudování a rozvoj stranické vydavatelské a tiskařské základny a jejího tisku. Prakticky všichni politikové, redaktoři a spolupracovníci novin, dobrodruhové i podivíni, které na stránkách pamětí potkáváme (mj. Václav Klofáč, Jiří Stříbrný, František Klátil, K. Z. Klíma, Karel Půlpán, Luděk Stránský, Jaroslav Hašek, Josef Lada, Emil Synek, Vladimír Borin, Jakub Hron), jsou tak či onak s tímto úsilím spjati. Šťastná volba nového jména firmy Melantrich roku 1910 a riskantní výstavba paláce Hvězda na Václavském náměstí završuje Šaldovo "učednické" období. Manažeři tiskových podniků jiných politických stran, pokoušející se později napodobit jeho postup až do pojmenování firem novými údernými názvy (tak se roku 1930 objevuje agrárnická Novina a 1934 lidovecký Vyšehrad), nedokázali zopakovat klíčový trumf Šaldovy strategie, vybojovaný už v 10. letech vítězným střetem s konkurenční vnitrostranickou tiskárnou: Nepřipustit podřízení podniku stranickým pohlavárům a jejich sekretariátům. Sázka na stálou modernizaci tisku přispěla od 20. let k odbytu a popularitě nově zakládaných obrázkových časopisů Pražský ilustrovaný zpravodaj, Hvězda čsl. paní a dívek a dalších. Koncem 20. let Šalda jmenoval ředitelem dosud nevýrazného knižního nakladatelství mladého literárního kritika Bedřicha Fučíka, který velkorysým edičním programem beletrie i naučné literatury i výhodnými smluvními podmínkami systematicky získával spisovatele, překladatele i redaktory často z protikladných uměleckých i světonázorových seskupení.
</TEXT>
<HEADING>
Šalda a Šalda
</HEADING>
<TEXT>
Naplnil tak ironickou předpověď F. X. Šaldy z dopisu zaslaného Bohumilu Mathesiovi roku 1928: "[...] v tom Melantrichu, pod finančním žezlem mého jmenovce nade mne vysoko vyčnívajícího, se všichni sejdeme, jakož říkával Liebermann k akademikům a k secesionistům, ukazuje za sebe na Centralfriedhof [...]". Ve 30. letech se Melantrich mimo jiné angažoval v kinematografii, spoluzaložil hudební nakladatelství Melpa, koupil továrnu na gramofonové desky Esta, zřizoval tiskařské filiálky v Ostravě, v Brně a v Žilině, obchodní společnost pro prodej módních střihů Evin závod. Svým spolupracovníkům poskytoval tehdy již generální ředitel Šalda velkoryse prostor k tvůrčí práci, nerozpakoval se však s nimi rozejít, kdykoliv se dostali do skutečného nebo zdánlivého střetu s jeho zájmy. Tak náhlý Fučíkův odchod po desetileté spolupráci koncem roku 1938 předznamenal budoucí Šaldovu strategii záchrany Melantrichu na tenké hraně ústupků okupační moci. Po návratu československé vlády z exilu roku 1945 převzala fungující podnik v intencích usměrněné předúnorové demokracie národně socialistická strana a pětašedesátiletého Jaroslava Šaldu zbavila vedení.
</TEXT>
<HEADING>
Jak nevydávat paměti
</HEADING>
<TEXT>
Radost z toho, že po léta opakovaně připomínané, stále však nevydávané paměti jsou konečně k dispozici v knižní podobě, kalí výsledná podoba jejich textu, daná především diletantským přístupem editorů (snad nakladatel Milan Nevole a historik Josef Tomeš). Nedokáže-li nakladatelství opatřit knihu tohoto typu rejstříkem, výrazně omezí její využití v odborné práci. Nedoplní-li však ani čísla stránek do obsahu, ztíží orientaci i laickému čtenáři, na něhož se, soudě podle doslovu nakladatele, především obrací. Opíraje se o jedinou větu v jeho závěru, která supluje ediční poznámku ("Publikaci [...] jsme záměrně jazykově neupravovali, pouze byly proti rukopisu vypuštěny ty pasáže, které popisovaly podrobně finanční a technické záležitosti a pro řadu čtenářů by nebyly příliš zajímavé"), srovnal jsem knižní vydání s rozmnoženinou z roku 1962 s tímto zjištěním: 1) Text nebylo třeba jazykově upravovat, protože autor se držel jedné pravopisné normy. Editoři však ani neopravili ojedinělé gramatické chyby a některé závažnější omyly ve jménech. Přepis připojil chyby další. 2) Vypuštěny byly nejen cenné údaje o hospodaření podniku, o technických řešeních podmiňujících jeho další expanzi (např. první ofsetová rotačka) a o dobových ekonomických souvislostech (hypotéky, "tunelování" bank apod.), ale i čtenářsky atraktivní osobní charakteristiky (Jan Klepetář) a některé autorovy drsné zážitky z neradostného dětství. 3) Podkladem k vydání nebyla rozmnožená verze z roku 1962, jak by se dalo soudit z předmluvy Josefa Tomeše, ale doplněná a revidovaná verze z května 1964, jak naznačuje informace skrytá v textu na s. 300. Podíl autora a editorů na publikovaném tvaru je tak zcela nejasný. Zakládám knížku Budování tisku za Rakouska, Československé republiky a jeho obrana za německé okupace do knihovny vedle cyklostylu z roku 1962 a ztrácím naději, že se dočkám vydání, jakého by si Šaldova osobnost zasloužila.
Jaroslav Šalda: Budování tisku za Rakouska, Československé republiky a jeho obrana za německé okupace (Paměti bývalého generálního ředitele tiskového a vydavatelského koncernu Melantrich)
Nakladatelství Eva - Milan Nevole
Praha 2001, 342 str.
</TEXT>
</DOC>
<DOC>
<DOCID>LN-20020620082</DOCID>
<DOCNO>LN-20020620082</DOCNO>
<DATE>06/20/02</DATE>
<TITLE>
Švýcarský literární festival v Solothurnu * Mocná matka Evropa a její bohaté a vzdorovité dítě
</TITLE>
<TEXT>
Letos už po čtyřiadvacáté se do Solothurnu, hlavního města stejnojmenného kantonu na německo-francouzské jazykové hranici v západním Švýcarsku, sjelo několik desítek domácích autorů a hostů z několika evropských zemí, aby společně s tisícovkou literárních nadšenců, od spontánních studentů až po důstojné penzisty, absolvovali každoroční literární maraton - Solothurnské literární dny (Solothurner Literaturtage, Journées Littéraires de Soleure, Giornate Letterarie di Soletta, Sentupada Litterara a Soloturn - jak zní jejich název ve čtyřech oficiálních jazycích Švýcarské konfederace). Každoročně se tu o rozšířeném víkendu od čtvrtečního svátku Nanebevstoupení Páně do následující neděle schází výkvět i naděje švýcarské literatury německého, francouzského, italského i rétorománského jazyka. Jako germanista jsem se těšil hlavně na německy píšící autory. (Kontakt se spisovateli románské provenience ve Švýcarsku není pro germanistu jednoduchý, nepřejde-li do angličtiny. Zatímco německá inteligence ve Švýcarsku se francouzsky většinou dorozumí, až na výjimky totéž neplatí v opačném případě o inteligenci románské.) Christian Uetz, výrazný lyrik střední generace a velmi nekonvenční člověk, půl hodiny přednášel zpaměti ze svých posledních básnických sbírek tak úžasně, že stohlavé publikum doslova ani nedýchalo. První dáma německé švýcarské lyriky, osmdesátiletá Erika Burkartová, zase s výrazem kamenné sfingy a s tváří zestárlé rusalky rámovanou rozpuštěnými dlouhými vlasy pevným hlasem recitovala své básně z posledního půlstoletí (její první sbírka Temný pták vyšla v roce 1953). Těšil jsem se na Matthiase Zschokkeho, Martina Sutera, Markuse Ramseiera i Michaela Kleeberga, vedle nesmírně populární ZoĎ Jenny objevy švýcarské prózy devadesátých let. Jejich nové prózy nezklamaly, tito čtyřicátníci, střídající zvolna silnou generaci autorů kolem Adolfa Muschga, Petera Bichsela, Silvia Blattera, Hermanna Burgera, Eriky Pedrettiové či Gertrud Leuteneggerové, mají stále o čem psát, i když je jejich téma stále stejné: švýcarský mikrokosmos, který si každý z nich nese s sebou, ať je kdekoli (a většina z nich ve své rodné zemi nežije). Možná i proto tam tolik zaujala Nizozemka Margriet de Moor svým novým románem Kreutzerova sonáta. Úryvky z tohoto zdařilého díla, které na podzim vyjde německy, byly událostí letošního Solothurnu. Očekávaným oživením ve formě vzrušené diskuse, a musím podotknout, že poklidní a spíše apatičtí Švýcaři jsou schopni vskutku neočekávaných výkonů, bylo vystoupení politického publicisty Jürga Altwegga. Jeho nová kniha Ach du liebe Schweiz (Ach, ty milé Švýcarsko) o politických a společenských událostech (skandálech) poslední doby v některých okamžicích doslova zvedala publikum ze židlí k bouřlivým ovacím či nesouhlasnému pískotu.
</TEXT>
<HEADING>
Švýcarská kulturní specifika
</HEADING>
<TEXT>
Švýcarsko je evropským specifikem v mnoha ohledech, nejinak je tomu iv kultuře a vzdělání. Základem je jeho jazyková různost a kulturní rozmanitost. Nikdy v historii nebyly činěny pokusy ji nějakým způsobem unifikovat, na to si jednotlivé kantony žárlivě střežily a dosud střeží svou samostatnost. Proto je dodnes poměrně obtížné hovořit o švýcarské literatuře. Sami Švýcaři hovoří o čtyřech. Jednotlivé jazykové oblasti s výjimkou rétorománské (či ladinské) oblasti jihovýchodního Švýcarska inklinovaly k centrům své jazykové kultury mimo hranice státu. V oblasti francouzské to byla jednoznačně Paříž, italské severní Itálie. Pouze rozsáhlá německá oblast by vzhledem k historicky podmíněné roztříštěnosti Německa, které nevytvořilo jen jedno kulturní centrum, mohla vystupovat jako samostatná kulturní oblast. Sami švýcarští spisovatelé se však v minulosti rozhodli připojit k celoněmeckému literárnímu dědictví. Gottfried Keller, nejznámější švýcarský spisovatel 19. století, to vyjádřil slovy: "Při veškerém patriotismu neznám v tomto ohledu bratra. Jsem toho názoru, má-li tady něco vycházet, pak ať se každý autor drží velké jazykové oblasti, k níž náleží." Podobně se vyjádřil i další velký Švýcar 19. století Conrad Ferdinand Meyer, který švýcarskou národní literaturu považoval za "hotový nesmysl" a vyzýval německy mluvící Švýcary, aby "stejnou měrou zastupovali vědomí o státní samostatnosti své vlasti a vědomí o jejích národních svazcích s Německem". K zásadnější změně pohledu dochází až ve třicátých letech 20. století, kdy se němečtí Švýcaři distancují od fašistického Německa - zavádějí pravopisnou reformu, která švýcarskou němčinu odlišila od tzv. říšské (nejvýrazněji v nahrazení ostrého ß dvojitým s), a prosadí v parlamentu rétorománštinu jako čtvrtý oficiální jazyk konfederace (1938).
</TEXT>
<HEADING>
Problémy švýcarské společnosti dnes
</HEADING>
<TEXT>
Německou švýcarskou literaturu několika posledních desetiletí určovalo jakési pnutí mezi dialektem, hlavním dorozumívacím prostředkem v běžné komunikaci, spisovným německým jazykem, vnímaným sice jako zcizující faktor, ale plně ovládajícím komunikaci v psané podobě, a vícejazyčným státem. To odlišovalo švýcarskou německou literaturu od ostatních literatur německého jazykového prostoru a určovalo její vztah k dominantní literatuře německé. Tento rozpor se zdá být řešen kosmopolitním postojem, který zastává stále více německých švýcarských autorů. Hugo Loetscher nebo Adolf Muschg, střední a mladší generace autorů, jsou toho dokladem. Dokladem takového kosmopolitismu je i kritický pohled na vlast, velmi často v posledním období zvenčí. Švýcary stále více zajímá, co si o nich myslí okolní svět, protože jsou k tomu politickými a hospodářskými okolnostmi nuceni. Mocná matka Evropa hrozí svému bohatému vzdorovitému dítěti, trucujícímu na jejím klíně, citelnými tresty. Trucovité dítě ukazuje dobrou vůli a vyhlašuje jedno referendum za druhým - OSN, EU, společný hospodářský prostor. Stále více přestává platit deviza "není krásnější země" - Švýcarsko je zmítáno pro ně dosud neobvyklými událostmi - světový frontální útok na švýcarské banky, krach Swissairu, psychopat chladnokrevně vraždící polovinu kantonálního zastupitelstva v Zugu -, je dobýváno politickými a hospodářskými uprchlíky, musí hledat nové místo ve změněné Evropě. To vše se odráží i v kultuře. Solothurnský festival učí Švýcary, jak opouštět svou ulitu. Letos tam zněla řečtina, rumunština. Samostatným blokem se představila i nová literatura psaná jidiš. Tři autoři, dva z Izraele - Lev Berinski a Michael Felsenbaum, jeden z Oxfordu - Gennady Estraikh, všichni původem z SSSR, představili zaniklý svět židovské komunity východní Evropy. Proti ostatní literatuře to byla hudba ze zaniklých světů, tklivá a sentimentální, odlišná od toho, čím žije dnešní rozbouřený svět. Ten v sále připomínala jen policie, která měla zabránit případnému útoku na čtoucí a diskutující židovské spisovatele. Člověka z oblasti, kterou kdysi ovládala ruština, zaujal ruský akcent, který po dlouhých letech života v cizině němčinu i angličtinu přítomných spisovatelů stále ovládal. Současná literatura ve Švýcarsku je mnohovrstevná, různorodá, švýcarsky typická i zcela jiná. Švýcarsko je v politickém, intelektuálním i kulturním pohybu. Netrpí nacionálními vášněmi jako my tady anebo třeba Belgičané. Staletí důsledné decentralizace a tolerance ke kultuře souseda se této malé evropské zemi vyplatila.
Německou švýcarskou literaturu několika posledních desetiletí určovalo jakési pnutí mezi dialektem, hlavním dorozumívacím prostředkem v běžné komunikaci, spisovným německým jazykem, vnímaným sice jako zcizující faktor, ale plně ovládajícím komunikaci v psané podobě, a vícejazyčným státem. To odlišovalo švýcarskou německou literaturu od ostatních literatur německého jazykového prostoru a určovalo její vztah k dominantní literatuře německé. Tento rozpor se zdá být řešen kosmopolitním postojem, který zastává stále více německých švýcarských autorů. Hugo Loetscher nebo Adolf Muschg, střední a mladší generace autorů, jsou toho dokladem. Dokladem takového kosmopolitismu je i kritický pohled na vlast, velmi často v posledním období zvenčí. Švýcary stále více zajímá, co si o nich myslí okolní svět, protože jsou k tomu politickými a hospodářskými okolnostmi nuceni. Mocná matka Evropa hrozí svému bohatému vzdorovitému dítěti, trucujícímu na jejím klíně, citelnými tresty. Trucovité dítě ukazuje dobrou vůli a vyhlašuje jedno referendum za druhým - OSN, EU, společný hospodářský prostor. Stále více přestává platit deviza "není krásnější země" - Švýcarsko je zmítáno pro ně dosud neobvyklými událostmi - světový frontální útok na švýcarské banky, krach Swissairu, psychopat chladnokrevně vraždící polovinu kantonálního zastupitelstva v Zugu -, je dobýváno politickými a hospodářskými uprchlíky, musí hledat nové místo ve změněné Evropě. To vše se odráží i v kultuře. Solothurnský festival učí Švýcary, jak opouštět svou ulitu. Letos tam zněla řečtina, rumunština. Samostatným blokem se představila i nová literatura psaná jidiš. Tři autoři, dva z Izraele - Lev Berinski a Michael Felsenbaum, jeden z Oxfordu - Gennady Estraikh, všichni původem z SSSR, představili zaniklý svět židovské komunity východní Evropy. Proti ostatní literatuře to byla hudba ze zaniklých světů, tklivá a sentimentální, odlišná od toho, čím žije dnešní rozbouřený svět. Ten v sále připomínala jen policie, která měla zabránit případnému útoku na čtoucí a diskutující židovské spisovatele. Člověka z oblasti, kterou kdysi ovládala ruština, zaujal ruský akcent, který po dlouhých letech života v cizině němčinu i angličtinu přítomných spisovatelů stále ovládal. Současná literatura ve Švýcarsku je mnohovrstevná, různorodá, švýcarsky typická i zcela jiná. Švýcarsko je v politickém, intelektuálním i kulturním pohybu. Netrpí nacionálními vášněmi jako my tady anebo třeba Belgičané. Staletí důsledné decentralizace a tolerance ke kultuře souseda se této malé evropské zemi vyplatila.
</TEXT>
</DOC>
<DOC>
<DOCID>LN-20020620083</DOCID>
<DOCNO>LN-20020620083</DOCNO>
<DATE>06/20/02</DATE>
<TEXT>
Školní rok sice ještě oficiálně neskončil, televizní stanice již přesto nekompromisně vyhlašují prázdniny. Nova, jejíž léto bude patrně opravdu "vysmáté", v neděli vysílala pokračování hororu Tajemství loňského léta. Ostatní televize se zachovaly velmi podobně. Česká televize slaví deset let od chvíle, kdy povstala z popela Československé televize - a dalších deset let jí v propagačních spotech kukačka ještě slibuje. Je to možná trochu skromný cíl, ale budiž... V následujících měsících chce ČT připomínat, co během své dosavadní existence natočila. K nahromaděnému bohatství patří například koprodukční dětský seriál O zvířatech a lidech, který začala vysílat v pondělí večer. Láska ke zvířatům prostupuje tímto seriálem takřka absolutně: dokonce i scénář je ke zvířecím hercům mnohem milosrdnější než k jejich lidským kolegům. I díky tomu všechny němé tváře hrají lépe než Klaus Guth v roli doktora Součka. Přece jen lepší kus vybrala ČT ze své zásobárny v neděli večer. Dvoudílná podoba původně šestidílného seriálu To jsem z toho jelen posiluje to, co je na něm cenné vtipný a dobře zahraný situační humor. Nejnapínavějším programem o víkendu bylo bezpochyby volební zpravodajství. Výsledky voleb byly vzápětí svérázně doplněny některými dalšími pořady, především na Primě. Ta nabídla několik vskutku syrových vzpomínek na dobu, po níž se části oprávněných voličů zastesklo. Zatímco ve vzpomínkách mohou negativní skutečnosti vyblednout a pozitivní nabobtnat, film si svou dokumentární hodnotu zachovává zcela nemilosrdně. I proto by byla škoda, kdyby se stala nedostupnými díla vytvořená za socialismu - na druhé straně to nijak nezmenšuje nemorálnost jejich uvádění v hlavním vysílacím čase. Prima své letní vysílání protknula Malým pitavalem z velkého města, možná nejnudnějším detektivním seriálem na světě. Vysílání příběhů ze života příslušníků VB začalo v úterý, již v sobotu ale Prima nabídla jiné ohlédnutí za oplakávanou érou blahobytu: pozapomenutou, a ne (zcela) slabomyslnou satirickou komedii Otakara Fuky Pátek není svátek z roku 1979. Poslední, dosti smutnou hereckou příležitost v ní dostala Nataša Gollová coby uniformovaná vrátná. Doufejme, že při pohledu na to, jak se trávily dny pokoutním sháněním trámů na chatu, některé voliče alespoň zabrněla ruka.
</TEXT>
</DOC>
<DOC>
<DOCID>LN-20020620084</DOCID>
<DOCNO>LN-20020620084</DOCNO>
<DATE>06/20/02</DATE>
<TITLE>
Do kin přichází francouzská komedie Bůh je velký - já ne s Audrey Tautouovou v hlavní roli
</TITLE>
<TEXT>
Je libo šarm současné Francie, půvab talentované herečky, která očarovala svět coby Amélie z Montmartru a k tomu pár zcela zásadních otázek o velikosti Boha, islámu, křesťanství či judaismu? Film režisérky Baillyové to nabízí všechno najednou.
Potřebu identifikovat se v krizové životní situaci s jistým druhem náboženství s nepřekonatelným nadhledem už několikrát zpracoval ve svých filmech Woody Allen. Vzpomínáte, jak ve svém opusu Hana a její sestry medituje nad krišnovci: "Přece si neoholím hlavu a nepůjdu tancovat na letiště!" a o pár scén později zakoupí v supermarketu krucifix? Zatímco satirik Allen si tak utahuje ze svého vlastního židovství, mladá režisérka Pascale Baillyová volí podobnou cestu, aby - sice vtipně, ale ve skutečnosti zcela vážně - ukázala cestu všem, kteří jsou na tom podobně jako její hrdinka Michele.
</TEXT>
<HEADING>
"Prošvihla jsem život!"
</HEADING>
<TEXT>
Michele hned na začátku filmu prohlásí: "Je mi dvacet a prošvihla jsem život!" Zní to poněkud paradoxně, protože je mladá, krásná, úspěšná a nějaký ten Jean nebo Pierre je také vždycky po ruce. Jenže Michele posedl syndrom vlastní nedokonalosti, touhy po definitivách, hlubokých vazbách a opravdu zásadních rozhodnutích. Úzce to souvisí s věkem, ale svůj díl na tom nese i Michelina osobnost, která je o něco lačnější, dychtivější, naivnější a upřímnější, než stanoví běžná norma. Dívka začne s pokusem o sebevraždu, což můžeme označit za standardní demonstraci citové vyprahlosti filmových hrdinů. Pak se ale chytí drápkem a nastoupí svou klopotnou cestu, která vede od katolictví přes islám a judaismus ke zjištění, že nejlepší je být sám sebou. Přičemž zabarvení Michelina spirituálního rozpoložení se zásadně řídí vyznáním jejího momentálního partnera. Ve spektru milenců má výsadní postavení veterinář Francois, který se sice narodil jako žid, ale odmítá svůj náboženský původ okázale demonstrovat. Ne tak Michele, pro niž jsou všechny vnější atributy víry záchytnými body v jinak bezbřehém životě. Poctivě studuje literaturu, přijímá pouze košer stravu a peskuje svého přítele za vlažný vztah k jeho kořenům.
</TEXT>
<HEADING>
Duševní i formální chaos
</HEADING>
<TEXT>
Jakkoli jsou verbální přestřelky mezi Michele a Francoisem svižné, vtipné a většinou nepostrádají inteligentního ducha, forma, v níž jsou zabaleny, výrazně pokulhává. Režisérka Baillyová bohužel podlehla pocitu, že moderní kinematografie a chaos jedno jsou. A tak nás atakuje obtížně snesitelným poskakováním kamery, nelogickými zatmívačkami a hektickým přebíháním mezi jednotlivými scénami. Pokud šlo o formální paralelu duševního vývoje hrdinky od zmatku k relativnímu zklidnění, tak je velmi nedůsledná. Podobně stoprocentně nepřesvědčí ani ústřední pár. Pod Jeunetovým pevným režijním vedením byla Tautouová kouzelnou Amélií, jejímuž entuziasmu nebylo možné odolat. Tentokrát ale působí jako "utržená z řetězu", její přetékající excentrismus a nekoordinovaná spontánnost takřka vyvolávají pocity antipatie. Ne snad vinou Tautouové, ale prostě vinou zmíněného příliš povoleného, či dokonce neexistujícího, režisérského "řetězu". Její jindy jemná a působivá kreace se místy mění na pouhou přehlídku extravagantních kostýmků a účesů. Nicméně i to může někomu připadat přitažlivé, či dokonce odzbrojující. Záměrně naprosto odlišný Francois (Edouard Baer) se do svého konzervatismu, šedi a obyčejnosti položil tak intenzivně, že krom židovského původu nevidíme takřka nic, čím by mohl Michele přitahovat. Přes kumulaci mnohých nedostatků má ale tenhle milostný příběh oproti jiným stále dost bodů k dobru. Pokouší se vidět vztah dvou lidí v širších souvislostech, nespokojuje se s banálními závěry a nebojí se přiznat, že na ostré zákruty života je často i Bůh krátký. Pokud má Bůh smysl pro humor, tak Michelin příběh jistě přijme, byť je jeho vyprávění poněkud rozhárané, nejednotné a do sebe zahleděné.
Bůh je velký - já ne (Dieu est grand, je suis toute petite)
Francie 2001
Scénář: P. Baillyová, Alain Tasma
Režie: Pascale Baillyová
Kamera: Antoine Roch
Hudba: Stéphane Malca
Hrají: Audrey Tautouová, Edouard Baer, Julie Depardieuová, Catherine Jacobová a další
Distribuce v ČR: SPI
Premiéra: 20. června 2002
</TEXT>
</DOC>
<DOC>
<DOCID>LN-20020620085</DOCID>
<DOCNO>LN-20020620085</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Dokumenty o lidech, pro něž je odvaha, napětí a extrém smyslem života, mohou lidé vidět na prvním ročníku festivalu dobrodružných a adrenalinových filmů v Praze. Součástí přehlídky, konané ode dneška do neděle v pražském multikině Slovanský dům, bude i projekce historických filmů domácí kinematografie. Chybět nemá ani fotografická soutěž World Adventure Photo, besedy na téma Voda, Země, Vzduch a minitrh. Festival, který je údajně prvním svého druhu na světě, pak doplní projekce historických filmů v kině Ponrepo. Prezidentem přehlídky dokumentární tvorby je herec, režisér, producent a dobrodruh Steve L. Lichtag. Podle něj má být program setkáním všech, pro něž je vzrušení kořením dnešní doby. Festivalu se má zúčastnit řada známých osobností: mimo jiné filmař a potápěč Jean-Michel Cousteau, jehož životním posláním je ochrana mořských hlubin, jihoafrický potápěč Jean-Pierre Botha a horolezkyně Soňa Vomáčková. Po pražském kole se má tato filmová přehlídka rozjet do regionů.
</TEXT>
</DOC>
<DOC>
<DOCID>LN-20020620086</DOCID>
<DOCNO>LN-20020620086</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Celovečerní debut režisérky a scenáristky Andrey Sedláčkové Oběti a vrazi získal první zahraniční cenu. Na premiérovém ročníku Transylvánského filmového festivalu (3. -9. 6.), který se konal v rumunském městě Kluži, byla za své výkony oceněna ústřední čtveřice herců Karel Roden, Ivana Chýlková, Monika Hilmerová a Vladimír Škultéty. "V soutěži bylo uvedeno celkem dvanáct snímků. Kromě Sedláčkové reprezentoval českou kinematografii v sekci fantastických filmů a hororů Švankmajerův Otesánek," uvedl producent filmu, Daniel Závorka.
</TEXT>
</DOC>
<DOC>
<DOCID>LN-20020620087</DOCID>
<DOCNO>LN-20020620087</DOCNO>
<DATE>06/20/02</DATE>
<TITLE>
Zítra začíná v ruské metropoli 24. ročník mezinárodního filmového festivalu, který se vedle Cannes, Berlína, Benátek a Karlových Varů řadí k nejprestižnějším v Evropě.
</TITLE>
<GEOGRAPHY>PRAHA</GEOGRAPHY>
<TEXT>
V soutěžní sekci přehlídky, v jejímž čele stojí "car ruského filmu" Nikita Michalkov, bude mít česká kinematografie hned dvojí zastoupení. Moskevské publikum uvidí celovečerní debut Dana Svátka Zatracení a severské drama Karu Süda - Medvědí srdce, které režisér Arvo Iho natočil v koprodukci Estonska, Ruska a České republiky. "Když jsem si přečetl seznam soutěžních filmů, padnul jsem na zadek," říká producent Zatracených, Pavel Melounek. Jméno režiséra Dana Svátka se totiž objevilo ve společnosti takových filmařů, jako jsou italští klasikové bratři Tavianiové, Američan Bob Rafaelson, nestor polského filmu Krzysztof Zanussi nebo uznávaná ukrajinská filmařka Kira Muratovová.
</TEXT>
<HEADING>
Moskva je otevřena českým filmům
</HEADING>
<TEXT>
"Je to pro mě zadostiučinění," komentoval lapidárně výběr Zatracených do moskevské soutěže Dan Svátek, který se do ruského hlavního města chystá v doprovodu představitele hlavní role Jana Plouhara a herečky Dany Vávrové. Zároveň přiznal, že ve velké konkurenci nepomýšlí na závratné úspěchy, ale festivalové účinkování by se mohlo zhodnotit obchodně, v úvahu připadá například prodej filmu pro ruské teritorium nebo do televize. Moskevský festival je v současnosti jedinou přehlídkou kategorie A, která jeví zájem o českou kinematografii (nepočítáme-li "domácí" Karlovy Vary). Cannes, Berlín i Benátky zůstávají pro české filmaře už řadu let nedostupnou metou. V Moskvě loni soutěžil debut Andrey Sedláčkové Oběti a vrazi, o rok dříve to byl film Vladimíra Drhy Početí mého mladšího bratra, který skončil v hodnocení kritiků na třetím místě. "Díky uvedení v Moskvě dostalo Početí mého mladšího bratra pozvání na dalších deset festivalů," říká jeden z producentů filmu, Pavel Melounek. Podle něj šla během posledních let úroveň této filmové přehlídky, která měla ještě donedávna poněkud exotickou příchuť, výrazně vzhůru. "Festival se těší velké podpoře - mimo jiné i finanční - ze strany prezidenta Putina, a je to znát," tvrdí Melounek. Dokazuje to nejen zvyšující se kvalita soutěžního programu, ale i zájem velkých filmových hvězd. Loni například do Moskvy zavítal Jack Nicholson. "Moskevský festival se skutečně profesionalizuje," potvrzuje Daniel Závorka, který Moskvu navštívil loni jako producent filmu Oběti a vrazi. "Nicméně jisté rezervy tu stále jsou: festival pořádaný ve velkém městě trpí tím, že je neosobní, chybí tu zřetelné místo, kde by se filmaři setkávali," tvrdí Závorka. Podle něj se tvůrci také musí připravit na jistou neomalenost ze strany publika: "Není nic neobvyklého, že diváci při promítání telefonují, s tím jsem se zatím jinde nesetkal."
"Je to pro mě zadostiučinění," komentoval lapidárně výběr Zatracených do moskevské soutěže Dan Svátek, který se do ruského hlavního města chystá v doprovodu představitele hlavní role Jana Plouhara a herečky Dany Vávrové. Zároveň přiznal, že ve velké konkurenci nepomýšlí na závratné úspěchy, ale festivalové účinkování by se mohlo zhodnotit obchodně, v úvahu připadá například prodej filmu pro ruské teritorium nebo do televize. Moskevský festival je v současnosti jedinou přehlídkou kategorie A, která jeví zájem o českou kinematografii (nepočítáme-li "domácí" Karlovy Vary). Cannes, Berlín i Benátky zůstávají pro české filmaře už řadu let nedostupnou metou. V Moskvě loni soutěžil debut Andrey Sedláčkové Oběti a vrazi, o rok dříve to byl film Vladimíra Drhy Početí mého mladšího bratra, který skončil v hodnocení kritiků na třetím místě. "Díky uvedení v Moskvě dostalo Početí mého mladšího bratra pozvání na dalších deset festivalů," říká jeden z producentů filmu, Pavel Melounek. Podle něj šla během posledních let úroveň této filmové přehlídky, která měla ještě donedávna poněkud exotickou příchuť, výrazně vzhůru. "Festival se těší velké podpoře - mimo jiné i finanční - ze strany prezidenta Putina, a je to znát," tvrdí Melounek. Dokazuje to nejen zvyšující se kvalita soutěžního programu, ale i zájem velkých filmových hvězd. Loni například do Moskvy zavítal Jack Nicholson. "Moskevský festival se skutečně profesionalizuje," potvrzuje Daniel Závorka, který Moskvu navštívil loni jako producent filmu Oběti a vrazi. "Nicméně jisté rezervy tu stále jsou: festival pořádaný ve velkém městě trpí tím, že je neosobní, chybí tu zřetelné místo, kde by se filmaři setkávali," tvrdí Závorka. Podle něj se tvůrci také musí připravit na jistou neomalenost ze strany publika: "Není nic neobvyklého, že diváci při promítání telefonují, s tím jsem se zatím jinde nesetkal."
</TEXT>
</DOC>
<DOC>
<DOCID>LN-20020620088</DOCID>
<DOCNO>LN-20020620088</DOCNO>
<DATE>06/20/02</DATE>
<TITLE>
3000 mil na útěku (USA) 18 %
</TITLE>
<TEXT>
Akční road thriller režiséra Demiana Lichtensteina. Pět falešných Elvisů se v rámci týdne Elvise Presleyho v Las Vegas pokusí vyloupit místní kasino.
</TEXT>
<HEADING>
Archa pro Vojtu (ČR) 30 %
</HEADING>
<TEXT>
Otec, matka, dcera a syn. Rodina sama pro sebe normální, ale pro okolí hodna zvýšené pozornosti. Malý Vojta (Vojta Orel) má totiž Downův syndrom...
Asterix a Obelix: Mise Kleopatra (Francie, Německo) 59 %
V dalším dobrodružství galských hrdinů si královna Kleopatra usmyslela, že za tři měsíce postaví Caesarovi nový palác. Kdo pomůže architektovi Numerobisovi s nesnadným úkolem?
Elita (USA) 77 %
Ryan Phillippe jako mladý geniální programátor nastoupí do obří softwarové společnosti. Ve firmě se ale děje cosi nekalého.
</TEXT>
<HEADING>
Ester Kahn (Francie, Británie) 40 %
</HEADING>
<TEXT>
Nový, anglicky mluvený snímek talentovaného francouzského režiséra Arnauda Desplechina o britské Židovce Ester, která se navzdory své rodině a společenskému postavení rozhodne být herečkou.
</TEXT>
<HEADING>
Gosford Park (Británie, USA) 80 %
</HEADING>
<TEXT>
Kriminální komedie slavného sedmdesátisedmiletého režiséra Roberta Altmana. Film-mozaika s 32 hlavními herci popisuje jeden víkend na venkovském šlechtickém sídle v roce 1932.
</TEXT>
<HEADING>
Chléb a tulipány (Itálie) 96 %
</HEADING>
<TEXT>
Romantická italská komedie o Rosalbě, ženě v domácnosti, která se díky vlastní nešikovnosti podívá do Benátek a pozná pravou lásku po italsku.
</TEXT>
<HEADING>
Jmenuji se Sam (USA) 53 %
</HEADING>
<TEXT>
Mentálně postiženému Samovi (Sean Penn) chce sociální úřad odebrat dceru, kterou vychovával s pomocí skupiny věrných přátel. Na pomoc přichází úspěšná právnička (Michelle Pfeifferová).
</TEXT>
<HEADING>
Kate a Leopold (USA) 59 %
</HEADING>
<TEXT>
Romantická komedie s Meg Ryanovou jako Kate ze současného New Yorku a Hughem Jackmanem jako vévodou Leopoldem z New Yorku konce 19. století, kteří se do sebe díky časové smyčce zamilují.
</TEXT>
<HEADING>
Král Škorpion (USA) 66 %
</HEADING>
<TEXT>
Velký úspěch obou Mumií si žádal pokračování. Film tentokrát vypráví dramatický příběh bojovníka, který postoupí z nájemného žoldnéře až k postu slavného krále.
</TEXT>
<HEADING>
Lásce na stopě (USA) 49 %
</HEADING>
<TEXT>
Producent Jonathan (John Cusack) a psychiatrička Sára si v americké romantické komedii zahrávali s osudem a nevyplatilo se jim to. Naštěstí dostanou ještě jednu šanci.
Léto k nepřežití (USA) 40 %
Hrdinové letní komedie strávili tři týdny jako instruktoři na dětském táboře. Na poslední den je naplánovaná závěrečná besídka...
</TEXT>
<HEADING>
Mexická jízda (Mexiko, USA) 80 %
</HEADING>
<TEXT>
Road movie režiséra Alfonsa Cuaróna o dvou mladých Mexičanech, kteří se s krásnou vdanou ženou vydávají na cestu na vysněnou kouzelnou pláž.
</TEXT>
<HEADING>
Na křídlech vážky (USA) 47 %
</HEADING>
<TEXT>
Doktor Darrow se v mystickém dramatu vzpamatovává ze smrti své ženy. V jeho okolí se začínají dít zvláštní, nadpřirozené věci.
</TEXT>
<HEADING>
Ostrovní zprávy (USA) 75 %
</HEADING>
<TEXT>
Quoyle se po smrti své bláznivé manželky vydává na cestu k poznání sebe samého. Vrací se do domu svých rodičů, kde mu krása přírody pomáhá zapomenout na minulost.
</TEXT>
<HEADING>
Pekelná ženská (USA) 44 %
</HEADING>
<TEXT>
Kam čert nemůže, tam nastrčí... ženskou. Darren, Wayne a J. D. se od dětství kamarádili, až se odněkud vynořila Judith, která hrozí jejich přátelství rozbít.
Proroctví z temnot (USA) 64 %
Po tragické smrti milované manželky nachází novinář z Washington Post John Klein (Richard Gere) blok plný podivných kreseb.
Radhošť (ČR) 60 %
Tři povídky mladých českých tvůrců. Zahrádka ráje Bohdana Slámy, Otevřená krajina svobodného muže Pavla Gobla a Radhošť Tomáše Dorušky.
</TEXT>
<HEADING>
Rok ďábla (ČR) 85 %
</HEADING>
<TEXT>
Nový mystifikační film Petra Zelenky je smutnou komedií o andělích. V hlavních rolích Jaromír Nohavica, Karel Plíhal a skupina Čechomor.
Sedmý hřích (USA, Francie) 44 %
Erotický thriller s Angelinou Jolie jako krásnou tajemnou americkou manželkou kubánského obchodníka Antonia Banderase.
Showtime (USA) 65 %
Detektiv Mitch (Robert De Niro) a pochůzkář Trey (Eddie Murphy) se v akční komedii stanou hvězdami televizní reality show.
Star Wars: Epizoda II - Klony útočí (USA) 67 %
Druhá epizoda kultovní hvězdné série se odehrává 10 let po prvním dílu. Senátorka Amidala a učedník řádu Jedi Anakin Skywalker se do sebe zamilují, zatímco v Galaxii začíná Válka klonů.
Storytelling (USA) 93 %
Hořká komedie se skládá ze dvou povídek o lidech, kteří touží vyprávět příběhy. Film nezávislého amerického režiséra Todda Solondze.
Swing (Francie) 50 %
Cikánská balada francouzského režiséra Tonyho Gatlifa o chlapci Maxovi, který pozná svoji první lásku na prázdninách u babičky.
Těžce zamilován (USA) 46 %
Komedie bratří Farrellyových o povrchním chlapíkovi Halovi, kterého svou vnitřní krásou oslní obézní Rosemary (Gwyneth Paltrowová).
</TEXT>
<HEADING>
Úkryt (USA) 79 %
</HEADING>
<TEXT>
Čerstvě rozvedená Mag a její dcera Sarah se dobrovolně uvěznily v úkrytu - tajné místnosti jejich newyorského bytu, kde hrají hru na kočku a na myš se třemi vetřelci.
</TEXT>
<HEADING>
Únos domů (ČR) 60 %
</HEADING>
<TEXT>
Český film nejen pro děti podle knihy Ivy Procházkové. Libora po smrti rodičů odložili strýc s tetou do prominentního internátu. Nečekaná událost mu změní život - k lepšímu.
</TEXT>
<HEADING>
V ložnici (USA) 58 %
</HEADING>
<TEXT>
Celovečerní debut režiséra Todda Fielda už stačil získat tři nominace na Zlaté glóby a pět nominací na Oscara. Popisuje život americké rodiny žijící na pobřeží Nové Anglie.
</TEXT>
<HEADING>
Wasabi (Francie, Japonsko) 60 %
</HEADING>
<TEXT>
V akční krimikomedii podle scénáře Luca Bessona hraje Jean Reno drsného policajta, který zjistí, že má dceru japonsko fran-couzského původu.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce cinema.burda.cz (maximum je 100 %). Údaj je k17. 6. 2002.
</TEXT>
</DOC>
<DOC>
<DOCID>LN-20020620089</DOCID>
<DOCNO>LN-20020620089</DOCNO>
<DATE>06/20/02</DATE>
<TITLE>
Národní divadlo uvedlo Aischylova dramata: Agamemnón, Úlitba mrtvému a Laskavé bohyně
</TITLE>
<TEXT>
Činohra Národního divadla uzavřela sezonu ambiciózním projektem Ivana Rajmonta Aischylovou trilogií Oresteia.
Monumentální čtyřapůlhodinová inscenace, v níž se představil téměř celý soubor činohry, však spíš sumarizovala pětileté problémy první scény. Především absenci režijní koncepce, která by stále znepokojující antické drama živě přiblížila současnosti. Od této nedostatečnosti a celkové nedivadelnosti se pak odvíjejí další zádrhele jevištních akcí především herectví, které se vesměs pohybuje v deklamativní rovině.
</TEXT>
<HEADING>
Technická bravura nestačí
</HEADING>
<TEXT>
Herci totiž vesměs zvládají své party na velmi dobré technické úrovni, ale jejich postavy postrádají živý nerv dramaticky vyostřených a strukturovaných výkonů, vztahy mezi nimi jsou často neurčité a neprožité. Úroveň inscenace vykazuje jasně sestupnou tendenci. Úvodní část Agamemnón - otevírají promluvy sboru starců, který režie koncipovala jako jednotlivce z řecké vesnice nedávné minulosti. Jejich individualizované vstupy jsou zajímavě a rytmicky rozfázované hudbou Martina Dohnala a místy nabývají formy působivého melodramatu. Dohnalova dramaticky disonantní hudba v první části dominuje, později atrofuje na prostředek k vyrábění atmosféry a postupně se její podíl téměř vytrácí. Nedůsledné pojímání sboru se vine celou inscenací: v druhé části není sbor žen ani homogenní, ani jednotlivě rozlišený a ve třetí je totožný s bohyněmi pomsty Erinyiemi. Dramatickým vyvrcholením Agamemnóna je vstup Klytaiméstry v podání Taťjany Medvecké, její proměna z milující manželky v mstící se vražedkyni však postrádá složitost vnitřní rozpolcenosti a přesvědčivost touhy po pomstě. Medvecké výkon je jako vždy solidní, ale emotivně příliš kontrolovaný bez interpretační rozmanitosti. Výstup Sabiny Králové (věštkyně Kassandra) je rovněž technicky propracovaný, z její vizionářské extáze, doprovázené trhanými gesty či pološíleným během od bran zpět ke sboru vyvěrá šílený strach. Ale ani ona nepřekročí hranici uměle budované emoce. Zlou nenávistí zkroucený Aigisthos Jana Novotného nepostrádá byť na malé ploše jistou úspornou pregnantnost. Už v druhé části (Úlitba mrtvému) je zjevné, že inscenace zůstane v poloze realistického akademismu, postrádajícího nejen výklad, ale i metaforickou nadstavbu. Režie ji nahrazuje výtvarně stylizovanými obrazy a stupňovanou atmosférou pochmurnosti - světlo svíček, stíny, pohyb a rozevírání monumentálních kvádrů na točně, průhledy, kouř. To vše pak podporuje stále víc se prosazující deklamativnost. Sbor žen v druhé části zůstává víceméně statický bez schopnosti vyjádřit napětí, které stupňující se dramatičnost děje vyžaduje. Dialog Orestéa (Tomáš Petřík) s Élektrou Martiny Válkové nijak neupomíná na fakt, že sourozenci osnují matkovraždu, oba zaujímají dramatické pózy bez významu, podobně hladce a bez vzrušení plynou verše. Orestés se s vnějškovou hysterií zmítá na hlíně otcova hrobu a jen v několika momentech dá zaznít tónům tvrdé bezohlednosti a nesmiřitelnosti. Vstup Chůvy (Vlasta Chramostová) a její žvatlavé familiární promluvy poněkud nepatřičně připomínají rozšafnou Chůvu z tragédie o pár set let mladší. Jestliže se v první a druhé části místy projevovala jistá žánrová nesourodost, pak v části třetí - Laskavých bohyních - nastává stylový zlom, který je naprosto nepochopitelný. Závěrečný díl trilogie, který má všechny předpoklady, aby dávné příběhy odmytizoval a posunul do současné roviny, se zde režii naprosto vymkl z ruky, působí bezradně a vysloveně dojmem nedokončené práce. Tvůrci avizovali, že inscenace má vypovídat o hledání nové spravedlnosti. Tento záměr má svou logiku, neboť barbarské vraždy zde střídá právně objektivní posouzení viny a trestu - "civilní soud", který iniciuje bohyně Athéna. Jenže jediné, co symbolizuje prolnutí jeviště s hledištěm, je notně zvetšelé rozsvícení v sále a nástup statistů, kteří se usazují za poslední řadou. Soud se lomí do parodické polohy a ironicky pobavená, ale stále velmi "božská, vznosná" Athéna Evy Salzmannové vyzývá obě sporné strany, aby se vyjádřily. Dlouhé promluvy s nedefinovatelným obsahem však nijak neozřejmují, v čem spočívá možná aktualizace.
</TEXT>
<HEADING>
Svázaní herci
</HEADING>
<TEXT>
Temné a mstivé Erinye, které pronásledovaly Orestéa za matkovraždu, přijímají Athéninu nabídku a mění se v Eumenidy, strážkyně rodiny a komunity. Na jevišti však k žádné proměně nedojde, skupina mstivých, nevhodně kostýmovaných a namaskovaných bohyň je předem odsouzena k neměnnému výrazu. Jejich předchozí štvanice na Orestéa má téměř karikaturní či polopaticky realistický rozměr - svíjejí se, kňučí a válejí po zemi. Herce svazují i kostýmy, jejich křiklavá barevnost a hojnost zlata je zbytečně efektní a přemíra zřasené látky deformuje postavy (Delfská věštkyně či Athéna) a ještě víc umocňuje jejich sošnost. Tato inspirace krétskou a mykénskou kulturou, která popírá ustálený zvyk antiky v bílém, však není původní, podobné výtvarné pojetí využila francouzská režisérka Arianne Mnouchkina ve svých skvělých Átreovcích ovšem se zcela opačným výsledkem. Nové přebásnění Petra Borkovce a Matyáše Havrdy zní na jevišti neotřele a moderně, nepostrádá jazykovou lehkost, lyričnost i hravost. Mnohé obraty a zvláštní slovní spojení jsou metaforicky vycizelované a vybízejí k obrazivým řešením. Odborné posouzení věcné správnosti překladu je však třeba přenechat klasickým filologům.
Temné a mstivé Erinye, které pronásledovaly Orestéa za matkovraždu, přijímají Athéninu nabídku a mění se v Eumenidy, strážkyně rodiny a komunity. Na jevišti však k žádné proměně nedojde, skupina mstivých, nevhodně kostýmovaných a namaskovaných bohyň je předem odsouzena k neměnnému výrazu. Jejich předchozí štvanice na Orestéa má téměř karikaturní či polopaticky realistický rozměr - svíjejí se, kňučí a válejí po zemi. Herce svazují i kostýmy, jejich křiklavá barevnost a hojnost zlata je zbytečně efektní a přemíra zřasené látky deformuje postavy (Delfská věštkyně či Athéna) a ještě víc umocňuje jejich sošnost. Tato inspirace krétskou a mykénskou kulturou, která popírá ustálený zvyk antiky v bílém, však není původní, podobné výtvarné pojetí využila francouzská režisérka Arianne Mnouchkina ve svých skvělých Átreovcích ovšem se zcela opačným výsledkem. Nové přebásnění Petra Borkovce a Matyáše Havrdy zní na jevišti neotřele a moderně, nepostrádá jazykovou lehkost, lyričnost i hravost. Mnohé obraty a zvláštní slovní spojení jsou metaforicky vycizelované a vybízejí k obrazivým řešením. Odborné posouzení věcné správnosti překladu je však třeba přenechat klasickým filologům.
</TEXT>
</DOC>
<DOC>
<DOCID>LN-20020620090</DOCID>
<DOCNO>LN-20020620090</DOCNO>
<DATE>06/20/02</DATE>
<TITLE>
V pražské Galerii Navrátil vystavuje malíř Pavel Besta obrazy z posledních dvou let
</TITLE>
<TEXT>
Hlavním motivem výstavy Pavla Besty (1958) je paměť, tedy schopnost uchovávat a znovu vybavovat dávné i blízké podněty.
Paměť mají nejen organismy, ale i neživé předměty, třeba počítače nebo obrazy. Malířovými mocnými podněty jsou lidová architektura (štíty venkovských stavení zdobené štukovými reliéfy) a čas, který práci jihočeských zedníků nejen ničí, ale dotváří, proměňuje. "Dům je slupka. Skořápka. Skrýš. Klec. Obličej," říká malíř. "Ústa má otevřená, oči vydloubané. Dýchá. Živá věc. Osudy domů se splétají ze života lidí." Po dvou letech restaurátorských studií na pražské Akademii výtvarných umění přestoupil Pavel Besta do malířského ateliéru prof. Jana Smetany, absolvoval diplomovou prací na téma jihočeská krajina. Domy v krajině nejdříve věrně maloval, později v nich objevil podobnosti s lidskou tváří a postavou, nyní se inspiruje skladbou jejich fasád. Formáty obrazů (obdélníky na výšku a svislá osová symetrie) dál navozují pocity lidské přítomnosti. Původní symboly a znaky (stromy, ryby, hvězdy, měsíc, slunce, kříže, písmena a číslice) posouvá do obecné roviny, a zároveň naplňuje osobním (magickým) obsahem. Do obrazu PDAP tak například zakomponoval iniciály křestních jmen všech členů své rodiny.
</TEXT>
<HEADING>
Prolínání formy i času
</HEADING>
<TEXT>
Malby vznikají opakovaným smýváním a opětovným nanášením barev, v ploše plátna se tak prolínají různé formální a časové roviny, zjevují i nezamýšlené tvary. Bestův přístup je příbuzný demonstracím Vladimíra Boudníka nebo froasážím Ladislava Nováka, ale v náhodných strukturách nehledá fantastické novotvary. Naopak. Jako restaurátor zachraňuje "smývané znaky", skoro už "nečitelná znamení". "Někdy to trvá roky," říká, "než si všimnete jednoduchých a prostých věcí. Chodíte kolem toho, oči máte otevřené, ale nevidíte." Potlačená barevnost místy připomíná i plátna Aléna Diviše, ale Pavel Besta není existenciálně vyostřený, baladicky krutý. Nehledá dramatické napětí, ale rovnováhu. Tematicky má nejblíže k Oldřichu Smutnému, který ho do jižních Čech uvedl, formálně navazuje na Josefa Šímu, Jiřího Johna, Václava Boštíka. Přesvědčivě působí drobné materiálové studie, proryté plošky budící přímo hmatové pocity. Vystaveno je i několik velkých obrazů, kterými se Pavel Besta loni úspěšně zúčastnil Mezinárodního bienále současného umění ve Florencii.
Pavel Besta: Otisky smyté zapomněním
Galerie Navrátil, Praha Do 23. 6. 2002
</TEXT>
</DOC>
<DOC>
<DOCID>LN-20020620091</DOCID>
<DOCNO>LN-20020620091</DOCNO>
<DATE>06/20/02</DATE>
<TITLE>
Ve Špálově galerii vystavuje Michal Kalhous černobílé fotografie, Jan Šerých prezentuje instalaci Placebo
</TITLE>
<TEXT>
Pražská Galerie Václava Špály uvádí každý měsíc dvě výstavy jednu v hlavních sálech a druhou v podzemním prostoru zvaném Malá Špálovka. Protože ten má za cíl předvádět "neprověřené" umělce, nestává se často, aby v celé galerii bylo vidět mladé české umění.
Kombinace Michala Kalhouse ze Šternberka s Janem Šerých, členem pražské skupiny BJ, nabízí zajímavou možnost srovnat dvě zcela odlišné polohy českého současného umění, které se před nedávnem sešly i na Fóru nezávislých galerií na Bienále Zvon. Třicátník Michal Kalhous se samostatně v Praze předvedl poprvé vGalerii Velryba před šesti lety. Předtím i potom však jeho magické černobílé fotografie byly zařazeny do různých důležitých přehlídek od Zkušebního provozu v Mánesu po zlínský Salon mladých. Kalhous žije mimo velká centra, a snad proto klidně zaostřuje na obyčejné věci a dodává jim tak na významu. To podtrhuje nejen úhel pohledu, ale i velký formát. Černobílé nebo spíš různě šedé zvětšeniny nerozptylují barvami a divák se může soustředit na tvary a předměty. Ty jsou často zachycené en face, dokonce ve středu záběru a skoro na celé ploše fotografie, ale to situaci pozorovatele neusnadní. Vikslajvantový ubrus se mění v přistávací plochu, špička vánočního stromečku je velká jako fikus, rezavý drát ze sebe také žádné tajemství nevydá. Vedle toho konstrukce z dámských podpatků vypadá jak model architektury a čokoládové prasátko v izolepě trpí za všechna zvířata. Svět Kalhousových fotografií je relativně malý (obývák, kuchyňský stůl, les), ale upřeným pohledem nabývá na významu nebo autorovými zásahy na podivnosti, která někdy obsahuje jakousi bezděčně přijímanou hrozbu. Přesto však výstava působí jako celek trochu nevzrušivě - fotografie jsou navěšené jako obrazy jedna za druhou, a tím vyniká riziko Kalhousova přístupu, kterým je opakování. Rovněž třicetiletý Jan Šerých, přestože poprvé samostatně vystavoval v Národní galerii už před třemi lety, je stále ještě neokoukaný a také jeho instalace Placebo působí svěže a aktuálně. Je to velkoměstská výstava, která reflexi situace umění ve společnosti používá jako východisko. Hra s abstrakcí, nebo spíš na abstrakci, jen ukazuje výtvarníkovu nedůvěru v možnosti dnešního umění, které nic nezmění. Banální, abstraktně čistá, bílá socha v prostoru je vlastně obyčejná knihovnička. Rychle míhající minutová videoprojekce proužků je animovaný film, který vznikl z asi tisíce kreseb barevnými fixami (jim podobné zároveň vystavuje v Laboratoři současného umění ve Veletržním paláci). Úmorná práce s minimálním efektem. V čele druhé poloviny suterénní místnosti se skví bodově nasvícený nápis abba. Silně geometrické písmo upomínající na avantgardní typografii začátku 30. let odkazuje zároveň ke klasické popkultuře pokleslých 70. let. V šeru rohu se ale tyčí sada podobných pravoúhlých obrazců - celý nápis by totiž mohl být (tak jako na výstavě v Moravském Šternberku před dvěma měsíci) black sabbath. Že by podle Jana Šerých bylo úkolem umělce vyslat teď trochu pozitivnější signál? To by ale nesměla být písmena pojednaná institucionální šedí. Čerstvý email navíc svou chemickou vůní zaplňuje prostor, ve kterém je při vstupu návštěvník nejdřív zasažen oblakem ze sady vonících stromečků. Jednotlivé efekty se tak propojují, navzájem ruší a výsledkem je stoprocentní vizuálně atraktivní placebo. Výtvarníkova rezignace ale není úplná, zbývá mu to nejdůležitější - chuť něco dělat navzdory všem pochybnostem.
</TEXT>
</DOC>
<DOC>
<DOCID>LN-20020620092</DOCID>
<DOCNO>LN-20020620092</DOCNO>
<DATE>06/20/02</DATE>
<TITLE>
Nejvýznamnějším hostem přehlídky v Karlových Varech bude Sean Connery
</TITLE>
<TEXT>
První a nejproslulejší představitel Jamese Bonda, Sean Connery, přijede na karlovarský festival (4. - 13. července) v samém závěru, aby tu převzal cenu za mimořádný umělecký přínos světové kinematografii.
PRAHA - "Předpokládáme, že si zahraje golf, převezme cenu a byli bychom rádi, kdyby jinou cenu předal tím mám na mysli hlavní trofej festivalu, Křišťálový globus," shrnula na včerejší tiskové konferenci Conneryho festivalovou účast programová ředitelka karlovarské přehlídky Eva Zaoralová.
</TEXT>
<HEADING>
Connery si do Varů odskočí z natáčení
</HEADING>
<TEXT>
Do Prahy by měl Connery přicestovat už v průběhu příštího týdne. Zdrží se u nás s největší pravděpodobností až do října, protože právě v tomto termínu se bude v barrandovských ateliérech natáčet snímek Klub neobyčejných gentlemanů. Film, jenž by se měl pohybovat na pomezí žánrů thriller a akční sci-fi, vzniká podle komiksové předlohy Allana Moorea situované do viktoriánské Anglie. Stejný autor byl podepsán i pod předlohou snímku bratrů Hughesových Z pekla, který se před dvěma lety natáčel také na českém území. Slavný Skot se v Klubu neobyčejných gentlemanů představí jako dobrodruh Allan Quatermain a jeho úkolem bude zachránit Londýn před šíleným teroristou. Vedle Conneryho hrdiny z Haggardových knih se ve filmu objeví další slavné literární postavy: Tom Sawyer, Dorian Gray, kapitán Nemo, doktor Jekyll a pan Hyde. Hlavní ženskou roli svěřil režisér Stephen Norrington talentované italské modelce s mnoha hereckými zkušenostmi Monice Bellucciové.
</TEXT>
<HEADING>
Další hvězdy zatím s otazníkem
</HEADING>
<TEXT>
Ve stejné době jako Sean Connery přijede do České republiky natáčet i americká herečka Susanne Sarandonová. "Samozřejmě, že usilujeme i o její účast na festivalu," ujistil novináře prezident karlovarské přehlídky Jiří Bartoška, "ale její příjezd do Karlových Varů je zatím ve stadiu jednání." Podobně nejistá je i účast elegantního anglického herce Hugha Granta, který by v případě příznivých okolností snad mohl doprovodit závěrečnou festivalovou projekci filmu Jak na věc. Jiří Bartoška neustále varuje, že pokud hvězda nevystupuje z vozu před karlovarským Puppem, její přítomnost na festivalu je ve hvězdách. Nicméně seznam hostů, kteří s účastí na festivalu počítají, utěšeně narůstá. Vedle již avizovaného Michaela Yorka a britského režiséra Johna Boormana, se můžeme těšit například na charismatického Švéda s bohatými hollywoodskými zkušenostmi Stellana Skarsgarda, anglického herce Stephena Frye (inspektora z právě uváděného Gosford Parku), jeho krajana Grega Wise známého například z filmu Rozum a cit nebo nizozemského herce a režiséra Jeroena Krabbého. Hvězdné mládí budou v Karlových Varech zastupovat herečky Saffron Burrowsová (Ztráta sexuální nevinnosti) a Clea Duvallová (Narušení). Přijet by měl mladý Ir Jonathan Rhys-Meyers (Sametová extáze), o účasti Valerie Golinové (Žhavé výstřely) se stále ještě jedná.
Ve stejné době jako Sean Connery přijede do České republiky natáčet i americká herečka Susanne Sarandonová. "Samozřejmě, že usilujeme i o její účast na festivalu," ujistil novináře prezident karlovarské přehlídky Jiří Bartoška, "ale její příjezd do Karlových Varů je zatím ve stadiu jednání." Podobně nejistá je i účast elegantního anglického herce Hugha Granta, který by v případě příznivých okolností snad mohl doprovodit závěrečnou festivalovou projekci filmu Jak na věc. Jiří Bartoška neustále varuje, že pokud hvězda nevystupuje z vozu před karlovarským Puppem, její přítomnost na festivalu je ve hvězdách. Nicméně seznam hostů, kteří s účastí na festivalu počítají, utěšeně narůstá. Vedle již avizovaného Michaela Yorka a britského režiséra Johna Boormana, se můžeme těšit například na charismatického Švéda s bohatými hollywoodskými zkušenostmi Stellana Skarsgarda, anglického herce Stephena Frye (inspektora z právě uváděného Gosford Parku), jeho krajana Grega Wise známého například z filmu Rozum a cit nebo nizozemského herce a režiséra Jeroena Krabbého. Hvězdné mládí budou v Karlových Varech zastupovat herečky Saffron Burrowsová (Ztráta sexuální nevinnosti) a Clea Duvallová (Narušení). Přijet by měl mladý Ir Jonathan Rhys-Meyers (Sametová extáze), o účasti Valerie Golinové (Žhavé výstřely) se stále ještě jedná.
</TEXT>
</DOC>
<DOC>
<DOCID>LN-20020620093</DOCID>
<DOCNO>LN-20020620093</DOCNO>
<DATE>06/20/02</DATE>
<TITLE>
Reakci na minulý Kulturní diář Jaromíra Slomka poslala pracovnice Národní knihovny ČR.
</TITLE>
<TEXT>
Jaromír Slomek se ve své pasáži věnované letošnímu uzavření Národní knihovny ČR "těší na ty rozšířené a zkvalitněné služby", které vyplynou z aktivit probíhajících v době uzavírky knihovny. Ano, Národní knihovna bude v červenci pro veřejnost uzavřena a v srpnu bude fungovat v redukovaném provozu - podrobnější informace byla předána do ČTK a dalším médiím začátkem června. Podrobnou informaci je možno například najít na našich internetových stránkách, na adrese: http://www.nkp.cz/uziv/provoz/provoz. htm Důvody uzavření, které se někomu může zdát zbytečně dlouhé, jsou každý rok totožné, nebo velmi podobné. Letos příkladně zavádíme nový knihovnický systém, jehož implementace potřebuje čas na vyzkoušení a doladění, nemůže se bohužel provádět při běžném provozu knihovny. Usnadní práci knihovníkům při katalogizaci knih - omezí vznik duplicitních záznamů, usnadní administrativní zvládání agendy a tak dále. A onen tradiční a opakovaný důvod? Sídlo Národní knihovny - Klementinum - je situováno v památkově chráněném barokním objektu. Udělat z ní knihovnu se všemi moderními službami je věru úkol přetěžký. To, co během roku přestane fungovat, snažíme se v době uzávěry opravit, vylepšit. Navíc nám už zase začíná chybět prostor pro ukládání nově získaných dokumentů. Na dlouho nás nezachránila ani relativně nedávno získaná budova v Hostivaři, zrekonstruovaná v Centrální depozitář. Rekonstrukce Klementina, sídla Národní knihovny ČR, je bohužel dlouhodobě neřešený a velmi nazrálý problém. Zda se nám po volbách podaří v naší snaze o získání nemalých finančních prostředků na její realizaci uspět, je zatím velká neznámá. Nejen kvůli příštím uzavírkám v letním období nám prosím přejte úspěch.
Redakčně kráceno
</TEXT>
</DOC>
<DOC>
<DOCID>LN-20020620094</DOCID>
<DOCNO>LN-20020620094</DOCNO>
<DATE>06/20/02</DATE>
<TITLE>
Kulturní diář Jaromíra Slomka
</TITLE>
<TEXT>
Čtyřicet jedno křeslo, to už je, zkusím se teď vyjádřit jejich slovy, docela slušná zasedačka. Komunisté, "dědici velikých tradic českého národa" (otázka pro chytré děti: kdo to napsal?), budou se v dolní parlamentní komoře tvářit jako zástupci jedné pětiny národa. Ve skutečnosti je tam delegovalo ani ne jedenáct procent dospělé populace s volebním právem. I to je číslo závratné, samozřejmě. Čím dnešní komunisté imponují? Svou minulostí? Svým předsedou? Tatínkem svého předsedy? Snad ne. Svou budoucností? V tom případě tedy přece jen svou minulostí. Vážím si prezidenta Havla také proto, že s představiteli komunistické strany nejedná. Vidím v tom vysokou politickou kulturu. Extremistům se ruka nepodává, názorně to předvedl po volbách v roce 1935 prezident T. G. Masaryk. Co se týče odevzdaných hlasů, byla tehdy Sudetoněmecká strana málem tak úspěšná jako nyní KSČM ( 15,2 %), v celkovém pořadí ji dokonce překonala. Henlein se, jak známo, stal vítězem československých voleb, a přesto ho TGM ani nepozval do Lán, natož aby ho pověřil sestavením vlády. Neotevírá-li prezident Havel dveře Grebeníčkovi jr., počíná si masarykovsky. Kéž by takto zásadový byl i příští český prezident. Dočetl jsem se, že tuzemští komunisté investovali do předvolební kampaně šestnáct a půl milionu korun. Myslím, že k tomu číslu ještě něco patří. V Praze na Újezdě stojí od 22. května sousoší Olbrama Zoubka (a architektů Zdeňka Hölzla a Jana Kerela), památník obětem komunismu. Na bronzové desce čtu: Oběti komunismu 1948 - 1989: 205 486 odsouzeno 248 popraveno 4500 zemřelo ve věznicích 327 zahynulo na hranicích 170 938 občanů emigrovalo. Jak patrno, kampaň byla delší a nákladnější. Dnešní pokračovatelé v díle Gottwaldově, Zápotockého, Slánského, Kopeckého, Novotného, Hendrychově, Korčákově, Jakešově, Indrově, Havlínově, Fojtíkově, Mamulově, Štěpánově atd. to dobře vědí. Osmnáct a půl procenta hlasů nespadlo z nebe jen tak.
A ještě poznámku o komunismu, pardon. V neděli jsem viděl 17. pokračování nudné televizní soutěže To je ta čeština (scénář Aleš Ulm, odborný poradce PhDr. Ivo Šmoldas). Moderátor, jinak snad dobrý herec, se zeptal soutěžícího, kdo napsal Proč jsem se nestal komunistou? Zazněla odpověď, že Karel Čapek, a tak tedy bod, potlesk, jedeme dál. Pane scenáristo a pane odborný poradce, tak se ten slavný článek nejmenoval! Jeho skutečný název zní Proč nejsem komunistou. Otevřel anketu v časopise Přítomnost (1924 - 1925), do níž svými příspěvky po Karlu Čapkovi vstoupili ještě František Langer, Ladislav Prokop Procházka, Fráňa Šrámek, Josef Kopta, Josef Čapek, Jan Herben, Jaroslav Kallab, Jaroslav Kříženecký a Richard Weiner. To jen na okraj. Napadá mě, že už je možná čas takovou anketu zase otevřít.
</TEXT>
</DOC>
<DOC>
<DOCID>LN-20020620095</DOCID>
<DOCNO>LN-20020620095</DOCNO>
<DATE>06/20/02</DATE>
<TITLE>
V předvečer Mezinárodního dne uprchlíků představili včera pořadatelé chystanou výstavu, která na Pražském hradě bude po celé léto připomínat téma útěku a exilu v umění.
</TITLE>
<GEOGRAPHY>PRAHA</GEOGRAPHY>
<TEXT>
Šest desítek děl českých i světových výtvarníků od renesance po 90. léta 20. století představí expozice, jež vznikla z popudu ředitele Úřadu vysokého komisaře OSN pro uprchlíky v Praze Jean-Claudea Concolata. "Leckterá, i ta nejstarší díla západní kultury jsou ve skutečnosti příběhem exilu a útěku," řekl Concolato a dodal, že během práce v terénu mezi uprchlíky se denně potkával s nějakou novodobou "Svatou rodinou". Exponáty z tuzemských i zahraničních sbírek (mj. Cranach, Poussin, Picasso, Moore, Čermák, Aleš, Jenewein či Mucha) doplněné o dokumentární fotografie z uprchlických center celého světa představí netradičně pojatá instalace. Císařská konírna se promění v symbolické "nádraží" a divák poputuje od "zastávky k zastávce". Pocity běžence přiblíží multimediální zarámování připravené firmou Barrandov Studio. Mezi jednotlivými částmi (Vyhnání, Pronásledování, Pomoc, Na cestě, Bílá hora a Komenský, Balkán) mají dvě zvláštní charakter. V zastávce Mucha mezi mýty a skutečnostmi bude prostřednictvím videoprojekce detailně prezentována Muchova Slovanská epopej a v dílu nazvaném Od Sarajeva k Sarajevu se situačními kresbami představí umělci současní. K emotivní části bude patřit patrně i závěrečná digitální "Úschovna zavazadel", místo pro sdělení pocitů a zkušeností návštěvníků. Výstava Útěk a exil v umění bude otevřena od 19. 7. do 15. 9.
PRAHA - Šest desítek děl českých i světových výtvarníků od renesance po 90. léta 20. století představí expozice, jež vznikla z popudu ředitele Úřadu vysokého komisaře OSN pro uprchlíky v Praze Jean-Claudea Concolata. "Leckterá, i ta nejstarší díla západní kultury jsou ve skutečnosti příběhem exilu a útěku," řekl Concolato a dodal, že během práce v terénu mezi uprchlíky se denně potkával s nějakou novodobou "Svatou rodinou". Exponáty z tuzemských i zahraničních sbírek (mj. Cranach, Poussin, Picasso, Moore, Čermák, Aleš, Jenewein či Mucha) doplněné o dokumentární fotografie z uprchlických center celého světa představí netradičně pojatá instalace. Císařská konírna se promění v symbolické "nádraží" a divák poputuje od "zastávky k zastávce". Pocity běžence přiblíží multimediální zarámování připravené firmou Barrandov Studio. Mezi jednotlivými částmi (Vyhnání, Pronásledování, Pomoc, Na cestě, Bílá hora a Komenský, Balkán) mají dvě zvláštní charakter. V zastávce Mucha mezi mýty a skutečnostmi bude prostřednictvím videoprojekce detailně prezentována Muchova Slovanská epopej a v dílu nazvaném Od Sarajeva k Sarajevu se situačními kresbami představí umělci současní. K emotivní části bude patřit patrně i závěrečná digitální "Úschovna zavazadel", místo pro sdělení pocitů a zkušeností návštěvníků. Výstava Útěk a exil v umění bude otevřena od 19. 7. do 15. 9.
</TEXT>
</DOC>
<DOC>
<DOCID>LN-20020620096</DOCID>
<DOCNO>LN-20020620096</DOCNO>
<DATE>06/20/02</DATE>
<TITLE>
LN otiskly 6. 6. 2002 rozhovor s ministrem kultury Pavlem Dostálem.
</TITLE>
<HEADING>
Revolver Revue a KP jsou na pokraji zániku
</HEADING>
<TEXT>
Ministr kultury Pavel Dostál prohlásil, že "Revolver Revue je plně podporována ze dvou grantů výtvarného a literárního". To není a nikdy nebyla pravda už proto, že z dotace MK lze podle jedné z jejích podmínek "krýt maximálně 70 procent celkových skutečných nákladů na realizaci projektu". Letos navíc MK zkrátilo přidělené prostředky pro Revolver Revue a Kritickou přílohu RR oproti loňskému roku o 45 procent v grantu literárním a o 17 procent v grantu výtvarném. Grant divadelní nebyl Kritické příloze udělen vůbec, třebaže se soustavně věnuje i reflexi divadelního dění. Dále: Když MK na základě opakovaného apelu řady šéfredaktorů na letošní rok pro literární časopisy dodatečně vyčlenilo alespoň částku 1,33 mil. korun (ve skutečnosti je ovšem pro zajištění jejich provozu, odpovídajícího roku loňskému, třeba ještě nejméně 2,4 mil. korun), nebyla RR a KP z těchto prostředků poskytnuta ani koruna, což je v přímém rozporu s příslibem, který Pavel Dostál vyslovil během svého setkání se zmíněnými šéfredaktory. Ministr kultury dobře ví, že i vzhledem k dalším okolnostem (RR a KP letos například nezískaly ani grant Nadace Český literární fond) se oba časopisy ocitly na prahu zániku. Pokud MK ČR v nejbližší době Revolver Revue a Kritickou přílohu nepodpoří, ekonomická situace nám nedovolí jejich existenci zachovat.
Terezie Pokorná, šéfredaktorka RR a KP, Karel Strachota, ředitel Společnosti pro Revolver Revue
</TEXT>
<HEADING>
Má shovívavost vypršela
</HEADING>
<TEXT>
Když se před časem v LN vyjádřil ministr kultury Pavel Dostál hanlivě o mé osobě, považoval jsem to za gesto zoufalce, který se lživými tvrzeními snaží dodat důvěryhodnosti svým pochybným rozhodnutím. Vzhledem k tomu, že v té době mělo ministerstvo kultury kvůli špatně provedenému výběrovému řízení na místo ředitele Státní opery Praha z ostudy kabát, nechtěl jsem přilévat oleje do ohně a na výroky ministra Dostála jsem se rozhodl veřejně nereagovat. Když však v rozhovoru s Janou Machalickou šířil Pavel Dostál o mně další nepravdy, má shovívavost vypršela. Proto zodpovědně prohlašuji, že Pavel Dostál je lhář. Pan Dostál v uvedeném rozhovoru zpochybňuje mimo jiné i mé profesní kvality. Jsem nucen se ho veřejně zeptat, co jej podle jeho názoru k takovým výrokům kvalifikuje. Výuční list v oboru chemický laborant to jistě nebude.
Tomáš Šimerda, režisér
</TEXT>
<HEADING>
Ministerskou funkcí nikdo odborně nezmoudří
</HEADING>
<TEXT>
Na otázku Jany Machalické, proč nerespektoval doporučení výběrové komise v případě Státní opery Praha, ministr kultury Pavel Dostál odpověděl: "Komise je doporučující orgán, pouze divadelní teoretik Josef Herman se domnívá, že může ministerstvu ukládat úkoly." Nejsem si vědom, že bych kdy Dostála samého či jeho úřad úkoloval nebo k tomu nabádal konkursní komisi, jíž jsem byl členem. Jen opakovaně tvrdím, že: 1) jestliže ministr vypíše výběrové řízení, musí sám dodržovat vyhlášená pravidla, což v případě Státní opery prokazatelně neučinil; 2) ministerskou funkcí nikdo odborně nezmoudří, a tudíž není oprávněn samojediný rozhodovat o řediteli operního divadla; 3) za osobní rozhodnutí ministr nenese jinou zodpovědnost nežli obavu z u nás málo pravděpodobné ztráty lukrativní funkce; 4) způsob takového "osobního" nezdůvodněného rozhodování je nedemokratický, neprůhledný a nutně vyvolává podezření z nekalých zákulisních praktik; 5) ministr Dostál, místo aby se věnoval zlepšení chodu svého úřadu (právě toto výběrové řízení ukázalo, jak je toho zapotřebí), či neřešeným problémům resortu (malý objem financí v grantových systémech, vícezdrojové financování divadel a orchestrů, národní kulturní instituce aj.), si hraje na personálního referenta - nu asi odhadl, na co opravdu stačí, leč pak si spletl kanceláře. Nezajímá mě Pavel Dostál a jeho opakované prostoduché invektivy vůči mé osobě, ale nehodlám tolerovat zvůli úředníka vůči českému divadlu podle vzoru mám funkci, mohu všechno, jsem nejchytřejší. Neboť příklady táhnou a shodou okolností také 6. 6. si mohli čtenáři olomouckého vydání Mladé fronty Dnes přečíst tvrzení náměstka olomouckého primátora Miroslava Piláta (US): "O tom, kdo bude ředitelem (Moravského divadla Olomouc), rada teprve rozhodne a nemusí respektovat pořadí z výběrové komise. Může vybírat ze všech uchazečů." Nechají si to líbit čeští divadelníci? Asociace ředitelů divadel? Herecká asociace? Veřejnost? Souhlasí s Dostálem a jeho učedníky, nebo mlčí ze servilnosti? Nebo je to nezajímá?
Josef Herman, teatrolog
</TEXT>
</DOC>
<DOC>
<DOCID>LN-20020620097</DOCID>
<DOCNO>LN-20020620097</DOCNO>
<DATE>06/20/02</DATE>
<TITLE>
Do čtvrtfinále fotbalového mistrovství světa pronikli outsideři na úkor favorizovaných velmocí
</TITLE>
<TEXT>
Nové zemětřesení, nebo konec senzací? Celý svět je zvědavý na to, zda ve čtvrtfinále fotbalového šampionátu v Japonsku a Koreji dojde k dalším překvapením.
PRAHA - Bez ohledu na to, jak dopadnou čtvrtfinálové duely, už teď existuje jistota: na fotbalové MS 2002 se bude vzpomínat jako na revoluční turnaj. Velká překvapení malých týmů, to je letošní menu. Občas se sice mezi smetánku vetřel nečekaný host, ale většinou posbíral jen drobty z bohaté tabule. Tentokrát se zdá, že si outsideři objednají hlavní chod a zůstanou i na dezert. Symbolický přelom nastal na začátku nového tisíciletí: evropští a američtí favorité už nemohou hřešit na domácí prostředí. Za titulem museli poprvé vyjet na Východ, do Koreje a Japonska. Než se přizpůsobili, často se jejich osud naplnil. Jeden úspěch za druhým naopak sbírají týmy, které dřív patřily do společnosti odstrkovaných. Ve čtvrtfinále tak nastoupí Senegal, Spojené státy či Korea. A nemusí to být jejich poslední zápas.
</TEXT>
<HEADING>
Mistrovství vyčerpaných mužstev
</HEADING>
<TEXT>
Kde hledat příčiny krachu velmocí? Poražení většinou spíš než o vlastních chybách mluví o smůle. Vyřazeným favoritům ji lze hlavně při střeleckých pokusech přiznat. Když Francouzi nastřelí dohromady pět břeven a tyčí... Jinou věcí je to, že rozhodčí nemají před těmi nejvěhlasnějšími týmy respekt. A často je mylným rozhodnutím pošlou do kolen. Nejvýznamnějším faktorem je ale vysoká přetíženost klíčových hráčů. Někteří odehráli v sezoně téměř 60 zápasů. To je nepředstavitelná porce. "Proto některá mužstva působí unaveným dojmem," všiml si slávistický kouč Miroslav Beránek. Nejvíce sil odčerpává Liga mistrů, neustálý kolotoč zápasů a cestování bez regenerace. Na sklonku sezony bývají hvězdy u konce se silami. "Záleží na tom, jak se trenérům podaří vyladit hráče po psychické i fyzické stránce," říká Beránek. "Někomu se to povedlo, někomu vůbec ne." Mnohem razantnější byl bývalý německý fotbalista Franz Beckenbauer. "Je to mistrovství znavených a vyčerpaných mužstev, kdo je na něco takového zvědavý?" řekl. "Hvězdy nezáří, jsou z formy, kazí pověst fotbalu," přisadil si. Co naopak stojí za narušením nadvlády Evropanů a jihoamerických kouzelníků? Především globalizace, skutečnost, že svět je stále menší. Fotbalový převrat živí dva proudy. Jeden táhne hráče ze Severní Ameriky, Afriky či Asie do evropských klubů. Třeba hned dvaadvacet Senegalců nastupuje ve Francii. "Vědí, co je disciplína a taktika. V tom je rozdíl mezi námi a dalšími africkými mužstvy," říká kouč Bruno Metsu. Evropští trenéři a zkušení fotbalisté se naopak mění ve fotbalové misionáře a často míří za exotickým angažmá. Další Francouz Troussier vedl Japonsko, Nizozemec Hiddink se stal národním hrdinou v Koreji, Srb Milutinovič v Číně. V koktejlu, který namíchali, se snoubí skvělé individuální schopnosti s pochopením pro kolektivní pojetí hry. Pak se snadno stane, že žák předčí svého učitele...
Největší překvapení MS
</TEXT>
<HEADING>
PĚT ZKLAMÁNÍ
</HEADING>
<TEXT>
* Francie - propadák obhájců trofeje * Argentina - mrtvá naděje ekonomicky zkroušeného národa * Portugalsko - vyhasl oheň zlaté generace i špílmachra Figa * Itálie - vinu svaluje na spiknutí rozhodčích * Kamerun - jeho čas ještě nenazrál
</TEXT>
<HEADING>
PĚT TRIUMFŮ
</HEADING>
<TEXT>
* Senegal - může být nejlepším africkým týmem historie * Korea - za vlast, za kouče Hiddinka * USA - "soccer" už není neznámou * Japonsko - nad fotbalem vyšlo slunce * Turecko - každým rokem o kus dál
* Senegal - může být nejlepším africkým týmem historie * Korea - za vlast, za kouče Hiddinka * USA - "soccer" už není neznámou * Japonsko - nad fotbalem vyšlo slunce * Turecko - každým rokem o kus dál
</TEXT>
</DOC>
<DOC>
<DOCID>LN-20020620098</DOCID>
<DOCNO>LN-20020620098</DOCNO>
<DATE>06/20/02</DATE>
<TITLE>
Až na dno pomalu klesá kráska světového tenisu Anna Kurnikovová. Turnaj co turnaj končí v prvním kole, hlavní sponzor jí hrozí sankcemi a zády se začínají obracet i organizátoři tenisových mítinků. Krásy bez umění na kurtu už každý začíná mít pomalu dost.
</TITLE>
<GEOGRAPHY>PRAHA</GEOGRAPHY>
<TEXT>
Líbezná tvářička, ztepilé tělo a cop plavých vlasů. Na kurtu však smutek. Jedenadvacetiletá Ruska vypadla v posledních deseti turnajích osmkrát v prvním kole. "Hrála jsem hrozně, vše špatně. Během zápasu jsem byla strašně frustrovaná, má forma se stále nelepší," bědovala po pondělní rychlé rozlučce na turnaji v Eastbourne - znovu v prvním kole. Na žebříčku jí patří až 54. místo, hledání formy po loňské únavové zlomenině nohy je stále bezvýsledné. Přitom mluví o velkých změnách ve svém životě. Trenéra měla naposledy před čtyřmi lety v Pavlu Složilovi. Nyní však přestala spoléhat jen na rady své matky, která tenis nikdy nehrála, a na floridských kurtech dře už dva měsíce s Haroldem Solomonem, bývalým trenérem Jennifer Capriatiové. "Každý den jsem na kurtu šest sedm hodin, co mám již dělat víc," rozhodí ruce v gestu zoufalství. "Možná bych měla přestat trénovat..." Z výsledků však není rozladěná pouze ruská lolita, ale také její hlavní sponzor Adidas, jenž jí dává ročně vydělat největší část z celkových deseti milionů reklamních dolarů. Kurnikovová je společně s fotbalistou Beckhamem největší hvězdou jeho kampaní, zástupci německé firmy jí však již údajně pohrozili sankcemi, pokud nezačne vyhrávat. Rovněž organizátoři turnajů, kteří neoficiálně tenistkám vyplácejí kromě prize money i startovného podle atraktivity hráčky, už prý nechtějí tyto peníze na Kurnikovovou vydávat. Prohry v 1. kole jim moc nepřinesou. A tak se o krásné Anně mluví hlavně v souvislosti s desetimilionovou žalobou na časopis Penthouse za její podvržené akty, o natáčení klipu se zpěvákem Enrique Iglesiasem. Čtenáři magazínu For Him, jenž vychází ve čtrnácti zemích, ji zvolili sexuálně nejpřitažlivější ženou planety.
</TEXT>
<HEADING>
Blíží se další propadák ve Wimbledonu?
</HEADING>
<TEXT>
Jenže to vše Kurnikovová již zná, nepoznaný je dosud velký úspěch na tenisových kurtech. Mezi profesionály absolvovala již 117 turnajů, ani jednou však ve dvouhře nezískala titul. A příští týden začíná Wimbledon, kde je Ruska fanaticky obdivována davy a každý její krůček popisován anglickým bulvárem. Na dvou předchozích grandslamech letošního roku se však vždy ostudně poroučela v prvním kole, na londýnských kurtech tak nebude ani mezi nasazenými. Na úvod ji čeká favorizovaná krajanka Taťjana Panovová, turnajová jedenadvacítka. Zřejmě je zaděláno na další trpké zklamání...
Jenže to vše Kurnikovová již zná, nepoznaný je dosud velký úspěch na tenisových kurtech. Mezi profesionály absolvovala již 117 turnajů, ani jednou však ve dvouhře nezískala titul. A příští týden začíná Wimbledon, kde je Ruska fanaticky obdivována davy a každý její krůček popisován anglickým bulvárem. Na dvou předchozích grandslamech letošního roku se však vždy ostudně poroučela v prvním kole, na londýnských kurtech tak nebude ani mezi nasazenými. Na úvod ji čeká favorizovaná krajanka Taťjana Panovová, turnajová jedenadvacítka. Zřejmě je zaděláno na další trpké zklamání...
</TEXT>
</DOC>
<DOC>
<DOCID>LN-20020620099</DOCID>
<DOCNO>LN-20020620099</DOCNO>
<DATE>06/20/02</DATE>
<TITLE>
Vlna hysterie se rozpoutala v Itálii, která se vzpamatovává ze šoku po vyřazení v osmifinále fotbalového MS.
</TITLE>
<GEOGRAPHY>ŘÍM</GEOGRAPHY>
<TEXT>
Včerejší italský tisk označuje úterní zápas s Koreou za podvod a ostudu. Už první reakce po utkání vinily z neúspěchu ekvádorského rozhodčího Byrona Morena, jehož prý využila Mezinárodní fotbalová federace k tomu, aby zajistila postup pořadatelské zemi. Šéf italské fotbalové delegace na šampionátu Raffaele Ranucci doslova zuřil. "Jsme rozhněvaní a zklamaní. Rozhodčí pískal jako ve filmové komedii. V životě jsem neviděl tak špatný výkon sudího," spílal Morenovi. "Tohle provedli zemi, jakou je Itálie!" přisadil si. Moreno v prodloužení vyloučil za předstíraný faul útočníka Tottiho a oslabený tým pak inkasoval rozhodující branku na 1:2. Sudí navíc předtím pro domnělý ofsajd zastavil akci, po níž skončil míč v korejské síti. "Rozhodčí nás zařízl," píše Corriere dello Sport. "Ostuda! Skandální výroky ekvádorského rozhodčího rozhodly o tom, že Itálie vypadla z mistrovství světa," doplnila Gazzetta dello Sport. "Itálie by neměla hrát na šampionátech, kde jsou předem dohodnuté výsledky a všechno se točí kolem peněz," dodal list Gazzetta dello Sport. Jen Corriere dello Sport přiznává, že Italové nehráli proti Korejcům dobře, ale dodává, že jde stejně o spiknutí. "Člověk musí umět přijmout porážku, i když ho to zraňuje, ale podvod by neměl být akceptován," dodal list. Italové si na nepřízeň sudích stěžovali už po zápase s Chorvatskem ve skupině, který prohráli 1:2. Anglický rozhodčí Poll neuznal dva góly. Vieri ho po zápase označil za "sudího z vesnice". Porážka poslala Italy právě do duelu s Koreou. Pokud by s Chorvatskem uspěli, nastoupili by v osmifinále proti Američanům.
ŘÍM - Včerejší italský tisk označuje úterní zápas s Koreou za podvod a ostudu. Už první reakce po utkání vinily z neúspěchu ekvádorského rozhodčího Byrona Morena, jehož prý využila Mezinárodní fotbalová federace k tomu, aby zajistila postup pořadatelské zemi. Šéf italské fotbalové delegace na šampionátu Raffaele Ranucci doslova zuřil. "Jsme rozhněvaní a zklamaní. Rozhodčí pískal jako ve filmové komedii. V životě jsem neviděl tak špatný výkon sudího," spílal Morenovi. "Tohle provedli zemi, jakou je Itálie!" přisadil si. Moreno v prodloužení vyloučil za předstíraný faul útočníka Tottiho a oslabený tým pak inkasoval rozhodující branku na 1:2. Sudí navíc předtím pro domnělý ofsajd zastavil akci, po níž skončil míč v korejské síti. "Rozhodčí nás zařízl," píše Corriere dello Sport. "Ostuda! Skandální výroky ekvádorského rozhodčího rozhodly o tom, že Itálie vypadla z mistrovství světa," doplnila Gazzetta dello Sport. "Itálie by neměla hrát na šampionátech, kde jsou předem dohodnuté výsledky a všechno se točí kolem peněz," dodal list Gazzetta dello Sport. Jen Corriere dello Sport přiznává, že Italové nehráli proti Korejcům dobře, ale dodává, že jde stejně o spiknutí. "Člověk musí umět přijmout porážku, i když ho to zraňuje, ale podvod by neměl být akceptován," dodal list. Italové si na nepřízeň sudích stěžovali už po zápase s Chorvatskem ve skupině, který prohráli 1:2. Anglický rozhodčí Poll neuznal dva góly. Vieri ho po zápase označil za "sudího z vesnice". Porážka poslala Italy právě do duelu s Koreou. Pokud by s Chorvatskem uspěli, nastoupili by v osmifinále proti Američanům.
</TEXT>
</DOC>
<DOC>
<DOCID>LN-20020620100</DOCID>
<DOCNO>LN-20020620100</DOCNO>
<DATE>06/20/02</DATE>
<TITLE>
Náš příběh nekončí, vzkazují všem hráči Senegalu, největšího překvapení fotbalového šampionátu. Čtvrtfinále s Turky prý nemusí být konečnou stanicí jejich spanilé jízdy.
</TITLE>
<GEOGRAPHY>ÓSAKA</GEOGRAPHY>
<TEXT>
Před dvanácti lety seděl Tony Sylva před televizí a držel palce Kamerunu. Jeho fotbalisté tehdy bojovali ve čtvrtfinále světového šampionátu a byla to událost pro celou Afriku. V sobotu Sylva nastoupí do brány Senegalu, aby na vlastní kůži okusil, jaké to je. Tým z chudé země převzal štafetu a zopakoval velké tažení svého předchůdce. "Je to skvělé, když je africký tým ve čtvrtfinále," lebedí si sedmadvacetiletý gólman. "Nestává se to přece každý den." Šikovní fotbalisté z kontinentu omývaného dvěma oceány a jedním mořem však dělají vše pro to, aby se zavedené pořádky změnily. Jestli měl nějaký africký tým dosud respekt, byly to jen výběry válčící v barvách Kamerunu a Nigérie. Letos se před oběma zavřely brány osmifinále, stejně jako před týmy JAR a Tuniska. Objevil se však nový vyzývatel: Senegal. A hned na svém prvním šampionátu udělal pořádnou díru do světa. "Nikdo od nás nic nečekal - a my jsme se pokaždé postarali o překvapení," shrnul dosavadní účast Sylva.
</TEXT>
<HEADING>
Smích a práce
</HEADING>
<TEXT>
Senegalci nepasují do škatulky zažitých představ o tom, jak má vypadat fotbalová reprezentace na nejvyšší úrovni. Vše začíná už od trenéra Bruna Metsua. Svobodomyslný Francouz se stal učitelem a bratrem hráčů v jednom. "Je třeba pracovat - a umět se smát," tak zní jedna z jeho zásad. Mužstvo toho nezneužívá. Umí se bavit, to ano, ale jakmile je třeba zabrat, dá se do díla. "Moji hráči vědí, jak udržet rovnováhu. Mimo hřiště milují zábavu a smích. Ještě v jednu hodinu ráno před zápasem si to spolu rozdávají v páce," vyprávěl agentuře Reuters. "Ale jakmile vstoupí na trávník, naplno se koncentrují," dodal
</TEXT>
<HEADING>
"Někdy se do postele
</HEADING>
<TEXT>
dostaneme pozdě, třeba do jedné do dvou si povídáme, tak prostě žijeme," připouští brankář Sylva. "Ale nepřeháníme to." Podle Metsua je síla Senegalců i v tom, s jakou skromností vidí sami sebe. "Neberou se smrtelně vážně. Nemyslí si, že jsou hvězdy - i když se jimi stávají," tvrdí Metsu. Něco jiného je ovšem hrdost, kterou v sobě Senegalci mají. A její kořeny nevedou jen do jejich vlasti. Svou jízdu mistrovstvím jako by zasvětili vyšším cílům. "Reprezentujeme Senegal, Afriku i Francii," řekl útočník Hadji Diouf. Senegal je bývalá francouzská kolonie. A právě Francii porazil v zahajujícím zápase MS. Láska k Africe je však silnější. "Všichni máme na paměti, že pro ni musíme něco udělat," ujišťuje Sylva. Už se jim to podařilo. Ovšem proč se nepokusit o víc a nevstoupit do historie. Turci nemusejí být ve čtvrtfinále nepřekonatelnou překážkou. "Nemáme strach z nikoho," upozornil Sylva. "Ještě jsme neukázali náš nejlepší výkon, jakého jsme schopni," naznačil Metsu. "Bude to těžké, ale bojujeme za Afriku," pokračoval kouč, jenž o sobě říká, že má bílou tvář, ale černé srdce. "Uděláme všechno pro to, abychom byli prvním africkým týmem v semifinále," slíbil. Vítězný řev "Lvů z Terrangy", jak se Senegalcům přezdívá, možná nezazněl naposledy...
Nejlepší africké týmy na mistrovství světa
Kamerun Senegal
MS 1990 MS 2002
kam postoupili čtvrtfinále zatím čtvrtfinále
</TEXT>
<HEADING>
koho porazili
</HEADING>
<TEXT>
čím vstoupili do historie nádherné čtvrtfinále s Anglií, která vyhrála porazili obhájce titulu z Francie v zahajovacím dvěma Linekerovými penaltami až v prodloužení zápase turnaje, nejúspěšnější nováček historie MS
přezdívka nezkrotní lvi lvi z Terrangy
</TEXT>
<HEADING>
Roger MILLA (*1952)
</HEADING>
<TEXT>
Africký fotbalista 20. století je rodákem z kamerunské metropole Yaoundé. Zúčastnil se pro Kamerun premiérového startu na MS v roce 1982. O osm let později, jako 38letý, se do týmu pro MS v Itálii dostal až na zásah prezidenta země. V té době byl hráčem týmu Saint Pierre ve francouzské kolonii Reunion. Coby náhradník rozhodl klíčový zápas s Rumunskem ve skupině i osmifinále proti Kolumbii. Jeho trefa do prázdné branky, kterou potrestal výlet extravagantního brankáře Higuity, obletěla svět. Stejně jako taneček, jímž u rohového praporku slavil góly. Ve čtvrtfinále proti Anglii přišel na hřiště rovněž, zařídil obrat, ale výhře ostrovanů nakonec nezabránil. Na MS 1994 v USA se stal nejstarším hráčem, který nastoupil i který dal gól. V den, kdy pokořil ruského brankáře, mu bylo 42 let a jeden měsíc. Dnes působí jako vyslanec dobré vůle OSN a popularity využívá v boji proti AIDS, strašáku tropické Afriky.
</TEXT>
<HEADING>
El Hadji DIOUF (*1981)
</HEADING>
<TEXT>
Vycházející hvězda má u senegalských fanoušků přezdívku "Sériový vrah". Vysloužil si ji spásnými góly v kvalifikaci, která poprvé v historii zajistila zemi účast na MS. Zaznamenal dva hattricky a výrazně tak týmu pomohl do finálových bojů. V loňské sezoně stejně výrazně přispěl k tažení Racingu Lens, jenž přišel o mistrovský titul až v posledním kole. Dioufa si na zimním Poháru afrických národů, kde Senegal získal stříbrné medaile, všimli zástupci Liverpoolu a po úvodní výhře na MS nad Francií s ním uzavřeli smlouvu. Nejlepší africký hráč uplynulého roku dal Liverpoolu přednost před Juventusem a Realem Madrid. Nový zaměstnavatel si bude muset zvyknout na některé zvláštnosti: z afrického šampionátu se Diouf vrátil pozdě, protože dlouhé hodiny rozmlouval s týmovým šamanem...
FOTO: AP, REUTERS // ŠIMON / LN
</TEXT>
</DOC>
<DOC>
<DOCID>LN-20020620101</DOCID>
<DOCNO>LN-20020620101</DOCNO>
<DATE>06/20/02</DATE>
<TITLE>
Italové vyhodili korejského reka. Současný hrdina Korejské republiky, útočník An Čung-hwan, si bude muset hledat nové angažmá, protože v italské Perugii končí. Šestadvacetiletý fotbalista svou brankou v prodloužení pokořil Itálii a posunul svou zemi překvapivě do čtvrtfinále šampionátu. Anovi vyprší 30. června v klubu italské Serie A kontrakt a zájem o její prodloužení už není. "Chceme dát prostor mladým italským fotbalistům. An se již do naší koncepce nehodí," prohlásil perugijský trenér Serse Cosmi. Majitel klubu Luciano Gaucci však byl výstižnější. "A dost! Tenhle gentleman už do Perugie nevkročí," běsnil. "Jsem nacionalista a domnívám se, že to byl nejen útok na italskou pýchu, ale hlavně na celou zemi. Nemám zájem na tom platit někoho, kdo zruinoval italský fotbal," dodal mecenáš.
</TITLE>
<TEXT>
Čechy lákal duel Španělů a Irska. Osmifinálové zápasy mistrovství světa ve fotbale sledovalo v České televizi v průměru 465 tisíc diváků, tedy 5,5 procenta, diváků starších patnácti let. Bylo to přitom 38 procent dospělých, kteří v tu dobu seděli u televizorů. Větší pozornosti se těšila obě nedělní utkání. Střetnutí Švédska se Senegalem vidělo 563 tisíc dospělých diváků a utkání Španělska s Irskem sledovalo v průměru dokonce 740 tisíc lidí.
Trapattoni nehodlá rezignovat. Trenér italských fotbalistů Giovanni Trapattoni nemá po osmifinálové porážce od domácí Koreje v úmyslu rezignovat na svou funkci. V minulosti bylo pravidlem, že italský trenér, jenž nedovedl tým k úspěchu na velkém turnaji, odstoupil nebo byl odvolán. Nyní si však Italové stěžují, že se na jejich vyřazení podepsaly především špatné verdikty rozhodčích. "Jsem stále plný elánu. Už myslím na mistrovství Evropy," řekl Trapattoni. Zda ho bude připravovat na evropský šampionát, který se hraje za dva roky v Portugalsku, rozhodne Italská fotbalová federace.
Španělé se těší na devítistý gól. Španělské fotbalisty požene ve čtvrtfinále mistrovství světa proti Korejské republice nejen touha postoupit, ale i vidina jubilejního devítistého gólu v mezistátním utkání. K dosažení této hranice zbývá celku z Iberského poloostrova vstřelit dvě branky.
</TEXT>
</DOC>
<DOC>
<DOCID>LN-20020620102</DOCID>
<DOCNO>LN-20020620102</DOCNO>
<DATE>06/20/02</DATE>
<TITLE>
* první volný den
</TITLE>
<TEXT>
* český rozhodčí Amler pokračuje, bude asistentem v bojích o medaile
* Španělé před čtvrtfinále s domácí Koreou přišli o zraněného Raúla
* Itálie se nesmířila s vyřazením, mluví o zákulisním spiknutí
Dnes na MS
Dnes je na MS volný den
</TEXT>
</DOC>
<DOC>
<DOCID>LN-20020620103</DOCID>
<DOCNO>LN-20020620103</DOCNO>
<DATE>06/20/02</DATE>
<GEOGRAPHY>TOKIO</GEOGRAPHY>
<TEXT>
Český fotbalový rozhodčí Evžen Amler byl zařazen do elitní skupiny, které bude svěřeno rozhodování zbývajících zápasů mistrovství světa. Čtyřiačtyřicetiletý Amler se dostal do šestnáctičlenné skupiny asistentů, spolu s ní zůstalo i šestnáct hlavních rozhodčích. Zbývající sudí, kteří se na seznam nevešli, už z turnaje odcestovali domů.
</TEXT>
</DOC>
<DOC>
<DOCID>LN-20020620104</DOCID>
<DOCNO>LN-20020620104</DOCNO>
<DATE>06/20/02</DATE>
<GEOGRAPHY>LIBEREC</GEOGRAPHY>
<TEXT>
Největší hvězdy fotbalový mistr z Liberce ztrácí, a tak musí posilovat. Zatímco útočník Štajner už přestoupil do Hannoveru a záložník Koloušek musel zpět do Salernitany, ze Sparty přichází útočník Lubomír Blaha. Vysoký kanonýr přestoupil do Prahy v zimě ze Synotu, ale neprosadil se. Liberec posílil rovněž 21letý obránce Tomáš Zápotočný z Příbrami. Po útočníku Slepičkovi je to druhý talent, který Středočeši na sever pustili. Třetí posilou je stejně starý Juraj Ančic z Trenčína. Mezi dalšími hráči, které tým zkouší, je i ghanský útočník se švédským pasem Tony Adu-Nyarko z IFK Göteborg. Mužstvo naopak opustí útočník Vladimír Kožuch, který přestupuje do Trnavy, angažmá si hledá záložník Robert Neumann.
</TEXT>
</DOC>
<DOC>
<DOCID>LN-20020620105</DOCID>
<DOCNO>LN-20020620105</DOCNO>
<DATE>06/20/02</DATE>
<GEOGRAPHY>EASTBOURNE</GEOGRAPHY>
<TEXT>
Sen Martiny Navrátilové o dalším, v pořadí již 168 turnajovém titulu ve dvouhře, včera skončil. Na turnaji v Eastbourne totiž 45letou legendu ve 2. kole porazila jedna z nejtalentovanějších tenistek současnosti, Slovenka Daniela Hantuchová, 2:6, 6:2, 6:2. Obě soupeřky dělilo plných 26 let. "Nejsem zklamaná. Znovu jsem se tenisem skvěle bavila, ale tentokrát byla soupeřka lepší," pronesla Navrátilová, která se i tak v Eastbourne postarala o zápis do tenisové historie. V 1. kole totiž porazila Rusku Panovovou a stala se nejstarší tenistkou, která kdy na okruhu WTA vyhrála zápas ve dvouhře. Další vystoupení Navrátilová ve dvouhře neplánuje, ve Wimbledonu se představí v deblu a smíšené čtyřhře. Český tenis ale včera v Eastbourne přece jen slavil úspěch. O senzaci se postarala Daniela Bedáňová, když ve 2. kole porazila turnajovou jedničku Jelenu Dokičovou 6:4, 1:6, 6:2. Bedáňová přitom včera měla v Eastbourne hodně napilno. Ještě dopoledne před duelem s Jugoslávkou totiž musela dohrávat zápas 1. kola proti ruské tenistce Lichovcevové, která měla dokonce v rozhodující sadě výhodu tří mečbolů. "Dája to ale nakonec všechno zvládla a proti Dokičové hrála pěkný útočný tenis. Měla lepší servis i voleje," popsal otec a trenér Jan Bedáň třísetovou výhru. "Důležité bylo, že nepřipustila dlouhé výměny zezadu včasným náběhem k síti," pochválil dceru.
</TEXT>
</DOC>
<DOC>
<DOCID>LN-20020620106</DOCID>
<DOCNO>LN-20020620106</DOCNO>
<DATE>06/20/02</DATE>
<TITLE>
odbývají tyčkaři Ptáček s Janáčkem dilema, kdo je vlastně rekordman
</TITLE>
<TEXT>
Ahoj, rekordmane. Takhle do pondělního večera zdravil Adam Ptáček svého oddílového kolegu z Dukly Praha Štěpána Janáčka. Jenže právě od toho večera, kdy při Odložilově memoriálu vytvořili oba nový český rekord výkonem 576 centimetrů, se tak zdraví navzájem.
PRAHA - Tak kdo je vlastně rekordmanem? Po Odložilově memoriálu si s tím lámal hlavu jedenadvacetiletý Adam Ptáček, který jako první zdolal laťku na výšce 576 centimetrů, stejně jako jeho o čtyři roky starší kolega Štěpán Janáček. Jemu se totiž podařilo totéž, také on přidal ke svému loňskému výkonu centimetr, ale až ve třetí sérii. "Je to vzrušující pocit, kterému se nic nevyrovná," zářil Ptáček, bronzový medailista z juniorského mistrovství světa v roce 1978. "Věděl jsem, že Adam má superformu, to mě vyhecovalo. Stejně jako prostředí," pochvaloval si Janáček, který je členem Dukly od roku 1987, kdy na Julisce začal s atletikou jako mladší žáček. "Co jsem tady, nezažil jsem lepší atmosféru. Dobrých deset tisíc diváků," odhadl pohledem. Ovšem dilema, kdo je teď vlastně rekordmanem, bylo veliké. "No to jsme snad oba, ne?" smáli se svěřenci trenéra Boleslava Patery, ale pořádně to nevěděl ani jeden. "Ono je to vlastně jedno, protože tenhle rekord stejně dlouho nevydrží," tvrdili shodně. "Novým rekordmanem je Ptáček. Janáček už rekord 'jenom' vyrovnal," upřesňuje ředitel Českého atletického svazu František Fojt, ovšem nemohl si vzpomenout, kdy se v novodobé historii domácí královny sportu něco podobného v jednom závodě podařilo. "To fakt nevím," kroutí hlavou. Janáčka prý skutečnost, že mu rekord uzmul jeho tréninkový partner, nezlobí. "Fakt ne. On na to měl už loni, bylo to spíše čekání, kdy pořádně skočí." Zatímco Janáček, rodilý Pražák, trénuje pod Paterovou taktovkou desátým rokem, Ptáček, původem z Ostravy, kde jej připravoval trenér Jiří Lesák, trénuje na Julisce tři sezony. "Je to úžasná dvojice, kluci se vzájemně doplňují," libuje si trenér Patera. "Adam je hrozně rychlý a technická cvičení dotáhne do precizního konce, Štěpán má zase velice dobrou koordinaci pohybu a umí dát tréninku fyzickou náplň. Určitě ještě neřekli poslední slovo," těší se. "Dlouho jsem se domníval, že podobnou dvojici, která se navzájem strká nahoru, mohou vytvořit jenom kluci. Až Pavla Hamáčková s Katkou Baďurovou mě přesvědčily, že to jde i mezi ženami," zmiňuje Patera své další svěřenkyně.
</TEXT>
<HEADING>
Markov by neměl šanci!
</HEADING>
<TEXT>
Ze svých vlastností si tyčkaři dělají legraci. "Úplně nejlepší by bylo, kdybychom se skloubili. To by Markov neměl šanci!" chechtají se a zmiňují Australana ruského původu, jednoho zmála šestimetrových tyčkařů. Janáček (188 cm), dvojnásobný medailista ze světové univerziády a osmý muž z loňského halového MS, šplhá nahoru po centimetrech. Zato Ptáček (178) stoupá ve skocích. Teď se zlepšil o čtrnáct centimetrů, na což čekal dva roky. "Jo, já si vždycky zlepším 'osobák' o velký kus. Čím to? Pokaždé, když dlouho 'stojím', tak se dostanu do varu. A taky jsem si dlouho zvykal na techniku trenéra Patery. Ale forma ještě přijde," je přesvědčený. "Pokaždé, když měl Adam skočit víc, tak se zranil. Snad už je tomu konec," doufá kouč. Ani starší z tandemu tyčkařů si nemyslí, že by dobrým výkonům měl být konec. "Když už se mám zlepšit, tak to musí být vnitřně podložené pocitem, že jsem pro to něco udělal. A ten pocit teď mám," ví Janáček. Jiří Jakoubek
Ze svých vlastností si tyčkaři dělají legraci. "Úplně nejlepší by bylo, kdybychom se skloubili. To by Markov neměl šanci!" chechtají se a zmiňují Australana ruského původu, jednoho zmála šestimetrových tyčkařů. Janáček (188 cm), dvojnásobný medailista ze světové univerziády a osmý muž z loňského halového MS, šplhá nahoru po centimetrech. Zato Ptáček (178) stoupá ve skocích. Teď se zlepšil o čtrnáct centimetrů, na což čekal dva roky. "Jo, já si vždycky zlepším 'osobák' o velký kus. Čím to? Pokaždé, když dlouho 'stojím', tak se dostanu do varu. A taky jsem si dlouho zvykal na techniku trenéra Patery. Ale forma ještě přijde," je přesvědčený. "Pokaždé, když měl Adam skočit víc, tak se zranil. Snad už je tomu konec," doufá kouč. Ani starší z tandemu tyčkařů si nemyslí, že by dobrým výkonům měl být konec. "Když už se mám zlepšit, tak to musí být vnitřně podložené pocitem, že jsem pro to něco udělal. A ten pocit teď mám," ví Janáček. Jiří Jakoubek
</TEXT>
</DOC>
<DOC>
<DOCID>LN-20020620107</DOCID>
<DOCNO>LN-20020620107</DOCNO>
<DATE>06/20/02</DATE>
<TITLE>
PRAHA - Jediný závod prohrála za poslední tři roky. Kajakářka Michala Strnadová, nejlepší sjezdařka světa na divokých řekách se přesto smířila s tím, že k bohatství jí její výjimečnost asi nikdy nepomůže.
</TITLE>
<TEXT>
LN: Nedávno jste získala na mistrovství světa dvě zlaté medaile, v závodech Světového poháru nemáte konkurenci. Neříkejte, že vám úspěchy nepřinesou i peníze...
Sjezd na divokých řekách není zařazený do olympijského programu, takže jsem nedostala žádnou odměnu ani od českého svazu kanoistiky. Ani za titul mistryně světa, ani za vítězství ve Světovém poháru.
LN: V závěru týdne končí seriál Světového poháru závody Kanoe Mattoni v Karlových Varech. Co vás ještě může motivovat, když už máte celkové prvenství jisté?
Především odměny. V seriálu Světového poháru dostanete za první místo jen pohár, v Karlových Varech ale vypsali za výhru v klasickém závodě i ve sprintu po 10 tisících korunách. Prémie by se docela hodily...
LN: Jak si vysvětlujete svoji výjimečnost v peřejích? Dostala jste od sudiček mimořádný cit pro vodu anebo trénujete víc než soupeřky?
Trénuju určitě méně než ostatní. Mám ale asi daný cit pro vodu, dokáži se s řekou sžít. Navíc jsem se naučila i docela slušnou techniku.
LN: Řeka Teplá, na níž Světový pohár v neděli skončí, teče až nezvykle klidně. Nebudete na ní postrádat napěněné válce?
Připouštím, že prožitek z jízdy mívám silnější na opravdových divokých řekách. Do Karlových Varů ale nejezdím ani tak kvůli řece, spíše kvůli atmosféře a doprovodným akcím. Nikde na světě jsem nic podobného nepoznala.
LN: Ve svých 23 letech jste už stihla vyhrát vše. Nezevšedněly vám proto už trochu věčná vítězství?
Určitě ne, vyhrávat snad baví každého, ne? Divoké řeky mně navíc přinášejí uspokojení. Kdyby se kanoistika stala pouze mojí prací, musela by být asi skutečně dobře zaplacená, abych u ní zůstala.
</TEXT>
</DOC>
<DOC>
<DOCID>LN-20020620108</DOCID>
<DOCNO>LN-20020620108</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Nečekaným výpadkem favorizované Australanky Taťiany Grigorievové skončil 10. ročník exhibičního mítinku Pražská tyčka. Skokanka, pocházející z Ruska, na Václavském náměstí třikrát marně atakovala svou základní výšku 4,10. Byla ovšem na štíru s technikou, nedokázala se vyrovnat s větrnými poryvy a pružným rozběžištěm. Svou bývalou krajanku dokonale nahradila dvacetiletá Jelena Isinbajevová, která nejdříve skočila rekord mítinku 4,48, pak se ještě zlepšila na 4,55 a 4,65, což znamenalo třetí letošní výkon na světě. "Skočila jsem zde svůj nejlepší výkon, jsem spokojená," zářila rodačka z Volgogradu. Maraton soutěže mužů skončil až ve 21.15 a vítězně z něho vyšli manžel Grigorievové Čisťjakov a Ital Gibilisco, kteří shodně skočili 5,65. Dvojice čerstvých českých rekordmanů Ptáček - Janáček obsadila čtvrté a páté místo.
</TEXT>
</DOC>
<DOC>
<DOCID>LN-20020620109</DOCID>
<DOCNO>LN-20020620109</DOCNO>
<DATE>06/20/02</DATE>
<TITLE>
Slavný hokejový útočník odehraje i příští sezonu v NHL, výměnu z Philadelphie Flyers do Edmontonu Oilers vítá
</TITLE>
<TEXT>
Novou naději má před sebou hokejový útočník Jiří Dopita (33). Klub Philadelphia Flyers, v jehož dresu se olympijský vítěz a trojnásobný mistr světa letos trápil, ho totiž vyměnil do Edmontonu Oilers. "Příští rok určitě odehraji v NHL. A doufám, že v Edmontonu dostanu víc šancí než dosud," řekl urostlý centr v rozhovoru pro LN.
PRAHA/OLOMOUC - V Olomouci, kde se zotavuje po operaci kolenních vazů, se Jiří Dopita dozvěděl v úterý před půlnocí o tom, že už není hráčem Philadelphie Flyers. Výměnu do Edmontonu přijal s úlevou. "Přál jsem si odejít," prozradil útočník, jehož premiérovou sezonu v NHL provázela řada komplikací. Laboroval se zraněními, v týmu přeplácených hvězd nedostával příliš prostoru. A 27 bodů v 52 zápasech bylo na muže, který za velkou louži mířil s nálepkou nejlepšího hráče mimo NHL, málo. Nyní stojí před Dopitou nová výzva. "Víme, jaký je to hráč a že jeho poslední statistika neodpovídá jeho schopnostem. Chceme, aby se stal pro Edmonton velkou posilou," dal generální manažer Oilers jasně najevo, že s Dopitou počítá. A co na to sám hráč, jenž si v NHL přijde na zhruba 1,5 milionu ročně? Proti minulým rokům má jasno, o své budoucnosti nespekuluje. "Doufám, že do týmu rychle zapadnu," přeje si.
LN: Jste rád, že k výměně do Edmontonu došlo?
Rád? To se uvidí až po sezoně, i když výměna by mi mohla pomoct. V Edmontonu snad dostanu víc prostoru než ve Philadelphii. Mohlo by to tam být dobré.
</TEXT>
<HEADING>
LN: Takže máte chuť v NHL hrát?
</HEADING>
<TEXT>
Ano, mám chuť se za moře ještě jednou vrátit, protože vím, že na NHL mám. Jde jen o to dostat šanci. Když sedíte na střídačce a skočíte na led třeba jen dvakrát za třetinu, tak můžete těžko ukázat, co ve vás opravdu je. Celé je to o tom, dostat šanci. Ve Philadelphii jsem jí moc nedostal.
LN: Řada lidí si myslela, že po první sezoně v NHL, která nedopadla podle vašich představ, se za moře nevrátíte. Uvažoval jste i o případném evropském angažmá?
Ono to není tak jednoduchý, v zámoří mám stále platnou smlouvu. Takže neuvažoval. Asi bych v NHL hrál příští rok i v případě, že bych ve Philadephii zůstal. Ale jsem rád, že mě vyměnili.
LN: Co o Edmontonu víte? Jak na vás působili během sezony?
Proti Oilers jsem myslím nehrál ani jeden zápas. Ale vím, že v týmu mají hodně mladých kluků. To asi bude největší rozdíl ve srovnání s Philadelphií, kde bylo plno hvězd s velkými platy, které musely hrát, ať se dělo co se dělo. Jinak toho ale o Edmontonu moc nevím. O výměně jsem se dozvěděl teprve v úterý kolem půlnoci.
LN: Nevadí vám, že v Edmontonu nehraje žádný český hokejista?
Nevadí. Ve Philadelphii jsem byl s Romanem Čechmánkem a určitě to v lecčems výhoda byla. Na druhou stranu ale v NHL všechno probíhá v takovém tempu, že stejně nemáte moc času někam společně zajít a v klidu si sednout. A to, že nebudu moc mluvit česky, mě alespoň přinutí, abych se víc vrhl na angličtinu.
LN: Jak se vlastně s odstupem několika týdnů díváte na svou první sezonu v NHL?
Po pravdě musím říct, že hokej mě ve Philadelphii nebavil, nebyl jsem spokojený. Bylo sice pár zápasů, kdy mi to šlo a trenéři mě i nechali hrát, ale pak zase jako když utne. Opět jsem nechodil na přesilovky, opět jsem na led skočil jen párkrát za zápas. To je snad lepší vůbec nehrát než takhle paběrkovat... Zvlášť když ze Vsetína jsem byl zvyklý hrát i 27 minut za utkání. To byla velká změna a těžko jsem se s tím srovnával.
LN: A to opravdu nešlo s vedením klubu promluvit?
Měli jsme dvě větší schůzky, ale postupně jsem pochopil, že je to začarovaný kruh. Mezi tím, co mi vedení říkalo a jak pak jednalo, totiž většinou nebyla shoda. Hlavní problém byl v tom, že ve Philadelphii bylo plno útočníků s velkými jmény, a i když třeba hráli hůř než já, dostali stejně přednost. Nakonec to došlo až tak daleko, že jsem už během sezony požádal o výměnu.
LN: A jak klub zareagoval?
Najednou mi začali říkat, jak hrozně mě potřebují. Jak říkám - začarovaný kruh.
LN: A jak na vás zapůsobila NHL jako soutěž? Byl jste dlouho poslední velká evropská hvězda, která jejímu lákání odolávala. Často jste také o NHL mluvil jako o uměle nafouknuté bublině.
Zhruba se naplnilo to, co jsem čekal. Stále si myslím, že po hokejové stránce není mezi NHL a extraligou propastný rozdíl. Hrají se tam krásné i hrozné zápasy. V čem je rozdíl, jsou podmínky. Především klubové zázemí. V tomhle směru je to jiný svět.
LN: Část sezony jste promarodil, v play off jste nehrál kvůli zranění kolene, vašemu již tradičnímu problému. Jak se nyní cítíte?
Před pár dny jsem podstoupil menší operaci vazů. Už začínám s rehabilitací a od půlky července bych už rád trénoval naplno. Stále mám totiž do hokeje chuť. Na konec kariéry rozhodně nemyslím.
</TEXT>
</DOC>
<DOC>
<DOCID>LN-20020620110</DOCID>
<DOCNO>LN-20020620110</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
V komorní atmosféře a ve stínu povolební situace se odehrála oslava dnešních 61. narozenin předsedy ODS a dosluhujícího šéfa Poslanecké sněmovny Václava Klause. Od svých spolupracovníků v dolní komoře dostal několik dárků a dort. Na oplátku je Klaus pozval na oběd a slavnostní přípitek a v podstatě se s nimi rozloučil ve své nynější ústavní funkci. Den svého narození si připomene i s rodinou. Klausův poradce Ladislav Jakl ČTK řekl, že během dne přišli Klausovi poblahopřát zaměstnanci sněmovny i někteří poslanci. Například Kateřina Dostálová z ODS se v kuloárech objevila s kyticí. Lídr občanských demokratů dostal také celou řadu písemných gratulací. Loňské kulaté jubileum předseda sněmovny slavil ve velkém stylu několik dní, za účasti politiků, umělců, sportovců, dalších celebrit i řadových občanů. Letos se vrátil ke střídmé oslavě.
</TEXT>
</DOC>
<DOC>
<DOCID>LN-20020620111</DOCID>
<DOCNO>LN-20020620111</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Lidé mohou do 28. června u Nejvyššího soudu zpochybnit výsledky letošních voleb do sněmovny. Lze podat návrh na neplatnost voleb nebo zvolení jen některého z kandidátů, pokud byl podle nich ovlivněn výsledek hlasování porušením volebního zákona. Nejvyšší soud má na rozhodnutí deset dnů, poslední verdikt by mohl vynést 8. července, zatím dostal jednu stížnost. Na Nejvyšší soud se chtějí obrátit Republikáni Miroslava Sládka. Vadí jim, že v některých krajích mohla na základě rozhodnutí krajských soudů kandidovat Akce za zrušení Senátu a proti vytunelování důchodových fondů, i když nezaplatila volební příspěvek. Tuto stranu však volily jen dvě desetiny procenta lidí a do parlamentu se nedostala. K Nejvyššímu soudu by se mohli obrátit lidé z obce Heřmánky na Novojičínsku, kde vinou místní volební komise zápis o výsledku voleb obsahoval chybné údaje. Podle zápisu všech osmdesát místních voličů dalo hlas ČSSD; ve skutečnosti nejvíce z nich volilo komunisty, ČSSD skončila druhá. Místní voliči ani KSČM se zatím na Nejvyšší soud nehodlají obrátit.
</TEXT>
</DOC>
<DOC>
<DOCID>LN-20020620112</DOCID>
<DOCNO>LN-20020620112</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
České ministerstvo zahraničí zřídilo informační centrum o Severoatlantické alianci. Veřejnosti začne sloužit od pondělí v Rytířské ulici v Praze 1, ale informace na internetové adrese www.nato.cz lze získat již nyní. Tiskové oddělení ministerstva sdělilo, že středisko bude poskytovat údaje o alianci, o připravovaném podzimním summitu v Praze, českém členství i o možnostech spolupráce s NATO. Na internetových stránkách se lze dozvědět, jak vypadá v členských zemích NATO branná povinnost, kolik peněz se vynakládá na obranu a kde v zahraničí působí vojáci. Centrum provozuje Asociace pro bezpečnost, obranu a ochranu společnosti a státu. Ministerstvo ji vybralo v neformálním veřejném výběrovém řízení. Projekt stojí zhruba dva miliony korun.
</TEXT>
</DOC>
<DOC>
<DOCID>LN-20020620113</DOCID>
<DOCNO>LN-20020620113</DOCNO>
<DATE>06/20/02</DATE>
<TITLE>
Nová strana chce vsadit na česko-slovenskou vzájemnost. Do zářijových voleb na Slovensku musí získat deset tisíc podpisů.
</TITLE>
<GEOGRAPHY>BRATISLAVA</GEOGRAPHY>
<TEXT>
Uklidnit národnostní vášně na Slovensku, probuzené polemikami kolem dekretů prezidenta Edvarda Beneše, si klade za cíl Koalice Čechů a Slováků (KČaS), nová strana, která vzniká na slovenské politické scéně před zářijovými volbami. "Vznikáme s ohledem na to, že v zemi je dost rozbouřená politická a společenská hladina vinou nedůstojného vystupování představitelů Strany maďarské koalice. To nás postavilo na nohy," řekla včera jedna ze zakládajících členek strany Jaroslava Cvešperová. Jako příklad uvedla výroky zástupce Strany maďarské koalice Miklóse Duraye, který před volbami v Maďarsku mluvil o Slovensku jako o "Feldvidéku" (historický název Horních Uher). Cvešperovou také pobouřila účast vicepremiéra Pála Csákyho jako zástupce Strany maďarské koalice v doprovodu prezidenta Schustera při cestě do Spojených států, i když Csákyho do Bílého domu pozval Washington. "Koalice Čechů a Slováků chce dokázat, že slovenský národ, česká národnostní menšina, ale také další národnostní menšiny na Slovensku dokáží společně žít ve vzájemné úctě a solidaritě," řekla Cvešperová, považující za nejbližší partnery nové strany slovenskou levici.
</TEXT>
<HEADING>
Česko-slovenská vzájemnost neuspěla
</HEADING>
<TEXT>
Cvešperová připustila, že strana má nyní problémy se sehnáním požadovaného počtu podpisů pro účast v zářijových volbách. Po přijetí zákona o ochraně osobních údajů totiž Slováci neradi vypisují rodná čísla na veřejné listiny. Koalice Čechů a Slováků potřebuje deset tisíc podpisů. I při předchozích volbách se na Slovensku vyskytly strany sázející na česko-slovenskou vzájemnost, ale v hlasování neuspěly.
Cvešperová připustila, že strana má nyní problémy se sehnáním požadovaného počtu podpisů pro účast v zářijových volbách. Po přijetí zákona o ochraně osobních údajů totiž Slováci neradi vypisují rodná čísla na veřejné listiny. Koalice Čechů a Slováků potřebuje deset tisíc podpisů. I při předchozích volbách se na Slovensku vyskytly strany sázející na česko-slovenskou vzájemnost, ale v hlasování neuspěly.
</TEXT>
</DOC>
<DOC>
<DOCID>LN-20020620114</DOCID>
<DOCNO>LN-20020620114</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Kancelář Sudetoněmeckého krajanského sdružení začne v Praze fungovat od července. Úmysl otevřít ji v hlavním městě oznámil již před několika měsíci předseda sdružení Bernd Posselt. Odůvodnil to tím, že má zájem na prohloubení kontaktů. Petr Barton, který kancelář zařizuje, tvrdí, že sudetští Němci chtějí klást hlavní důraz na dialog. Barton včera řekl, že kancelář nebude mít za cíl propagandu, ale bude spíš sloužit jako informační středisko a chce shromažďovat dotazy českých občanů a organizací, které se zajímají o sudetoněmecko-české vztahy. "Chceme především naslouchat, jaké jsou nálady v České republice, co říkají lidé, co říkají média a osoby na odpovědných místech," uvedl již dříve Posselt, který je zároveň evropským poslancem a patří k největším kritikům českých poválečných dekretů. Někteří sudetští Němci usilují o navrácení majetku, o který přišli po poválečném odsunu z Československa. I když se odsunu přímo žádný dekret netýkal, umožnil po Postupimské konferenci odejmutí občanství těm, kteří dříve nabyli německé nebo maďarské občanství. Tím se podle expertů vytvořil předpoklad pro odsun. V kanceláři, kterou podle Bartona financují sudetoněmecké spolky, budou dva lidé a externí spolupracovníci.
</TEXT>
</DOC>
<DOC>
<DOCID>LN-20020620115</DOCID>
<DOCNO>LN-20020620115</DOCNO>
<DATE>06/20/02</DATE>
<TITLE>
KARLOVY VARY - Za květnovou srážku vojenského a nákladního vlaku u Vojkovic na Karlovarsku policie stíhá tři železničáře. Nehodu nepřežil třiapadesátiletý strojvůdce nákladní soupravy, čtrnáct amerických vojáků bylo zraněno. Mluvčí karlovarské policie uvedla, že kriminalisté železničáře obvinili z obecného ohrožení. Pokud soud železničářům prokáže vinu, hrozí jim až pětileté vězení. Hmotná škoda činila 21 milionů korun: 12 milionů na zařízení Českých drah a devět na americké armádní technice. Policisté tvrdí, že nehodu zavinili železničáři na nádražích, mezi nimiž se vlaky střetly. Čtyřiatřicetiletý výpravčí ve Vojkovicích pustil vojenský vlak na trať o tři minuty dříve, než o tom informoval devětadvacetiletou výpravčí ve Stráži nad Ohří. Žena ještě mohla nehodě zabránit, ale neučinila tak. Souhlasila s průjezdem vojenského transportu, přestože na stejné koleji v protisměru umožnila jízdu nákladního vlaku. Díl viny nese i jedenačtyřicetiletá signalistka z Vojkovic. Měla totiž zamezit odjezdu nákladního vlaku z nádraží poté, co jí výpravčí nesdělil, že souprava stanici opustí.
</TITLE>
<HEADING>
Železničáři jsou mimo službu
</HEADING>
<TEXT>
Policejní mluvčí dodala, že u všech obviněných policie vyloučila požití alkoholu, a stíhá je na svobodě. České dráhy daly krátce po nehodě všechny tři zaměstnance mimo službu. Generální inspekce Českých drah nyní u jednotlivců zkoumá míru zavinění. Na základě výsledku vyšetřování podnik rozhodne, zda je propustí z práce. "Vyšetřování je před dokončením. Nyní posuzujeme procentuální zavinění," řekl včera přednosta regionální inspekce Českých drah v Ústí nad Labem Josef Kříž. Nehoda se stala 10. května v nepřehledném terénu na trati Karlovy Vary - Chomutov, po níž se Američané přesunovali z Německa do vojenského prostoru Hradiště na cvičení Duke Gauntlet. Strojvedoucí vojenského transportu si zachránil život skokem z lokomotivy. Ze čtrnácti zraněných Američanů byli tři ošetřeni na místě, osm jich lékaři převezli do karlovarské nemocnice, další tři letecky do Prahy. Zranění nebyla vážná.
Policejní mluvčí dodala, že u všech obviněných policie vyloučila požití alkoholu, a stíhá je na svobodě. České dráhy daly krátce po nehodě všechny tři zaměstnance mimo službu. Generální inspekce Českých drah nyní u jednotlivců zkoumá míru zavinění. Na základě výsledku vyšetřování podnik rozhodne, zda je propustí z práce. "Vyšetřování je před dokončením. Nyní posuzujeme procentuální zavinění," řekl včera přednosta regionální inspekce Českých drah v Ústí nad Labem Josef Kříž. Nehoda se stala 10. května v nepřehledném terénu na trati Karlovy Vary - Chomutov, po níž se Američané přesunovali z Německa do vojenského prostoru Hradiště na cvičení Duke Gauntlet. Strojvedoucí vojenského transportu si zachránil život skokem z lokomotivy. Ze čtrnácti zraněných Američanů byli tři ošetřeni na místě, osm jich lékaři převezli do karlovarské nemocnice, další tři letecky do Prahy. Zranění nebyla vážná.
</TEXT>
</DOC>
<DOC>
<DOCID>LN-20020620116</DOCID>
<DOCNO>LN-20020620116</DOCNO>
<DATE>06/20/02</DATE>
<GEOGRAPHY>PLZEŇ</GEOGRAPHY>
<TEXT>
Nejméně dalších deset lidí se včera přihlásilo na policii s oznámením, že utrpěli zranění při úterní srážce tramvají nedaleko centra Plzně. Ve všech případech však šlo o lehčí zranění například oděrky, naraženiny a podobně. Počet zraněných při nehodě tak podle policejního mluvčího Petra Kováře stoupl téměř na tři desítky. Nejtěžší zranění utrpěla sedmapadesátiletá žena, která si zlomila nohu. Nehoda se stala v úterý odpoledne na Karlovarské třídě ve směru na Lochotín, tedy v době, kdy jsou tramvaje plné. Řidič tramvajové linky číslo čtyři narazil v rychlosti asi 40 kilometrů za hodinu zezadu do dvou stojících souprav. Zdravotníci ošetřili 16 lidí s lehčími zraněními. Čtyři lidé zůstali v nemocnici na pozorování. Značně poškozeny byly i tramvajové vozy. Škoda se odhaduje na jeden milion korun.
</TEXT>
</DOC>
<DOC>
<DOCID>LN-20020620117</DOCID>
<DOCNO>LN-20020620117</DOCNO>
<DATE>06/20/02</DATE>
<GEOGRAPHY>NÁCHOD</GEOGRAPHY>
<TEXT>
Zákaz vstupu Romům na diskotéku Tepna klub v Náchodě, který v sobotu vydal majitel podniku, policie posuzuje jako přestupek, nikoli jako trestný čin. Aktivista Jakub Polák řekl, že to považuje za špatné rozhodnutí, a chce proto podat na postup policie stížnost. Ochranka klubu odmítla v sobotu pustit do baru dvě romské dívky kvůli barvě pleti. Zákaz vstupu Romům vydal ochrance majitel diskotéky. Při vyšetřování připadalo v úvahu obvinění majitele a členů ochranky z hanobení rasy, národa a přesvědčení. Náchodská policie i okresní státní zástupce František Macura jsou ale přesvědčeni, že o žádné hanobení rasy na diskotéce nešlo. Případem se začala podle Poláka zabývat i kancelář prezidenta Václava Havla.
</TEXT>
</DOC>
<DOC>
<DOCID>LN-20020620118</DOCID>
<DOCNO>LN-20020620118</DOCNO>
<DATE>06/20/02</DATE>
<TITLE>
Podle Bendla záchranné složky nemají dosud potřebné informace o zasedání NATO
</TITLE>
<TEXT>
Nepřipravenost na summit Severoatlantické aliance v Praze děsí středočeského hejtmana Petra Bendla (ODS).
KLADNO - Přípravy na listopadový summit NATO v Praze jsou podle středočeského hejtmana Petra Bendla (ODS) hrubě podceněny a vzbuzují dokonce u složek integrovaného záchranného systému obavy. "Je absurdní tvrzení, že přípravy někde váznou nebo se zanedbaly. Ministerstvo vnitra s takovýmto tvrzením důrazně nesouhlasí," reagovala tisková mluvčí ministerstva vnitra Gabriela Bártíková. Podle ní jsou přípravy na listopadový summit intenzivní, trvají více než půl roku a rozhodně se při nich nic nezanedbalo. Jiný názor zastává Bendl. "Situace, kdy složky záchranného systému Prahy a středních Čech nemají dosud všechny potřebné informace, mě děsí," řekl po včerejším zasedání bezpečnostní rady Středočeského kraje. Pozastavil se nad tím, že bezpečnostní opatření před konáním Mezinárodního měnového fondu byla připravována zhruba rok, zatímco nyní nemá Praha ještě ani návrh dopravních omezení ani vymezení bezpečnostních zón.
</TEXT>
<HEADING>
Vnitro: Intenzivně se připravujeme
</HEADING>
<TEXT>
Podle Bártíkové přípravy probíhají na úrovni ministerstev vnitra, zahraničí a obrany. Pečlivě se jedná o výzbroji a výstroji policie. Bezpečnost bude letos zajišťovat mimo jiné 3400 těžkooděnců, tedy dvakrát více než při jednání finančníků. Opět také přijedou policejní posily z krajů, informovala mluvčí. Summitu NATO se od 18. do 24. listopadu mimo jiné zúčastní 14 delegací s vysokou prioritou přednosti dopravy. Na setkání se podle Bendla chystají i organizované skupiny levicových a pravicových extremistů, které už oznámily 13 protestních akcí. Hejtman Bendl řídí bezpečnostní radu Středočeského kraje od loňského 6. března, kdy byla ustavena. Jejím úkolem je reagovat na bezpečnostní a zdravotní ohrožení obyvatel a řešit krizové a havarijní situace v regionu. Členy rady jsou krajští ředitelé policie, hasičů, rychlé záchranné služby, armády a hygieniků. Shodou okolností se vláda včera zabývala návrhem resortu vnitra na využití maximálně 2400 vojáků, kteří by pracovali pod velením Policie ČR jako pořádková policie a pořádková služba.
Podle Bártíkové přípravy probíhají na úrovni ministerstev vnitra, zahraničí a obrany. Pečlivě se jedná o výzbroji a výstroji policie. Bezpečnost bude letos zajišťovat mimo jiné 3400 těžkooděnců, tedy dvakrát více než při jednání finančníků. Opět také přijedou policejní posily z krajů, informovala mluvčí. Summitu NATO se od 18. do 24. listopadu mimo jiné zúčastní 14 delegací s vysokou prioritou přednosti dopravy. Na setkání se podle Bendla chystají i organizované skupiny levicových a pravicových extremistů, které už oznámily 13 protestních akcí. Hejtman Bendl řídí bezpečnostní radu Středočeského kraje od loňského 6. března, kdy byla ustavena. Jejím úkolem je reagovat na bezpečnostní a zdravotní ohrožení obyvatel a řešit krizové a havarijní situace v regionu. Členy rady jsou krajští ředitelé policie, hasičů, rychlé záchranné služby, armády a hygieniků. Shodou okolností se vláda včera zabývala návrhem resortu vnitra na využití maximálně 2400 vojáků, kteří by pracovali pod velením Policie ČR jako pořádková policie a pořádková služba.
</TEXT>
</DOC>
<DOC>
<DOCID>LN-20020620119</DOCID>
<DOCNO>LN-20020620119</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Proces s bývalými vysokými komunistickými funkcionáři Jozefem Lenártem a Milošem Jakešem nezačne v červenci, jak se předpokládalo, ale až v září. Informovala o tom včera soudkyně Hana Hrnčířová. Lenárt s Jakešem jsou obžalováni z vlastizrady v souvislosti s invazí v srpnu 1968. Soudkyně si musí sestavit přehled svědků, což si ještě nějaký čas vyžádá. Nemůže proto stanovit jednání na červenec, jak původně chtěla. Soudkyně se domnívá, že seznam, který předložilo státní zastupitelství, neobsahuje všechny svědky, kteří mají být vyslechnuti. Navíc je podle ní nutné, aby soud u navržených svědků ověřil, zda ještě žijí. Svědčit by měli všichni lidé, kteří v roce 1968 působili ve vedoucích státních funkcích či ve vedení komunistické strany. Předvolán má být například Vasil Biľak. Lenárt a Jakešem se podle žalobce dopustili vlastizrady tím, že se snažili legalizovat vstup armád Varšavské smlouvy do Československa prostřednictvím takzvané dělnicko-rolnické vlády, která měla nahradit zákonnou vládu. Obžalobu na oba vysoké funkcionáře předlistopadového režimu zaslalo státní zastupitelství Městskému soudu v Praze v polovině loňského prosince. Poté ale vyvstaly nejasnosti v souvislosti s někdejší Lenártovou poslaneckou imunitou. V březnu však Nejvyšší soud rozhodl, že stíhání Lenárta jeho někdejší imunita nebrání. Návrh na jejich obžalobu podal vyšetřovatel již třikrát. Dvakrát mu byl případ vrácen, poprvé tak v srpnu 1997 učinil Městský soud v Praze, podruhé loni v únoru pražské městské státní zastupitelství. V říjnu 1997 stíhání komunistických prominentů zastavil pražský vrchní soud, ale Nejvyšší soud trestní řízení v lednu 1998 obnovil.
</TEXT>
</DOC>
<DOC>
<DOCID>LN-20020620120</DOCID>
<DOCNO>LN-20020620120</DOCNO>
<DATE>06/20/02</DATE>
<TEXT>
Vláda včera rozhodla, že vojáci budou na bezpečnost v okolí budovy Rádia Svobodná Evropa/Rádia Svoboda a také na pražském ruzyňském letišti dohlížet minimálně do konce září. V samém centru hlavního města budou tedy zřejmě platit dopravní omezení i o prázdninách. Jednání se zúčastnil i ministr obrany Jaroslav Tvrdík.
</TEXT>
</DOC>
<DOC>
<DOCID>LN-20020620121</DOCID>
<DOCNO>LN-20020620121</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Pražský městský soud včera uložil sedm let vězení dvacetiletému Vítězslavu Polákovi, který se 22. dubna pokusil zavraždit osmapadesátiletého taxikáře Jiřího Hunala. Mladík na taxikáře zaútočil kuchyňským nožem, když ho řidič požádal o zaplacení jízdného. Taxikář ale útočníkovi ruku s nožem, který mířil na jeho hrdlo, zadržel. Poté si útočník, který byl zřejmě v šoku, nechal vzít nůž z ruky a ve vozidle dobrovolně počkal na příjezd policejní hlídky.
</TEXT>
</DOC>
<DOC>
<DOCID>LN-20020620122</DOCID>
<DOCNO>LN-20020620122</DOCNO>
<DATE>06/20/02</DATE>
<GEOGRAPHY>PRAHA</GEOGRAPHY>
<TEXT>
Protidrogové strategie budou vznikat v národním monitorovacím středisku pro drogy a drogové závislosti, jehož založení včera schválila vláda. Od příštího roku se má centrum zapojit do sítě evropských monitorovacích pracovišť, uvedl během jednání kabinetu Jindřich Marek z tiskového oddělení Strakovy akademie. Česko je totiž podle Evropské komise a Evropského monitorovacího centra pro drogy a drogové závislosti (EMCDDA) v Lisabonu nejpokročilejší z kandidátských zemí, pokud jde o sběr a analýzu údajů o drogách a závislostech. Smlouva o českém zapojení obsahuje i povinnost platit každoročně příspěvek na činnost EMCDDA 100 tisíc eur (asi tři miliony korun). Česko může využít pomoci do tří čtvrtin vložené částky.
</TEXT>
</DOC>
<DOC>
<DOCID>LN-20020620123</DOCID>
<DOCNO>LN-20020620123</DOCNO>
<DATE>06/20/02</DATE>
<TITLE>
Goodyear, největší světový výrobce pneumatik, zvýšil svůj výhled zisku pro druhé čtvrtletí. Společnost nyní očekává, že za druhé čtvrtletí vydělá deset až 15 centů na akcii, zatímco předchozí prognóza počítala pouze s pěti až deseti centy. Firma během uplynulého roku omezila kvůli slabé poptávce výrobu a propustila zhruba 10 000 zaměstnanců. V prvním čtvrtletí se čistá ztráta společnosti prohloubila na 63,2 milionu dolarů z 46,7 milionu ve stejném období loňského roku kvůli nákladům na snížení výroby a devalvaci argentinské měny.
</TITLE>
<TEXT>
Pavel Kysilka, hlavní ekonom České spořitelny a bývalý guvernér centrální banky, prohlásil, že Česká republika nemusí otálet se vstupem do Evropské měnové unie a přijetím eura. "Důležité však bude, zda k tomu bude politická vůle," řekl. Ve vstupu do EMU spatřuje především výhody.
Radomír Lašák, bývalý člen představenstva Komerční banky, nastoupil tento týden do pozice výkonného ředitele eBanky pro prodej a péči o klienta. Lašák tak bude zodpovědný za provádění obchodní strategie eBanky.
</TEXT>
</DOC>
</CZE>