<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021022001</DOCID>
<DOCNO>LN-20021022001</DOCNO>
<DATE>10/22/02</DATE>
<TITLE>
Fenomén Marvanová - na jedné poslankyni závisí osud vlády
</TITLE>
<HEADING>
Poslankyně má čtyři podmínky, aby podpořila rozpočet
</HEADING>
<GEOGRAPHY>PRAHA</GEOGRAPHY>
<TEXT>
Vláda včera časně ráno schválila návrh státního rozpočtu na příští rok. Zda projde ve sněmovně, závisí nyní na unionistické poslankyni Haně Marvanové. Během včerejška nikdo nevěděl, jak se k návrhu postaví. Večer Marvanová LN řekla, že rozpočet podpoří, pouze pokud budou splněny její čtyři podmínky. "Sice s těžkou rukou, by pak rozpočet podpořil celý poslanecký klub," řekla. Marvanová navíc chce, aby podmínky byly písemně připojeny ke koaliční dohodě. Její první požadavek už byl splněn rozpočtový schodek na rok 2003 se snížil. Právě kvůli požadavku Marvanové vláda včera schválila rozpočet s deficitem 111,3 miliardy korun místo původních 157 miliard. Vláda ušetří díky "účetní operaci": neuhradí v plánované výši ztrátu České konsolidační agentury (ČKA). Kromě toho musejí ministerstva ušetřit dalších 3,5 miliardy korun. Od tří zbylých bodů Marvanová podle svých slov nehodlá upustit. Jednak chce po vládě slib, že schodek v roce 2004 nepřesáhne 84 miliard korun, dále požaduje závazek ke snížení mandatorních výdajů (na důchody, sociální dávky apod.). Třetí podmínka se týká ČKA - někdejší šéfka US-DEU žádá, aby její ztrátu vláda zaplatila z příjmů z privatizace.
Hana Marvanová své požadavky stupňovala. Ještě minulou středu považovala schodek pohybující se mezi 110 a 114 miliardami korun za přijatelný. "Nenadskakuji nadšením, ale podoba, o níž se teď jedná, je akceptovatelná," řekla MF Dnes. O dva dny později ale svůj postoj změnila a prohlásila, že v rozpočtu lze ušetřit ještě dalších sedm miliard. Na konečné cifře 111,3 miliardy korun, kterou včera schválili ministři, se dohodli v noci na pondělí zástupci koaličních stran. Sněmovna se bude rozpočtem v prvním čtení zabývat 7. listopadu. V dolní komoře nastane pravděpodobně velmi podobná situace jako před více než měsícem, když Hana Marvanová nezvedla ruku pro vládní "povodňový balíček". Tehdy vzbudilo "ne" bývalé předsedkyně US-DEU rozhořčení v řadách vládních stran, včetně té vlastní. "Nejsme žádná ořezávátka. Není možné, abychom při každém důležitém zákonu prodělávali takovéto porody a čekali, jak se jedna poslankyně vyspí," zuřil po hlasování ministr vnitra a místopředseda ČSSD Stanislav Gross. Následně poté vypukla vládní krize, která se po šesti dnech urovnala dodatkem ke koaliční dohodě. Koalice ČSSD, KDU-ČSL a US-DEU se tedy opět s největší pravděpodobností ocitne v situaci, kdy bude čekat, jak se "vyspí jedna poslankyně". Důsledky jejího odmítavého postoje však tentokrát mohou být mnohem vážnější. V dodatku koaliční dohody totiž unionisté slíbili, že zajistí, aby "vybrané klíčové zákony dostaly plný počet hlasů". Sankce za porušení tohoto slibu jsou jasné - demise všech unionistických ministrů. Postoj Hany Marvanové ještě může ovlivnit dnešní jednání poslaneckého klubu US-DEU. Stav, kdy hlasováním svojí poslankyně si nejsou jisti ani členové její strany, nicméně ilustruje včerejší výrok úřadujícího šéfa US-DEU Ivana Pilipa - "doufá a věří", že poslankyně rozpočet podpoří.
</TEXT>
<HEADING>
PODMÍNKY HANY MARVANOVÉ
</HEADING>
<TEXT>
* snížení schodku v roce 2003 * snížení mandatorních výdajů (důchody aj.) * úhrada ztráty ČKA z mimořádných zdrojů * další snížení schodku v roce 2004
* snížení schodku v roce 2003 * snížení mandatorních výdajů (důchody aj.) * úhrada ztráty ČKA z mimořádných zdrojů * další snížení schodku v roce 2004
</TEXT>
</DOC>
<DOC>
<DOCID>LN-20021022002</DOCID>
<DOCNO>LN-20021022002</DOCNO>
<DATE>10/22/02</DATE>
<TITLE>
PRAHA - O desítky milionů korun mohou neplánovaně přijít vysoké školy a oblast výzkumu a vývoje. Ministerstvo školství totiž vypracovalo návrh na snížení finančních prostředků, které na tyto účely měly původně směřovat. Celkem se jedná o dalších 118 milionů korun, jež se mají nyní přelít do mezd na regionálních školách. Ministerstvo počítalo, že těmito přesuny mezi jednotlivými oblastmi svého rozpočtu získá chybějící peníze na platy učitelů základních a středních škol. Takto se už ministerstvu podařilo získat přes 700 milionů korun. Úředníci resortu však návrh na snížení letošních výdajů vypracovali bez konzultace se zástupci vysokých škol, dokonce o něm nevěděla ani Rada vlády pro výzkum a vývoj. To považují její představitelé za alarmující. "Tento materiál nebyl v rámci meziresortního připomínkového řízení předložen radě k posouzení a vypracování stanovisek, což je v rozporu se zákonem," řekl LN šéf rady a místopředseda vlády Petr Mareš. Podle něj jde o záležitost, za kterou nemůže současná ministryně školství Petra Buzková, ale její předchůdce Eduard Zeman. "Ona za to nese pouze zodpovědnost," upozornil.
</TITLE>
<TEXT>
Peníze, o které by vysoké školy a výzkum mohly přijít, jsou pro obě oblasti naprosto nezbytné. "Potřebujeme je například na odstraňování škod po srpnových povodních na zařízení vysokých škol. Návrh vypracovaný ministerstvem ale počítá s tím, že tyto prostředky mají směřovat na mzdy učitelů na základních a středních školách," upřesnil Mareš. Rada podle něj se snížením prostředků na výzkum a vývoj v kapitole ministerstva nesouhlasí. Rektor Masarykovy univerzity v Brně Jiří Zlatuška v této souvislosti upozorňuje na další problém. "Těch 118 milionů je v balíku, který má jít také na výzkum a vývoj. Česká republika se již před čtyřmi lety zavázala, že se výdaje uvnitř zvýší na 0,7 procenta hrubého domácího produktu, což byl tehdy průměr Evropské unie. Ta nám ovšem už unikla a skutečný stav u nás je podstatně nižší," uvedl Zlatuška. Snížení výdajů na výzkum a vývoj by podle něj byl krok zpátky. "V danou chvíli by to sice katastrofu samozřejmě neznamenalo, ale na druhé straně by se tempo výzkumu ještě více zpomalilo a mezeru bychom těžko doháněli. Nebyli bychom konkurenceschopní," upozornil Zlatuška s tím, že návrh musí projít Radou vlády pro výzkum a vývoj. "Nebylo to konzultováno ani s námi. Zástupci vysokých škol říkají, že úředníci ministerstva k celé věci přistupují nekompetentně," dodal rektor. Ministerstvo kritiku odmítá. "Všechny materiály nemusejí do připomínkového řízení, za předpokladu, že k tomu dá souhlas premiér," oponuje ředitel odboru programů a vývoje na ministerstvu Václav Hanke. "Je dost pravděpodobné, že v rámci urychlení jednání byl premiér Špidla požádán, aby udělil výjimku a návrh nemusel do veřejného připomínkového řízení," uvedl Hanke. Ohledně diskuse s představiteli VŠ a výzkumu je skeptický. "Těžko by někdo odsouhlasil převod ,svých' peněz na jiný účel." O tom, zda oblast výzkumu a vývoje a VŠ skutečně přijdou o slíbené finance, bude ministryně jednat v následujících dnech.
</TEXT>
</DOC>
<DOC>
<DOCID>LN-20021022003</DOCID>
<DOCNO>LN-20021022003</DOCNO>
<DATE>10/22/02</DATE>
<TITLE>
Blíží se doba, kdy se Václav Havel vzdá prezidentského úřadu, úměrně k této skutečnosti přibývá i diskusí nejen o vhodných kandidátech na tuto funkci, ale současně i o možných změnách v jejím ústavním postavení. Téma prezidentských kandidátů je jistě mnohem atraktivnější, protože symbolická hlava státu zde dostává konkrétní možné tváře. Je možné donekonečna se přít o to, jestli by Václav Klaus měl proti Petru Pithartovi větší šance v přímé volbě, kdyby se mohl spolehnout na svůj "soubor písní a tanců" vedený Lucií Bílou, nebo jestli kandidatura Miloše Zemana rozdělí vládnoucí sociální demokracii a povede k vnitrostranické krizi. Současně se ale ukazuje, že tyto úvahy nelze oddělovat od případných ústavních změn v rozsahu pravomocí a volbě prezidenta.
</TITLE>
<TEXT>
S ohledem na konkrétní kandidáty se totiž může dokonce zcela změnit stranická politika, jak ukazuje současný vývoj v ODS. Možné změny ve struktuře naší ústavy jsou nakonec mnohem důležitější než konkrétní osoba, která bude úřad vykonávat. Přímou volbu prezidenta přitom mnozí politici spojují právě se změnami jeho pravomocí. Samozřejmě by bylo vhodnější provádět ústavní změny najednou a po zásadní diskusi o celém systému brzd a rovnováh mezi jednotlivými ústavními orgány. Je ale třeba říct, že případnou změnu systému volby prezidenta nemusí nutně doprovázet změna pravomocí. Dokonce lze říct, že zavedením přímé volby prezidenta občany této země by pouze došlo k narovnání deficitu v legitimitě tohoto úřadu. Prezident České republiky má totiž mnohem širší pravomoci než mnoho evropských prezidentů, kteří jsou voleni parlamenty svých zemí. Dokonce i rakouský nebo slovenský prezident, jejichž ústavní pravomoci jsou ve srovnání s českým úřadem prezidenta podstatně omezenější, jsou voleni přímo. Zavedení přímé volby prezidenta občany by tak v našich podmínkách pouze potvrdilo rozsah a význam pravomocí této funkce a jejich výkon by se napříště mohl opírat o bezprostřední demokratickou legitimitu. Taková demokratická legitimita by navíc mohla vést k přehodnocení postavení prezidenta nejen ve vztahu k vládě, ale i v oblasti zákonodárného procesu. Ze systémového hlediska by potom bylo jistě správné rozšířit současné právo prezidentského veta i na případy ústavních zákonů.
</TEXT>
<HEADING>
Milost pod drobnohledem
</HEADING>
<TEXT>
Druhý problém, který využívají populisté všech politických stran a barev, představuje právo prezidenta udílet milost. Tato monarchická výsada přešla do ústavního pořádku první republiky a přetrvala i komunistické i postkomunistické ústavní změny. Jde o pravomoc nezvykle širokou, která bezprostředně zasahuje do nezávislého výkonu justice, a proto by bylo zcela namístě omezit ho pouze na ty případy, kdy soudní řízení bylo již ukončeno. Ačkoli byl prezident Havel často terčem kritiky kvůli udílení prezidentských milostí a některá rozhodnutí jistě byla kontroverzní, je třeba zdůraznit, že justice v uplynulém desetiletí procházela radikální reformou a často velmi nízká úroveň soudcovského rozhodování jako by jen ospravedlňovala tuto mimořádnou ústavní možnost zásahu do řádného soudního procesu. Navrhované omezení této pravomoci by tak učinilo i symbolickou čáru za transformačním obdobím české justice. Ovšem požadavek spojit tuto pravomoc s kontrasignací předsedy vlády může vyslovit pouze naprostý diletant v oboru ústavního práva, protože právo udílet milost je konstruováno i jako možná náprava omylů či pochybení moci výkonné. Prezident udílí milost jako hlava státu, nikoli jako součást exekutivy. Tím se dostáváme ke třetímu důležitému problému, totiž ke vztahu mezi vládou a prezidentem. Budou--li prezidenta volit občané, lze si jen těžko představit, že by se jeho pravomoci měly omezit nebo jejich část přesunout na předsedu vlády, které vyslovuje důvěru Poslanecká sněmovna. Stejně tak nelogické by bylo stanovit prezidentovi ústavní povinnost pověřit sestavením vlády předsedu té politické strany, která zvítězila ve volbách, protože bezprostřední demokratická legitimita naopak posiluje postavení prezidenta jako důležitého aktéra v každém procesu sestavování vlády.
</TEXT>
<HEADING>
Na rozcestí
</HEADING>
<TEXT>
Český ústavní systém je klasickou ukázkou parlamentarismu s některými omezenými prvky silného prezidentského úřadu. Jestliže se naši ústavodárci rozhodnou pro přímou volbu prezidenta, potom se otevírá argumentace spíše pro posílení než omezení jeho pravomocí. Myslitelný je také zcela opačný proces, kdy by se zachovala volba prezidenta zákonodárným sborem a současně se omezily jeho pravomoci. Tím by se náš ústavní systém přiblížil spíše německému nebo maďarskému systému s dominantním postavením parlamentu a vzdálil by se například polskému systému, v němž je postavení prezidenta i dnes silnější než u nás. Pokud by se ovšem naši ústavodárci rozhodli současně zavést přímou volbu a omezit prezidentské pravomoci, vnesli by do našeho ústavního pořádku jen větší zmatek.
Český ústavní systém je klasickou ukázkou parlamentarismu s některými omezenými prvky silného prezidentského úřadu. Jestliže se naši ústavodárci rozhodnou pro přímou volbu prezidenta, potom se otevírá argumentace spíše pro posílení než omezení jeho pravomocí. Myslitelný je také zcela opačný proces, kdy by se zachovala volba prezidenta zákonodárným sborem a současně se omezily jeho pravomoci. Tím by se náš ústavní systém přiblížil spíše německému nebo maďarskému systému s dominantním postavením parlamentu a vzdálil by se například polskému systému, v němž je postavení prezidenta i dnes silnější než u nás. Pokud by se ovšem naši ústavodárci rozhodli současně zavést přímou volbu a omezit prezidentské pravomoci, vnesli by do našeho ústavního pořádku jen větší zmatek.
</TEXT>
</DOC>
<DOC>
<DOCID>LN-20021022004</DOCID>
<DOCNO>LN-20021022004</DOCNO>
<DATE>10/22/02</DATE>
<TITLE>
BRNO/HAVRAŇ - Komunistický starosta z obce Havraň na Mostecku zakázal obecní referendum. To se mělo konat zároveň s blížícími se komunálními volbami a občané Havraně se v něm měli vyjádřit, zda chtějí na území obce průmyslovou zónu. V té by měla v budoucnu stát motorárna mezinárodní společnosti Nemak. Obyvatelé, kteří referendum iniciovali, podali kvůli starostově kroku ústavní stížnost a jejich právníci připravují podání trestního oznámení. Starosta Josef Majerčin ale tvrdí, že jednal podle zákona. Své rozhodnutí zdůvodňuje zákonem o referendu. Podle něj totiž zakazuje, aby se referendum konalo ve lhůtě půl roku před komunálními volbami. S tím nesouhlasí organizátoři referenda. Jejich názor podporuje i pedagog z brněnské právnické fakulty a poslanec ČSSD Zdeněk Koudelka. Podle něj je referendum v den konání voleb možné. "Půlroční lhůta je podle mě v podstatě ochranná, aby se referendum mohlo konat právě ve spojitosti s volbami. Obec to pak vyjde podstatně levněji," sdělil Koudelka.
</TITLE>
<TEXT>
"Pro vyhlášení referenda jsme potřebovali sehnat sto dvacet podpisů, nakonec jsme jich měli skoro sto padesát," sdělil místní občan Jan Rajter. On a jeho rodina jsou jedni z těch, kteří proti vzniku průmyslové zóny protestují od začátku. Pokud totiž na loukách v sousedství jeho ekofarmy vyroste závod na výrobu hliníkových motorových hlav, znamená to po něj přímé existenční ohrožení. "V referendu jsme navrhovali dvě otázky. Jestli lidé chtějí průmyslovou zónu a jestli souhlasí se stavbou závodu firmy Nemak," vysvětlil Rajter. Po několika dnech přišlo od starosty vyrozumění, že referendum zamítl. "Nerozhodl jsem já, ale rozhodl zákon o referendu," tvrdí starosta Havraně, komunista Josef Majerčin s tím, že se svými argumenty seznámil navrhovatele. Dodal, že vzápětí dostal jinou petici, na základě které vyhlásil referendum na konec ledna. Podle Rajtera je nové referendum starostovo dílo. "Podpisy pro nové referendum sbírala i jeho dcera," tvrdí zemědělec. Starosta však o novém referendu nechtěl příliš konkrétně hovořit. "Bude o tom, jestli lidé souhlasí s rozvojovou zónou," sdělil stručně první muž místní radnice. Na postup starosty zareagoval Pavel Franc z Ekologického právního servisu (EPS), který v kauze zastupuje odpůrce průmyslové zóny. "Argumenty starosty jsou právně naprosto mylné. Svým rozhodováním zasáhl do ústavních práv místních lidí," sdělil Franc. Jak řekl, obyvatelé obce již v této věci podali stížnost k Ústavnímu soudu. "Na starostu chystáme také trestní oznámení pro podezření z trestného činu maření přípravy a průběhu voleb nebo referenda," sdělil a upozornil, že podle zákona starosta o vyhlášení referenda nemůže rozhodovat. "To je pouze v kompetenci zastupitelstva. Takže neplatí ani to referendum, které vyhlásil na leden," dodal Franc. Argumentům pracovníka EPS dal za pravdu i pedagog a poslanec Zdeněk Koudelka. Vyhlašování referenda svěřila podle Koudelky novela zákona o obcích do pravomoci zastupitelstva. Za trestný čin maření přípravy a průběhu voleb nebo referenda by starosta mohl dostat až tříletý trest.
</TEXT>
</DOC>
<DOC>
<DOCID>LN-20021022005</DOCID>
<DOCNO>LN-20021022005</DOCNO>
<DATE>10/22/02</DATE>
<TITLE>
Poslední minuty slona Kadíry
</TITLE>
<TEXT>
Snímek Reného Jakla, zachycující poslední minuty slona Kadíry ze zaplavené pražské zoo, získal hlavní cenu Czech Press Photo 2002. Zároveň zvítězil i v kategorii Aktualita. Podle člena poroty Jindřicha Štreita je fotografie Kadíry určitým symbolem letošní katastrofy. "I tyto drastické fotografie jsou potřeba," řekl LN René Jakl. "Informují a hlavně pomáhají. I díky nim se lidé z celého světa dozvěděli o povodních, které nás postihly, a pomohli nám." V kategorii Reportáž získal druhé místo fotograf LN Hynek Glos se snímkem zaplaveného Terezína.
</TEXT>
</DOC>
<DOC>
<DOCID>LN-20021022006</DOCID>
<DOCNO>LN-20021022006</DOCNO>
<DATE>10/22/02</DATE>
<TEXT>
Osud vládní koalice je už podruhé v rukou Hany Marvanové. Při předchozím hlasování o daňovém balíčku si odzkoušela sílu svého hlasu, teď ji začíná stupňovat. Situace je zcela analogická zářijové vládní minikrizi, jenom se vše posunulo o řád výše. Koaliční strany se tentokrát dohodly na podobě rozpočtu - nejdůležitějšího zákona, který vláda během roku předkládá. Marvanová žádá záruky navíc. Písemně. Jsou to věci rozumné a potřebné snižování deficitů, povinných výdajů, splácení dluhů příjmy z privatizace. Ale některé z nich jsou, byť vágně, uvedeny v programovém prohlášení, pro něž hlasovala i Hana Marvanová. Nač tedy teď papír navíc? A proč právě jen a jen kvůli jedné poslankyni? Hana Marvanová cítí svou moc a začíná ji používat. Tlačí ke zdi celou koalici a fakticky se stává jejím čtvrtým členem. A zároveň jakýmsi druhým, stínovým premiérem, který má budoucnost této vlády v hrsti stejně jako Vladimír Špidla. Hana Marvanová chce dělat přes kabinet svoji politiku. Sama. Věříc, že Špidlu toto podivné dvojvládí nakonec začne bavit.
</TEXT>
</DOC>
<DOC>
<DOCID>LN-20021022007</DOCID>
<DOCNO>LN-20021022007</DOCNO>
<DATE>10/22/02</DATE>
<TITLE>
JERUZALÉM - Mohutný výbuch včera otřásl autobusem v severním Izraeli. V jeho troskách zahynulo nejméně čtrnáct lidí a dalších přibližně padesát bylo zraněno. Při útoku zemřeli i dva atentátníci. Šlo o další z řady teroristických útoků, k jehož spáchání se vzápětí přihlásilo uskupení Brigády Al-Kuds, které je vojenským křídlem radikální palestinské organizace Islámský džihád. Pumový útok byl spáchán nedaleko přístavního města Hadera. "K autobusu se přiblížilo auto, které explodovalo," řekl mluvčí izraelské policie Haim Bolimkovski. Autobus začal hořet, což bránilo záchranářům v přístupu ke zraněným cestujícím.
</TITLE>
<TEXT>
Hasičům se ale po chvíli podařilo hořící autobus uhasit a zranění cestující začali být vzápětí rozváženi do okolních nemocnic. "Byl jsem šedesát metrů od autobusové zastávky a najednou jsem slyšel výbuch. Autobus byl zcela v troskách. Viděl jsem, jak vzplál. Byl úplně zničený," popsal útok izraelskému rozhlasu jeden z očitých svědků. "Jel jsem před autobusem a najednou jsem slyšel výbuch. Potom všechno vzplálo," vypověděl další z očitých svědků, který se představil jako Avi. V autobuse byl přítomen ozbrojený člen stráže, ten ale útoku zvenčí nedokázal zabránit. Místo, kde byl včerejší atentát proveden, leží zhruba 16 kilometrů od takzvané "zelené linie", dělící území Izraele od palestinské autonomie na západním břehu Jordánu. Už v minulosti byla právě tato oblast dějištěm řady palestinských atentátů. Předchozí palestinský sebevražedný atentát na izraelském území byl spáchán 10. října v Tel Avivu. Zahynula při něm jedna izraelská žena. Izraelský ministr zahraničí Šimon Peres v reakci na včerejší útok prohlásil, že odpovědnost za jeho spáchání nese i palestinská samospráva Jásira Arafata. Arafat to ale odmítl a atentát odsoudil. Neopomněl zároveň připomenout, že palestinská samospráva "je proti útokům na palestinské i izraelské civilisty".
</TEXT>
</DOC>
<DOC>
<DOCID>LN-20021022008</DOCID>
<DOCNO>LN-20021022008</DOCNO>
<DATE>10/22/02</DATE>
<GEOGRAPHY>WASHINGTON</GEOGRAPHY>
<TEXT>
Policisté, kteří pátrají po "washingtonském odstřelovači", včera zadrželi dva muže. První z nich přijel bílou dodávkou k telefonnímu automatu u čerpací stanice na předměstí Richmondu, nacházejícím se jižně od americké metropole. Druhý byl zadržen poblíž. Policie je včera vyslýchala. Svědci několika předchozích vražd viděli na místě činu právě bílý automobil. Policie však nenalezla žádný důkaz, který by oba zadržené spojoval s případem "washingtonský odstřelovač". Oba muži byli zadrženi poblíž místa, kde byl v sobotu postřelen 37letý muž. Policie potvrdila, že útok spáchal stejný zabiják, který za téměř tři týdny zabil v okolí Washingtonu již devět lidí a dvě osoby zranil. Zabiják se s policisty snaží komunikovat. Na místě sobotního útoku našli detektivové vzkaz s telefonním číslem. Může jít o veřejný automat nebo policejní služebnu. Policisté autora vzkazu v médiích v neděli vyzvali, ať na číslo zavolá.
</TEXT>
</DOC>
<DOC>
<DOCID>LN-20021022009</DOCID>
<DOCNO>LN-20021022009</DOCNO>
<DATE>10/22/02</DATE>
<TEXT>
Radnice v Havrani potřebuje průmyslovou zónu a závod firmy Nemak, aby jí stát pomohl z dluhů. Vedení obce se před časem zaručilo za dvě soukromé společnosti. Ty však skončily v konkursu. Obci tak hrozilo, že přijde dokonce i o budovu radnice, která byla součástí zástavy. Ministerstvo financí poskytlo koncem minulého roku obci bezúročnou půjčku 870 tisíc korun, určených na vykoupení budovy radnice. Jak tehdy sdělil pracovník ministerstva Rudolf Prokop, finanční pomoc měla udržet zájem firmy Nemak investovat v této lokalitě. Záměr mexické firmy Nemak totiž počítá s vládní podporou. Zemanova vláda dokonce rozhodla o investiční pobídce 60 milionů korun. Vláda si od nového závodu slibuje vyřešení nezaměstnanosti na Mostecku.
</TEXT>
</DOC>
<DOC>
<DOCID>LN-20021022010</DOCID>
<DOCNO>LN-20021022010</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Předsedové stran Koalice Cyril Svoboda a Ivan Pilip vyzvali včera voliče, aby přišli k senátním volbám. Na společné tiskové konferenci šéfové KDU-ČSL a Unie svobody-DEU rovněž zopakovali, že vzájemně podporují své kandidáty. Do senátních voleb, jejichž první kolo se odehraje o víkendu, jdou lidovci a unionisté po neúspěchu v červnových volbách do Poslanecké sněmovny samostatně. V 27 okrscích, kde se bude měnit třetina Senátu, si nekonkurují a postavili tam pouze po jednom kandidátovi. "Vyzveme naše voliče, aby dali svůj hlas druhé straně Koalice, pokud v okrsku nekandiduje náš kandidát," uvedl Pilip s tím, že to platí i pro nezávislé kandidáty nominované unií či lidovci.
</TEXT>
</DOC>
<DOC>
<DOCID>LN-20021022011</DOCID>
<DOCNO>LN-20021022011</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Téměř dvě třetiny Pražanů podle vlastního průzkumu Občanské demokratické strany neznají přesný termín letošních senátních a komunálních voleb. "Šetření z minulého týdne dále naznačilo, že k volebním urnám přijde v dny komunálních voleb méně než polovina voličů," řekl kandidát ODS na pražského primátora, starosta Prahy 6 Pavel Bém.
</TEXT>
</DOC>
<DOC>
<DOCID>LN-20021022012</DOCID>
<DOCNO>LN-20021022012</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Drogová situace v České republice má podle ředitele Národní protidrogové centrály Jiřího Komorouse zhoršující se tendenci - nedaří se snižovat dostupnost drog a stoupá poptávka po nich. "Tam, kde bude taková poptávka jako v České republice, tak tam kdybychom se rozkrájeli, tak nadále bude území eldorádem pro zločinecké organizace v oblasti drog," řekl Komorous. Může za to podle něj nedostatečná aktivita v oblasti prevence. "Když jsme před lety varovali, že je za pět minut dvanáct, aby se něco začalo dělat v oblasti prevence, byli jsme okřikováni, že strašíme," řekl. Kritizoval především přístup meziresortní protidrogové komise. "V práci komise jsou velké mezery, neplní to, co by měla plnit," uvedl Komorous. Zdůraznil, že Národní protidrogová centrála nesouhlasí s legalizací žádných drog.
</TEXT>
</DOC>
<DOC>
<DOCID>LN-20021022013</DOCID>
<DOCNO>LN-20021022013</DOCNO>
<DATE>10/22/02</DATE>
<GEOGRAPHY>KUVAJT/PRAHA</GEOGRAPHY>
<TEXT>
Čeští vojáci působící v Kuvajtu nacvičují zásah po explozi, při níž byly použity zbraně hromadného ničení a ohroženo městské obyvatelstvo. Nácvik se odehrává v rámci společných manévrů německých, amerických a českých specialistů. Modelový útok na město předpokládá radiační, chemický a biologický průzkum a dekontaminaci osob a techniky.
</TEXT>
</DOC>
<DOC>
<DOCID>LN-20021022014</DOCID>
<DOCNO>LN-20021022014</DOCNO>
<DATE>10/22/02</DATE>
<TITLE>
Špionážní historka o návštěvě teroristy Muhammada Atty v Praze a o schůzce s iráckým špionem žije dál svým životem. Včera ji "oprášil" vlivný americký deník The New York Times.
</TITLE>
<GEOGRAPHY>PRAHA</GEOGRAPHY>
<TEXT>
V článku s titulkem "Praha bere iráckou schůzku s rezervou" novinář James Risen z New York Times s odvoláním na nejmenovaného českého úředníka uvádí, že prezident Václav Havel někdy v průběhu letošního roku diskrétně telefonoval vysoce postavenému úředníkovi administrativy prezidenta USA Bushe a sdělil mu, že informace české kontrarozvědky o schůzce Muhammada Atty s iráckým rozvědčíkem Ahmadem al-Anim nemohou být věrohodně prokázány. Byl to přitom právě prezident Havel, který loni v prosinci v rozhovoru pro televizní stanici CNN "vyzradil" zpravodajskou informaci, že tajné služby hodnotí věrohodnost schůzky Atty s Iráčanem sedmdesáti procenty. "Podle mých zpráv od našich zpravodajských služeb byl Atta u nás dvakrát," řekl Havel v prosinci 2001 CNN. "Není to jisté, ale na 70 procent se tu setkal s iráckým diplomatem, ale o čem se bavili, to není známo," dodal prezident. Podle informací LN se od té doby nestalo nic, co by uvedenou sedmdesátiprocentní pravděpodobnost snížilo nebo naopak zvýšilo. K číslu 70 procent došly tajné služby proto, že si jejich agent, který schůzku zaznamenal, nebyl zcela jist, zda šlo skutečně o pozdějšího atentátníka Attu. "Novináři z New York Times zřejmě kopou za umírněné křídlo amerických policymakerů, tedy za ty, kteří si nepřejí válku proti Iráku," řekl LN zdroj blízký českým tajným službám. "Prezident Havel se zřejmě při své nedávné návštěvě USA nevyjádřil dostatečně jasně a novináři si jeho odpověď vyložili po svém," dodal tento zdroj. Totéž si myslí i mluvčí prezidenta Havla Ladislav Špaček. "Je to absolutní nesmysl, mediální blud. Nemá to nic společného se skutečností. Nevím, kde to ten člověk sebral," řekl včera Špaček LN. Informaci o pražské schůzce Atty s Iráčanem al-Anim používají ve svůj prospěch obě křídla amerických politiků, úředníků a novinářů. "Jestřábi", tedy zastánci útoku na Irák, ji berou za stoprocentně důvěryhodnou a vidí v ní zcela jasný důkaz propojení bin Ládinovy teroristické organizace Al Kajda a Husajnova Iráku. To podle nich dává USA právo okamžitě zaútočit. Zástupci umírněného křídla zase informaci z Prahy od samého počátku zpochybňují. Většinou tvrdí, že k žádné schůzce nedošlo a že k útoku na Irák není žádný důvod.
PRAHA - V článku s titulkem "Praha bere iráckou schůzku s rezervou" novinář James Risen z New York Times s odvoláním na nejmenovaného českého úředníka uvádí, že prezident Václav Havel někdy v průběhu letošního roku diskrétně telefonoval vysoce postavenému úředníkovi administrativy prezidenta USA Bushe a sdělil mu, že informace české kontrarozvědky o schůzce Muhammada Atty s iráckým rozvědčíkem Ahmadem al-Anim nemohou být věrohodně prokázány. Byl to přitom právě prezident Havel, který loni v prosinci v rozhovoru pro televizní stanici CNN "vyzradil" zpravodajskou informaci, že tajné služby hodnotí věrohodnost schůzky Atty s Iráčanem sedmdesáti procenty. "Podle mých zpráv od našich zpravodajských služeb byl Atta u nás dvakrát," řekl Havel v prosinci 2001 CNN. "Není to jisté, ale na 70 procent se tu setkal s iráckým diplomatem, ale o čem se bavili, to není známo," dodal prezident. Podle informací LN se od té doby nestalo nic, co by uvedenou sedmdesátiprocentní pravděpodobnost snížilo nebo naopak zvýšilo. K číslu 70 procent došly tajné služby proto, že si jejich agent, který schůzku zaznamenal, nebyl zcela jist, zda šlo skutečně o pozdějšího atentátníka Attu. "Novináři z New York Times zřejmě kopou za umírněné křídlo amerických policymakerů, tedy za ty, kteří si nepřejí válku proti Iráku," řekl LN zdroj blízký českým tajným službám. "Prezident Havel se zřejmě při své nedávné návštěvě USA nevyjádřil dostatečně jasně a novináři si jeho odpověď vyložili po svém," dodal tento zdroj. Totéž si myslí i mluvčí prezidenta Havla Ladislav Špaček. "Je to absolutní nesmysl, mediální blud. Nemá to nic společného se skutečností. Nevím, kde to ten člověk sebral," řekl včera Špaček LN. Informaci o pražské schůzce Atty s Iráčanem al-Anim používají ve svůj prospěch obě křídla amerických politiků, úředníků a novinářů. "Jestřábi", tedy zastánci útoku na Irák, ji berou za stoprocentně důvěryhodnou a vidí v ní zcela jasný důkaz propojení bin Ládinovy teroristické organizace Al Kajda a Husajnova Iráku. To podle nich dává USA právo okamžitě zaútočit. Zástupci umírněného křídla zase informaci z Prahy od samého počátku zpochybňují. Většinou tvrdí, že k žádné schůzce nedošlo a že k útoku na Irák není žádný důvod.
</TEXT>
</DOC>
<DOC>
<DOCID>LN-20021022015</DOCID>
<DOCNO>LN-20021022015</DOCNO>
<DATE>10/22/02</DATE>
<TITLE>
Grossovi úředníci vydali desatero pokynů pro občany na dobu konání summitu NATO v Praze
</TITLE>
<TEXT>
Bez dokladů nevycházejte, policii poslouchejte a nápadně oblečeným osobám se vyhýbejte, radí občanům ministerstvo vnitra.
PRAHA - Seznam rad a doporučení, jak by se měli občané chovat během listopadového summitu NATO, vydalo včera ministerstvo vnitra. "Chtěli jsme, aby si občané uvědomili, že bezpečnostní opatření nejsou zbytečná, a také je upozornit na nebezpečné situace," řekla Marie Masaříková, tisková mluvčí ministerstva. Největší důraz ministerstvo klade na spolupráci občanů s policií. "Podrobte se oficiálním pokynům bez výmluv, a to i v případě, že vás budou omezovat, nezkoušejte trpělivost policistů," nabádá občany vnitro. Lidé by také měli mít s sebou vždy občanský průkaz nebo jinou identifikační kartu, neboť "z bezpečnostních důvodů mohou být vyzváni policií k prokázání totožnosti". "Vše se ale bude dít v souladu s platnými zákony," uvedla Masaříková. V pátém bodě prohlášení zase ministerstvo lidi vyzývá, aby nebyli zvědaví a vyhýbali se větším skupinám lidí. "Především se vyhýbejte hloučkům nápadně či odlišně oblečených osob," varuje vnitro s poukazem, že tyto skupinky mohou signalizovat blížící se incident, při kterém bude nezbytný zásah policie.
</TEXT>
<HEADING>
Nediskutujte na veřejnosti!
</HEADING>
<TEXT>
Vnitro také občany varuje, aby se nepouštěli do rozhovorů s lidmi, kteří rozdávají letáčky, a nesnažili se diskutovat s "fanatickými, radikálními a extrémně smýšlejícími osobami". Stejně jako před dvěma lety při zasedání Mezinárodního měnového fondu i letos vnitro občany vyzvalo, aby omezili svůj pohyb po Praze a naplánované návštěvy lékaře, úřadů, pošt atd. přesunuli na jiný termín. Doprava po hlavním městě bude totiž významně omezena a některá místa budou uzavřena zcela. Mezi oblasti, které budou od 19. do 22. listopadu přístupné jen lidem, kteří tam bydlí, patří Vyšehrad a okolní ulice Na Bučance, Čiklova, Petra Rezka, Na Bitevní pláni, Štětkova, Žateckých, Marie Cibulkové a Na Topolce. Neprůjezdná bude i magistrála v úseku od ulice Lounských po Legerovu a Sokolskou. Uzavřen bude i Hrad a Hradčanské náměstí. Zmíněný seznam pokynů mohou lidé najít na internetových stránkách ministerstva www.mvcr.cz. O všech opatřeních, která budou v Praze během summitu platit, se občané mohou dozvědět na internetových stránkách www.natosummit.cz, www.praha-mesto.cz a také na telefonní lince 236 00 33 50-6. "Lidé toho využívají hodně, denně volá kolem 100 lidí," uvedl mluvčí magistrátu Martin Kupka. Od 1. listopadu bude občanům k dispozici i bezplatná telefonní linka 800 87 98 00
Rady a pokyny ministerstva vnitra
1. DBEJTE AKTIVNĚ O SVOU BEZPEČNOST
Vyhýbejte se situacím, které jsou nepřehledné. Urychleně je opusťte a respektujte pokyny policistů.
2. RESPEKTUJTE POKYNY POLICIE
Podrobte se oficiálním pokynům bez výmluv, a to i v případě, že vás budou omezovat.
3. DOKLADY S SEBOU
Kontrolujte, zda máte s sebou občanský průkaz či jinou identifikační kartu.
4. PLŇTE JEN SVOJE VLASTNÍ POVINNOSTI
Neřešte problémy ostatních. Pomozte pouze člověku v evidentní tísni.
5. INFORMUJTE SVÉ BLÍZKÉ O PLÁNECH
Nepřidělávejte starosti svým blízkým a informujte je o svých plánech a o způsobu trávení volného času.
</TEXT>
<HEADING>
6. PŘIHLÍŽET NENÍ BEZ RIZIKA
</HEADING>
<TEXT>
Jakmile vypukne násilí a ničení, musí policie zakročit. Opusťte urychleně takové místo a uchylte se do bezpečí. Vyhýbejte se hloučkům nápadně či odlišně oblečených osob.
7. PASIVNÍ TOLERANCE JE LEPŠÍ NEŽ DISKUSE S RADIKÁLNÍMI OSOBAMI
Nenechávejte se strhnout k diskusi na ulici. Fanatické, radikální a extrémně smýšlející osoby stejně o ničem nepřesvědčíte.
8. OMEZTE JÍZDU PO PRAZE A DO PRAHY
Důležité termíny (lékaře, poštu, úřady) si přesuňte tak, abyste nemuseli jezdit po Praze.
9. BUĎTE VŠÍMAVÍ
Informujte policii o všem, co by mohli demonstranti použít při potyčkách. Např. nově přivezené dlažební kostky, popelnice, lešení.
10. DOBŘE ZABEZPEČTE SVŮJ MAJETEK PROTI ZLODĚJŮM A VANDALŮM
Jestliže z města odjedete, neupozorňujte na svou nepřítomnost zataženými žaluziemi či plnou poštovní schránkou.
</TEXT>
</DOC>
<DOC>
<DOCID>LN-20021022016</DOCID>
<DOCNO>LN-20021022016</DOCNO>
<DATE>10/22/02</DATE>
<TITLE>
Dějství první: povodňový balíček
</TITLE>
<TEXT>
8. září
Vláda do sněmovny odesílá návrh na změnu většiny daní - opatření má přinést 10 miliard na likvidaci povodňových škod.
</TEXT>
<HEADING>
12. září
</HEADING>
<TEXT>
Hana Marvanová: "Nelíbí se mi, že se nedělá okamžité opatření, ale celkové daňové změny. V příštích letech by se měla zvedat daňová zátěž. K tomu jsem mandát od voličů nedostala."
</TEXT>
<HEADING>
13. až 19. září
</HEADING>
<TEXT>
V pátek 13. září ve sněmovně chyběl vládě k prosazení balíčku jediný hlas - "ano" nestiskla Marvanová. "US-DEU porušila koaliční smlouvu," řekl Špidla. O několik dní později je krize zažehnána. US-DEU se zavazuje udělat vše, aby klíčové zákony podpořili všichni poslanci.
Dějství druhé: schodek rozpočtu
Ministerstvo financí v září dokončilo návrh rozpočtu se schodkem 157,3 miliardy.
14. října
US-DEU požaduje snížení schodku o 12 miliard.
Hana Marvanová: "Měli jsme o rozpočtu seminář, kde jsme se shodli, že schodek může být výrazně nižší."
</TEXT>
<HEADING>
16. října
</HEADING>
<TEXT>
Hana Marvanová v MfD přiznala: " Podoba, o níž se teď jedná, je akceptovatelná." Podle pracovní verze by se schodek měl pohybovat mezi 110 a 114 miliardami.
18. října
Hana Marvanová předstupuje s dalším požadavkem: ušetřit dalších sedm miliard.
</TEXT>
<HEADING>
20. října
</HEADING>
<TEXT>
Lídři vládní koalice se dohodli na podobě rozpočtu pro příští rok. Propad státních financí dosáhne 111,3 miliardy korun. O den později vše schválila vláda.
Lídři vládní koalice se dohodli na podobě rozpočtu pro příští rok. Propad státních financí dosáhne 111,3 miliardy korun. O den později vše schválila vláda.
</TEXT>
</DOC>
<DOC>
<DOCID>LN-20021022017</DOCID>
<DOCNO>LN-20021022017</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Přezdívku "Johanka z Arku" si unionistka Hana Marvanová snadno osvojila. V denících Bohemia před sněmovními volbami dokonce tvrdila, že kdyby se jí narodila dcera, jmenovala by se Johanka. Pak ovšem přišlo vyjednávání o vládní koalici, rezignace Marvanové na předsednické křeslo v Unii svobody, její hlasování proti koaliční vládě a vládní krize. Hana Marvanová se nyní pro své stranické kolegy stala "čtvrtou koaliční stranou" nebo "ministryní financí". První z přídomků (jeho věrohodnost potvrdil v médiích i úřadující předseda Ivan Pilip) získala od unionistů v době vládní krize, kdy jako jediná ze 101 koaličních poslanců hlasovala proti "třem zbývajícím stranám" - ČSSD, KDU-ČSL a US-DEU. Její zásluhou pak neprošel povodňový balíček, jehož nejspornějším bodem bylo zvyšování daní. Premiér Vladimír Špidla poté vzbudil nevoli části opozice, když pro Marvanovou "objevil" nový přívlastek: infantilní. Titul "ministryně financí" si pak poslankyně vysloužila kvůli kritice výše rozpočtového schodku. Ironizování Marvanové stranickými kolegy tím ale nekončí. V US-DEU se stala legendární jedna věta: "Musím se na to vyspat." Tento obrat teď unionisté používají pokaždé, když se blíží nepříjemnosti. Marvanová totiž v době vládní krize těmito slovy žádala o odklad rozhodnutí, zda se vzdá poslaneckého mandátu.
</TEXT>
</DOC>
<DOC>
<DOCID>LN-20021022018</DOCID>
<DOCNO>LN-20021022018</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Hana Marvanová dál setrvává v pozici "vzpurného" poslance vládní koalice. Či spíše - stále častěji se chová jako poslanec opoziční. Minulý čtvrtek totiž slíbila šéfovi poslaneckého klubu ODS Vlastimilu Tlustému podporu návrhu volit přímou volbou už nástupce Václava Havla. Občanští demokraté jako jediní prosazují zkrácenou lhůtu pro projednání návrhu novely ústavy. To je s největší pravděpodobností jediný způsob, jak prosadit přímou volbu prezidenta už nyní. "Já zkrácení lhůty podpořím, a to jsem také sdělila ODS. Doufám, že se pro to najde větší podpora," řekla LN minulý pátek Marvanová. Postoj, který opět ostře kontrastuje se společným stanoviskem vládních stran. Sociální demokraté ústy premiéra Vladimíra Špidly jasně deklarovali, že přímou volbu prezidenta chtějí, ale ne okamžitě. Ostatní unionisté a lidovci drží vládní linii. "Nerozumím tomu, nedá se to stihnout. Je nesmysl něco takového podporovat," pozastavil se nad jejím jednáním místopředseda sněmovny Jan Kasal (KDU-ČSL). Na čtvrteční schůzce navíc Marvanová podle Tlustého nevystupovala jen za sebe, ale jménem lidovců a unionistů. "Paní Marvanová mi řekla, že si myslí, že US-DEU a lidovci budou přímou volbu podporovat. I tu okamžitou," řekl LN Tlustý. Ani občanští demokraté ale zřejmě nevěří, že se jim jejich návrh podaří prosadit. Organizační výbor sněmovny totiž navrhl zvolit nástupce Václava Havla 15. ledna na společné schůzi se Senátem a nikdo z ODS dosud proti tomuto návrhu neprotestoval. "Když se chce, všechno jde. Já věřím tomu, že podporu najdeme, máme připraveny kompromisní varianty," reagoval na pochybnosti Tlustý. Na možné formě kompromisu už se Tlustý s Marvanovou dohodl. ODS prosazuje jednokolovou volbu, Marvanová v návrhu, který minulý týden předložila ve sněmovně s poslanci US-DEU, KDU-ČSL a ČSSD, počítá se dvěma koly. "My bychom byli ochotni jít na kompromisní tzv. francouzský model," uvedl Tlustý. Podle tohoto modelu se prezident volí ve dvou kolech, z prvního pak postupují všichni kandidáti, kteří dosáhnou určité procentní hranice. ODS chce předložit návrh na změnu ústavy tento týden. Podle jejího autora, poslance Jiřího Pospíšila, počítá s jednokolovou volbou.
</TEXT>
</DOC>
<DOC>
<DOCID>LN-20021022019</DOCID>
<DOCNO>LN-20021022019</DOCNO>
<DATE>10/22/02</DATE>
<TITLE>
tvrdí bývalá předsedkyně US-DEU a poslankyně Hana Marvanová
</TITLE>
<TEXT>
O všem se radíme v poslaneckém klubu, říká Hana Marvanová. Ona sama důležité problémy konzultuje s ekonomickými odborníky.
LN: Jste spokojena s novým schodkem rozpočtu, který předložila vláda?
Výška schodku je hrozivá tak jako tak, ať jde o 157 nebo o 111 miliard. Nám jde ale o to, aby se zásadním způsobem obrátil trend a zadlužování skončilo. Zároveň s návrhem státního rozpočtu proto chceme, aby byl předložen fiskální výhled na dva roky dopředu. V něm musí být zřejmé, že deficity na dva roky se budou snižovat. Třetí podmínkou je, že vláda ještě před schválením rozpočtu předloží harmonogram. Podle něho potom bude předkládat zákony týkající se úspor v sociálních a mandatorních výdajích. Do schválení rozpočtu na rok 2004 se tak projednají změny zákonů a sníží se výdajová stránka.
</TEXT>
<HEADING>
LN: Není snížení deficitu jen hrou s čísly?
</HEADING>
<TEXT>
To odmítám. Proto říkám, že se musí dohodnout, jak se ztráta konsolidační agentury bude platit. My chceme, aby se teď započetla pouze ta ztráta, která je již účetně vykázána. Ale už v příštích letech může být ztráta konsolidační agentury placena jenom z privatizačních a jiných mimořádných příjmů. Ztráta totiž nesmí být placena z výnosů z daní nebo z vládních dluhopisů. To je začarovaný kruh, který vede k dalšímu zadlužování. Občané určitě nesouhlasí s tím, že z daní, které zaplatí na školství a na zdravotnictví, bude stát platit ztráty v bankách.
LN: Splní ČSSD vaše požadavky? Místopředseda strany Zdeněk Škromach si přeje, aby proti vám sociální demokraté postupovali tvrději.
Na požadavcích, které jsem vyjmenovala, jsme se minulý týden dohodli na poslaneckém klubu. Jednání se po většinu doby účastnil ministr financí Sobotka. Neměl žádné námitky a přislíbil předběžný souhlas. Ráda bych, aby to bylo součástí koaliční dohody nebo nějakého písemného výstupu z koaličních jednání.
</TEXT>
<HEADING>
LN: Potom byste pro tento schodek hlasovala?
</HEADING>
<TEXT>
Sice s těžkou rukou - to nemohu zastírat - by rozpočet podpořil celý poslanecký klub. Stane se tak ovšem pouze v případě, že budou naše podmínky splněny.
LN: Sami unionisté o vás říkají, že jste "čtvrtou koaliční stranou". Nakolik je vaše postavení ve sněmovně výjimečné?
Já to tak nevnímám. Všechny věci domlouváme na poslaneckém klubu.
</TEXT>
<HEADING>
LN: Máte pro otázky rozpočtu nějaké zvláštní poradce?
</HEADING>
<TEXT>
Tyto všechny věci jsem konzultovala s odborníky. Jsem právník, v tuto chvíli jsem ale byla postavena do situace, kdy mám jako poslanec hlasovat o tak důležitých zákonech jako je státní rozpočet. Musela jsem přebírat expertizy, včetně těch, které vytipovaly úspory v jednotlivých oblastech.
LN: Výjimečné postavení tedy vlastně máte. Poslanci, kteří nejsou odborníky na rozpočtové otázky, obyčejně tak široké odborné zázemí nemají. Spoléhají se na stanoviska strany.
Je to dáno tím, že náš klub je malý a každý z nás musí zaujmout určité stanovisko i v těch oblastech, které mu nejsou odborně nejbližší. Je na každém, jestli si sežene expertizy, nebo jestli se spolehne na názor kolegů. To je normální práce poslanců.
</TEXT>
</DOC>
<DOC>
<DOCID>LN-20021022020</DOCID>
<DOCNO>LN-20021022020</DOCNO>
<DATE>10/22/02</DATE>
<TITLE>
uvádí zájemce o křeslo na Hradě Jaroslav Bureš typický příklad, jak se dnes v naší zemi díváme na funkci prezidenta
</TITLE>
<TEXT>
Jako prezident by spolupracoval i s komunisty. Pro novináře by pořádal semináře. "Máme málo Marků Ebenů," vysvětluje exministr spravedlnosti Jaroslav Bureš.
LN: Myslíte, že byste měl větší šanci stát se prezidentem v přímé, nebo nepřímé volbě?
U přímé volby je pro mě nemožné vést kampaň. Prostě proto, že já financuji náklady na svou prezentaci z rodinného rozpočtu. A pak mám ještě jeden jediný příspěvek od svého kamaráda, pana Špringra. To je vinař z Bořetic. A jinak nemám nic.
LN: Kam až jste ochoten zajít? Zatím jste mluvil o dvaceti tisících.
Moje manželka mi to limitovala maximální částkou sto tisíc. A když si k tomu přičtu ten jeden příspěvek, nedovedu si představit, že bych s touto finanční podporou vedl kampaň. To by šlo za předpokladu, že bych byl kandidátem politické strany. A o tom se v ČSSD nejednalo. Já na to prostě nemám.
LN: Nepomohl by vám třeba Stanislav Gross, který vás jako kandidáta navrhl?
Jak by mi měl pomáhat? Že by mi dal své úspory nebo otevřel stranickou pokladnu?
LN: Spíš jsem myslela, že by vám pomohl najít sponzora.
Nechci sponzora. Příspěvek, o kterém jsem hovořil, mi poskytl kamarád. Fandí mi a známe se léta. Dal mi sto padesát tisíc.
LN: To je dobrý kamarád.
My se máme rádi.
LN: Co říkáte možnosti být nějaký čas bez prezidenta?
Podívejte, ČR musí úspěšně dokončit vyjednávání o vstupu do EU. A tam já vidím velmi významnou roli prezidenta republiky. Proto je mimořádně nevhodná doba na to, aby Česká republika neměla hlavu státu.
LN: Taková varianta se zamlouvá Grossovi, který nad vámi drží ochrannou ruku. Řekl jste mu, že to není rozumný nápad?
Ještě jsme o tom nestačili mluvit. Nemyslím, že pan ministr nade mnou drží ochrannou ruku. On si mé práce zřejmě cení a toto byla jeho nabídka. Já tu podporu už cítím výrazně širší. Ne jenom od místopředsedy Grosse.
</TEXT>
<HEADING>
LN: Od koho dále?
</HEADING>
<TEXT>
Podporu mi vyjádřil pan ministr Rusnok a pan ministr Palas. A také paní ministryně Buzková, i když myslím, že to ještě neřekla veřejně. Ale v našich rozhovorech cítím, že tam jistá podpora je.
LN: Pokud se bude prezident volit nepřímo, koho považujete za nejsilnějšího kandidáta?
</TEXT>
<HEADING>
Tak ještě tím kandidátem nejsem.
</HEADING>
<TEXT>
LN: Ještě jím nejste. To je pravda. Proč jste si tedy dal vytisknout vizitky, na nichž máte napsáno "prezidentský kandidát"?
No, všichni čtyři, co jsme podepsali přihlášku, jsme kandidáti ČSSD. Já jiné označení nevidím.
LN: Neměl jste si tam spíš nechat napsat "Grossův kandidát"? Protože prezidentský kandidát opravdu nejste. Sám jste to řekl.
Pan ombudsman je kandidát na prezidenta. Pan Miloš Zeman také. Pan profesor Potůček také.
LN: Nejste kandidát. Chcete jím být. A před chvílí jste sám tvrdil, že jím nejste.
Nevšiml jsem si, že by o mně novináři psali jinak než jako o kandidátovi. Ale máte pravdu. Jsem kandidát na kandidáta. To je příšerný výraz. A ty vizitky... Já jsem na nich informoval, kam se lze dovolat a kam mi mohou občané psát svoje názory.
LN: A píšou?
Hodně. Píšou všechno možné. Podporují mě i kritizují.
</TEXT>
<HEADING>
LN: Za co vás kritizují?
</HEADING>
<TEXT>
Za to, že jsem v politice až dosud nebyl výrazný a opovažuji se ucházet o kandidaturu v řadách ČSSD. Za to, že bych tu kandidaturu měl zvážit, když jsem byl tři roky členem KSČ.
LN: Dnes to asi považujete za nešťastné. Do KSČ jste vstoupil tři roky před listopadem a vystoupil z ní tři dny po listopadu...
Paní redaktorko, to je taková řada okolností, která už čtenáře nezajímá.
LN: Takto lidem odpovídáte na jejich dopisy?
</TEXT>
<HEADING>
To ne. To jsem nenapsal nikomu.
</HEADING>
<TEXT>
LN: Kdybych vám na základě vaší vizitky napsala a zeptala se, zda svého vstupu do KSČ litujete, co byste mi napsal vy?
To, co všem. Že svůj vstup považuju za chybu. A také bych poprosil, abyste posuzovala mé skutky. Úkolem soudce bylo rozhodovat v souladu se zákony. To byl můj postoj.
</TEXT>
<HEADING>
LN: Litujete, že jste do KSČ vstoupil?
</HEADING>
<TEXT>
Byla to chyba. Co to je lítost? Lítost, to jsou pocity. To je účelový přístup. Věci se staly, jak se staly.
LN: Takže toho nelitujete.
Nechci používat pocitový vztah. Neměl jsem to dělat, ano.
LN: Nejvyšší státní zástupkyně Marie Benešová nad vámi kroutí hlavou: "Některé lidi odmítal na postu státních zástupců s tím, že mají stranickou minulost. A sám kandiduje se stranickou minulostí."
Tak to není. Odmítal jsem ty kandidáty, kteří měli funkcionářskou minulost a chovali se nikoliv jako prokurátoři, ale jako funkcionáři KSČ.
LN: Říká se o vás, že jste kariérista a bažíte po funkcích. Vy mi zřejmě budete tvrdit, že to není pravda...
Nebudu vám tvrdit, že to není pravda. Ale chci vás požádat, abyste se ptala na základě objektivní analýzy. Zatím jsem byl svědkem toho, že novináři hovoří vždy s jedním člověkem. Rozjeďte se do Brna a zeptejte se třeba soudců na městském soudě.
LN: Já přesto ještě jednou použiji právě slova Marie Benešové: "Bureš je kariérista, příkazy, rozkazy, čišela z něj suverenita, pro mě je představitelem arogance moci."
Ptejte se těch, o kterých jsem hovořil, jak ti mě hodnotí.
</TEXT>
<HEADING>
LN: A proč vás takto hodnotí paní Benešová?
</HEADING>
<TEXT>
Bylo mezi námi pár neshod. Jako ministr spravedlnosti jsem byl v pozici nadřízeného. Ale není mým stylem chovat se arogantně. A opakuji: ptejte se těch, které jsem řídil.
LN: Bavme se o vašem programu. Chtěl byste zavést pevný den v týdnu pro styk prezidenta s veřejností. Jak by to vypadalo? Lidé by za vámi chodili v zástupech na Hrad?
Ne v zástupech. Takový kontakt prezidenta s občany je ve světě běžný. Používá se tradičně třeba ve Spojených státech amerických.
LN: Není to naivní? Myslím, že by za vámi chodily stovky lidí.
Proč by to bylo naivní? Důležité je, aby to nebyl jednostranný výběr. Aby to byli lidé mladí, staří, sportovci, nesportovci, zaměstnanci, podnikatelé a tak dále. Ten výběr musí provést úřad prezidenta. Těžko lze očekávat něco přínosného od komunikace s člověkem, který přichází s jedinou snahou, dát vám pár facek.
LN: Jak by se takový výběr prováděl?
Když o tom pracovně uvažuji, vyloučil bych jenom ty, u kterých je jasné, že o debatu vůbec nejde.
LN: Jak byste to zjistil?
Jak to zjišťuje prezident Spojených států amerických?
LN: Jak?
No já nevím, to byste se musela zeptat tam. Ale nevidím v tom vůbec žádný problém.
LN: Říkáte si "prezident pro každý všední den". Možná by bylo spíš na místě říkat si "prezident pro jeden všední den".
Já také považuju za nesmírně důležité být viděn v regionech. A chci široce podporovat sport.
LN: Můžete mi vysvětlit, jak byste jako prezident podporoval sport?
Nedovedu si představit, že bych jako příznivec sportu nebyl na reprezentačním utkání naší fotbalové reprezentace. Ten efekt je mnohem větší, než si dokážeme představit. Počínaje tím, jak to vnímají mladí lidé, a konče tím, jaký ekonomický přínos může taková podpora mít. Chtěl bych také dát najevo těm žákům a dorostencům, že dělají věci významné pro stav společnosti. Věnují se něčemu, co v nich pěstuje ideální vlastnosti. Cílevědomost, samostatnost, soutěživost, schopnost pracovat v kolektivu. Můžete dát koš v basketu jako skvělý sólista Michael Jordan nebo můžete dát koš jako průměrný hráč po geniální přihrávce svého spoluhráče.
LN: Také chcete pečovat o český jazyk. Jak to chcete dělat?
O český jazyk se prezident může starat tím, jak mluví, jak vystupuje. A mám také představu udělat to institucionálně. Nemyslím zakládat nějaký konkurenční ústav pro jazyk český. Prezident také může ocenit mladé novináře, kteří píší krásně. Může ocenit Marky Ebeny, kterých je strašně málo. Potřebovali bychom jich stovky, aby dokázali dát mladým lidem jiné symboly, než neuvěřitelnou neschopnost mluvit na obrazovce nespisovně, bez slovní zásoby, s užíváním anglicismů. A nenabízím zkostnatělý jazyk, ale čapkovskou, poláčkovskou češtinu, která je velmi milá, přátelská, lidská, otevřená. Všimněte si, kolik tvarů z českého jazyka se vytratilo. Všimněte si, kolik novinářů neumí správně použít přítomný přechodník. Používají mužský místo ženského.
LN: Mluvil jste o institucionalizaci. To byste na Hradě pořádal semináře pro novináře?
Založil bych nadaci na podporu českého jazyka. A pořádal bych pro novináře semináře. Nevím, jaké jste měla učitele na základní škole. Já jsem měl pána, který trval na tom, že v šesté třídě musíme umět větné a jazykové rozbory, a dokázal nás to naučit ne metodou drilu, ale třeba na příkladu čapkovské, poláčkovské češtiny. Nebo s námi rozebíral vančurovská souvětí. To je přece nádherné! Nevím, jestli na svého učitele českého jazyka vzpomínáte jako na něco, co nad vámi zvedá varovný prst, když se vám třeba nějaká věta nepovede. Což se nepovede každému.
LN: Na svého učitele vzpomínám a z vás mám pocit, že trpíte, když se mnou mluvíte.
Proč? Víte, čím já trpím? Představou, že se k mladým dostanu lépe, když budu v nějakém zábavném pořadu mluvit jako hotentot. Tím trpím. Vidím svého mladšího syna, který tím trpí. Taky by ocenil, kdyby tu bylo více Marků Ebenů. To je krásný způsob prezentace relativně mladého člověka, který noblesně zachází s jazykem, chová se kultivovaně, vystupuje inteligentně. To je vzor.
LN: Máte pocit, že čeští politici mluví jako hotentoti?
Někteří ano. Já sám taky. Občas. No jistě, někdy vám něco ujede. Neustále užíváme "ten, ta, to", a to naprosto zbytečně. Můj učitel francouzštiny říkal: "Proč vy tvrdíte, že neužíváte určité členy, vždyť vy je užíváte! Každý Čech říká: ten hotel, ta káva, podejte mi tu vodu."
LN: Já je užívám, protože mění význam věty. Káva je dobrá. Ta káva je dobrá. Cítíte rozdíl, že?
Ano. Ale u každého substantiva nesmí být to ukazovací zájmeno "ten, ta, to". Ta káva. Ten hotel. Ta židle. Ty cigarety. Zkuste si to z věty vyškrtat a zjistíte, že je mnohem hezčí. Já sám to dělám.
</TEXT>
<HEADING>
LN: Sám hlavně ukazovací zájmena pořád používáte.
</HEADING>
<TEXT>
To je pravda. Chtěl bych přidat téma sport, fair play ve společnosti a tu kultivaci jazyka... Teda kultivaci jazyka! Vidíte, jak je to hrozný, neumím se tomu ubránit.
LN: Nedá mi, abych vás teď nepopíchla...
</TEXT>
<HEADING>
Jen mě popíchněte.
</HEADING>
<TEXT>
LN: Mluvíte o kultivaci jazyka, ale na své internetové stránce jste napsal hrubku "s laskavím svolením". To je trochu trapas, že?
Ano. Já vím. Já holt nemám korektory. Snad mě nikdo nepodezřívá z toho, že nevím, že ve slově "laskavým" se píše tvrdé "y". Z větší části jsem to psal já. Pak jsem si to ještě nechal přečíst od syna i od manželky. Prostě jsme to přehlédli. Je to překlep, který tedy velmi poškozuje mou snahu o čistotu jazyka českého.
LN: Jako důvod ke své kandidatuře jste uvedl, že "je pro vás výzva ozdobit ten vánoční stromeček, jak se někdy úřadu prezidenta říká". Máte nějaký méně zábavný důvod?
Myslím si, že jsme zatíženi tou tradicí Přemysla Oráče. V tom smyslu, že prezidentem může být jen ten, kdo někde oře na poli, kněžna Libuše za ním pošle posly, kteří mu řeknou: "Přemysle, vzal bys na svá bedra tu velikou odpovědnost?" A on odpoví: "Tak když tedy stát beze mě nemůže být, tak já na svá bedra tu velikou zodpovědnost vezmu." Nevím, jestli ta tradice Přemysla Oráče je tak silná... Pro všechny kandidáty je to výzva a pro mě samozřejmě také. Nic víc. Bude-li na Hradě prezident, který jednou za rok přijde na vládu, pozdraví se s ní, jednou za rok přijde do sněmovny a přijme velvyslance, nepochybně se chová podle ústavy. Ale já se chci zajímat o voliče.
LN: Vy chcete pojmout úřad prezidenta úplně jinak než Václav Havel. Třeba tak, že chcete svá rozhodnutí konzultovat s komunisty a zvát si je na Hrad.
Nedovedu si představit, že bych s jednou z parlamentních stran nekomunikoval. To v demokratické společnosti možné není.
</TEXT>
<HEADING>
LN: Havel se podle vás snad nechová demokraticky?
</HEADING>
<TEXT>
To ne. Pan prezident Havel se ujal funkce za neopakovatelných okolností. Je logické, že se svou životní zkušeností s nimi nekomunikoval. Já ale nerozumím tomu, co to je "zvát si je na Hrad". Jako na kávu?
LN: Třeba i na kávu. Myslím tím, že pokud byste si na Hrad zval předsedy parlamentních stran - pozval byste i Grebeníčka.
</TEXT>
<HEADING>
Jistě.
</HEADING>
<TEXT>
LN: Jaký je váš vztah ke KSČM? Pokud vím, než jste odešel z funkce ministra spravedlnosti, říkal jste, že byste chtěl být i nadále ministrem, přičemž by vám bylo jedno, kdo by s vámi ve vládě seděl. To byste v ní seděl i s komunisty?
Tak jsem to neřekl. Řekl jsem, že si nedovedu představit, že by vláda vzešlá z demokratických voleb, nehájila principy nezávislého soudnictví. Takže kdybych byl osloven, usedl bych v ní jako ministr.
LN: A s komunisty byste v ní zasedl?
To je hypotéza mimo realitu.
LN: Proč mi neodpovídáte jasně?
Protože vůbec netuším, jak by taková vláda vypadala.
LN: Nicméně to nevylučujete.
To by taková vláda musela být sestavena.
</TEXT>
<HEADING>
LN: Samozřejmě. Považujete KSČM za demokratickou stranu?
</HEADING>
<TEXT>
Vadí mi, že se nedokázala jednoznačně distancovat od chmurného období, ve kterém evidentně pošlapávala lidská práva a chovala se tak, že absolutně uzurpovala moc. Toto mi chybí k tomu, abych mohl KSČM považovat za demokratickou stranu.
LN: A jak vy jste se od KSČ distancoval? Tím, že jste z ní tři dny po listopadové revoluci vystoupil?
Například svým chováním a činy. To se zase musíte ptát jiných.
LN: Já tady teď sedím s vámi, takže se ptám vás.
Jistěže jsem koncem osmdesátých let žil v očekávání toho, jak se demokratizace rozšíří pod vlivem těch gorbačovovských změn. Ale ten zážitek 17. listopadu, to pro mě bylo jasnou informací - stalo se něco, co mi bránilo v té straně dále setrvávat.
LN: Čímž jste se distancoval?
Já myslím, že ano.
</TEXT>
</DOC>
<DOC>
<DOCID>LN-20021022021</DOCID>
<DOCNO>LN-20021022021</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Kapitán Českých aerolinií Václav Pojer nebude v budoucnu kvůli svému prohřešku s převozem střelné zbraně v letadle létat jako kapitán letadla, ale zřejmě jen jako druhý pilot. Do středy, kdy má vedení ČSA rozhodnout o jeho definitivním potrestání, je Pojer mimo službu. Řekl to mluvčí ČSA Dan Plovajko. "Konečné slovo o tom, jak bude pan kapitán Pojer potrestán, padne ve středu. Do té doby bude mimo výkon služby, tedy nebude létat," uvedl Plovajko. Již nyní je ale podle něj jasné, že Pojer nebude létat jako kapitán letadla, ale jen jako druhý pilot. To s sebou nese podle Plovajka i změnu v pracovní smlouvě a snížení mzdy. V září byla průměrná mzda kapitána Boeingu 737, s nímž Pojer létal, zhruba 90 tisíc korun. Druhý pilot bral 44 tisíc korun. Pojer byl v anglickém Birminghamu na měsíc uvězněn za to, že nesl na palubu svého letadla nabitou pistoli. Odvolací soud ho ale v pátek propustil na svobodu. Potrestáni budou i pracovníci, kteří se podíleli na bezpečnostní kontrole v Praze a neodhalili, že kapitán Pojer měl v kufříku pistoli. Česká správa letišť tvrdí, že neselhala technika, ale konkrétní lidé.
</TEXT>
</DOC>
<DOC>
<DOCID>LN-20021022022</DOCID>
<DOCNO>LN-20021022022</DOCNO>
<DATE>10/22/02</DATE>
<GEOGRAPHY>VSETÍN</GEOGRAPHY>
<TEXT>
Na tři roky do vězení poslal včera Okresní soud ve Vsetíně dvaatřicetiletého Kamerunce, který spolu se svým komplicem ze Somálska nabízel podnikatelům "rozmnožování peněz". Dva podnikatele tak připravili o bezmála čtyři miliony korun. Fidele Tomi a jeho společník, který z ČR zmizel, nabízeli speciální proceduru na rozmnožení peněz. Spočívala v tom, že se pravé pětitisícové bankovky zabalily do černého papíru a vložily do "kouzelného" roztoku, kde se jejich počet měl za několik hodin ztrojnásobit.
</TEXT>
</DOC>
<DOC>
<DOCID>LN-20021022023</DOCID>
<DOCNO>LN-20021022023</DOCNO>
<DATE>10/22/02</DATE>
<TITLE>
Historické jádro hlavního města ČR patří mezi deset nejkrásnějších míst planety
</TITLE>
<TEXT>
Další zajímavost nabízí Praha svým návštěvníkům: kromě toho, že je krásná a v porovnání s ostatními evropskými hlavními městy není ani příliš drahá. Američtí odborníci nyní její historické centrum označili za jednu z deseti nejhezčích lokalit světa.
PRAHA - Česká metropole má ve světě stále lepší zvuk. Posledním důkazem je text, který v pátek vyšel v americkém deníku USA Today. Ve zde zveřejněném přehledu je historické centrum Prahy zařazeno mezi deset nejkrásnějších míst světa. Takové uznání je o to výjimečnější, že zmíněný přehled pro americké noviny vypracoval Bernard Ohanian z časopisu National Geographic, zaměřeného na cestování a poznávání přírody. Pražské historické centrum označuje Ohanian jako "plné neuvěřitelně nádherné architektury." Velkým kladem je v očích Ohaniana fakt, že Praha jako jedno z mála velkých evropských měst přežila druhou světovou válku bez výraznějšího poškození. "S tak skvělými památkami, jako jsou Hradčany, katedrála svatého Víta nebo Karlův most, je Praha fascinujícím, krásným a skoro pohádkovým místem," nešetřil chválou Ohanian.
</TEXT>
<HEADING>
Turisté: Praha je skvělá
</HEADING>
<TEXT>
Američtí turisté, oslovení v ulicích Prahy, s rozhodnutím o zařazení české metropole mezi deset nejkrásnějších míst souhlasili, byť seznam samý brali s rezervou. "Praha je mezi nejkrásnějšími lokalitami určitě právem. Je prostě magická, hlavně v noci. Nevím ale, z čeho autoři toho přehledu vycházeli. Podle mě se spravedlivý seznam v tomhle ohledu asi ani udělat nedá," řekla Shania Marksová z Ohia. "Na tom seznamu by klidně mohla být i další místa, třeba Benátky nebo Istanbul, kde jsem taky byl, a moc se mi tam líbilo," doplnil ji její přítel Steve Frederick Hoffer. Třiadvacetiletý Jeremy Coleridge, sedící v jednom z barů u Václavského náměstí, měl o seznamu rovněž jisté pochybnosti. "Abych řekl pravdu, o polovině těch míst jsem nikdy neslyšel," přiznal. "Nemusí to znamenat, že nejsou krásná. Ale Prahu miluju, ta je prostě super," usmíval se. Praha se na seznam památek UNESCO dostala v roce 1992 kvůli jedinečnému komplexu historických památek. Siluetu Hradčan dokonce někteří odborníci hodnotili jako vůbec nejkrásnější panorama planety. Z obdivu ke kráse Prahy se už vyznávala řada osobností - Wolfgangem Amadeem Mozartem počínaje a papežem Janem Pavlem II. konče. Podle statistik byla v loňském roce Praha pátým nejnavštěvovanějším evropským hlavním městem. V turistické návštěvnosti ji předčily jen Londýn, Řím, Paříž a Berlín. Napomáhá tomu jistě i fakt, že ceny za ubytování v pražských hotelech jsou nižší než ve většině populárních západních velkoměst. na druhé straně však nocleh v Praze vyjde turisty zpravidla dráž než například v Budapešti. Říkají to výsledky výzkumu, ve kterém agentura MKG Consulting sledovala čtyři sta hotelů ve dvaceti světových velkoměstech. Například v kategorii levnějších hotelů se Praha umístila na třináctém místě s průměrnou cenou 89 eur za noc, ve skupině středně drahých hotelů byla Praha předposlední a i v kategorii hotelů nejluxusnějších Praha proti průměrné ceně zaostala o 46 eur.
Deset nejhezčích míst světa
</TEXT>
<HEADING>
Jak je charakterizována Praha:
</HEADING>
<TEXT>
Plná neuvěřitelně nádherné architektury a skvělých památek, jako Hradčany, katedrála sv. Víta nebo Karlův most, je Praha fascinujícím, krásným a skoro pohádkovým místem.
Jaká místa se Praze vyrovnají:
</TEXT>
<HEADING>
- Angkor, Kambodža
</HEADING>
<TEXT>
Zbytky obrovského klášterního systému, který vznikl mezi devátým a patnáctým stoletím, patří mezi "největší divy světa" i přes pokračující rabování lovců suvenýrů. Oblast je nyní přeměněna v archeologický park.
- Národní park Everglades, Florida, USA
Nejrozsáhlejší oblast nedotčené přírody v Severní Americe je útočištěm mnoha druhů ptáků, plazů a ohrožených rostlin.
</TEXT>
<HEADING>
- Ruiny mayského Copanu, Honduras
</HEADING>
<TEXT>
Jedno z největších mayských měst objevil Diego Garcia de Palacios roku 1576, ale podrobného prozkoumání se dočkalo až v 19. století. Z neznámých důvodů obyvatelé město opustili už ve 12. století.
</TEXT>
<HEADING>
- Meteora, Řecko
</HEADING>
<TEXT>
Sedm set let stará klášterní komunita je málo známým šperkem jedné z nejnavštěvovanějších zemí. Hlavní klášter je znám byzantskými freskami ze 16. století, ale je relativně těžko přístupný.
</TEXT>
<HEADING>
- Přehradový útes Belize, Belize
</HEADING>
<TEXT>
Největší korálový útes na severní polokouli dává návštěvníkům nahlédnout, jak útesy vznikaly. Je i domovem pro několik ohrožených zvířecích druhů.
- Klášter slunce v Konaraku, Indie
Jedna z nejslavnějších indických svatyní představuje vůz slunečního boha. Vznikla ve 13. století.
- Galapágy, Tichý oceán
Galapágy, tvořené devatenácti ostrovy, jsou dodnes domovem neobvyklých zvířecích druhů, jako jsou obří želvy nebo varani.
- Mont Saint-Michel, Francie
Benediktinské opatství v gotickém stylu vzniklo mezi 11. a 16. stoletím na skalnatém ostrůvku u francouzského pobřeží.
</TEXT>
<HEADING>
- Ngorongo, Tanzánie
</HEADING>
<TEXT>
Oblast, obsahující kráter vyhaslé sopky, je domovem 25 tisíc velkých zvířat. Rovněž je zlatým dolem pro archeology, vykopávky zde vyústily v objev člověka Homo habilis.
Pramen: USA Today
</TEXT>
</DOC>
<DOC>
<DOCID>LN-20021022024</DOCID>
<DOCNO>LN-20021022024</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Všechny lístky pro volby do pražského zastupitelstva obsahují chybný údaj. V jejich záhlaví stojí, že se volí 77 členů zastupitelstva, ve skutečnosti jich bude jen 70. Ve své zpravodajské relaci to včera uvedla Česká televize (ČT). Navíc má pro voliče význam jiné číslo. Spíše než celkový počet zastupitelů je pro ně důležité číslo 14, tedy počet zastupitelů v daném volebním obvodu. Jen tolik lidí totiž mohou zaškrtnout, pokud chtějí volit po jménech. Praha je při komunálních volbách rozdělena do pěti volebních obvodů. Číslo 70 nebo 77 by voliče na lístcích mohlo zmást. Magistrát tvrdí, že si vytištění celkového čísla neobjednal. "V žádné naší objednávce se číslo 70 či 77 neobjevuje," řekl ředitel magistrátu Zdeněk Zajíček.
</TEXT>
</DOC>
<DOC>
<DOCID>LN-20021022025</DOCID>
<DOCNO>LN-20021022025</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
V Karlíně bude možná uzavřen další dům, který poničila povodeň. Jde o soukromou budovu v Křižíkově ulici 27. Obyvatelé v něm zatím mohou bydlet. "Je to jediný dům, o kterém nyní víme, že je na rozhraní," řekl starosta Prahy 8 Josef Nosek (ODS). Neobyvatelných je v Karlíně zatím 42 staticky narušených domů. Dva musela radnice uzavřít minulý týden. Velké vodě tu dosud padly za oběť čtyři objekty: tři se zřítily během záplav, jednu budovu nechala radnice zbourat. Podle Noska nehrozí, že by se porušené domy okamžitě zřítily. "Většina domů se dá opravit, ale rekonstrukce by mohla vyjít dráž než výstavba nové budovy," poznamenal. Stavební úřad však bude vydávat demoliční výměry jen tehdy, pokud se majitel zaváže, že pro nájemníky zajistí ubytování.
</TEXT>
</DOC>
<DOC>
<DOCID>LN-20021022026</DOCID>
<DOCNO>LN-20021022026</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Největší opracovaný vřídlovec na světě bude zdobit foyer budoucí víceúčelové haly Sazka v Praze. Nerost bude prezentovat Karlovarský kraj v rámci jeho stálé expozice ve vestibulu haly. Stejné výstavy včetně pamětních kamenů budou mít v předsálí objektu všechny kraje. "Je to hala pro občany celé České republiky, nejen Prahy, proto se v jejím vestibulu budou prezentovat všechny regiony," řekl novinářům Jiří Janoušek, zástupce Sazky, která halu staví. Pamětní kameny předají zástupci krajů investorovi 27. října u příležitosti položení základního kamene haly. "Mimořádný kus aragonitu byl nalezen při stavbě Zámecké kolonády v roce 2000. Stáří tohoto vzorku se odhaduje na deset tisíc let," řekl při odhalení kamene hejtman Josef Pavel. Kámen byl součástí aragonitové desky, kterou v roce 1878 objevil geolog Ferdinand von Hochstetter na místě nejstaršího osídlení Karlových Varů. Nerost o rozměrech 40 krát 20 centimetrů váží zhruba deset kilogramů. "Tak velký kus vřídlovce na světě neexistuje. Jeho hodnota je nevyčíslitelná," podotkl mluvčí kraje Tomáš Svoboda.
</TEXT>
</DOC>
<DOC>
<DOCID>LN-20021022027</DOCID>
<DOCNO>LN-20021022027</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Hygienici zjišťují, co bylo příčinou přiotrávení několika návštěvníků páteční reklamní akce v pražském hypermarketu Globus. "Výsledky budou nejdříve ve středu," sdělila pracovnice sekretariátu hlavního pražského hygienika. Přednostka infekční kliniky Fakultní nemocnice Bulovka Vilma Marešová potvrdila, že přes polovinu z 13 postižených již pustili domů, nejpozději dnes propustí zbytek. "Hygienici v nemocnici odebrali od těchto pacientů vzorky stolice. Podle průběhu to byla nejspíše intoxikace. Předpokládám, že ve stolici nález nebude, protože toxin se dá prokázat jen přímo v potravě," řekla Marešová. Upřesnila, že nákaza z potravy má obvykle bouřlivý začátek. Kromě dvou všichni pacienti dostali infuze, do 12 hodin od přijetí se ale jejich stav zcela upravil. Zdrojem nákazy zřejmě byla zabijačková polévka.
</TEXT>
</DOC>
<DOC>
<DOCID>LN-20021022028</DOCID>
<DOCNO>LN-20021022028</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Policie se již začala zabývat třemi trestními oznámeními, která podal pražský dopravní podnik kvůli třem nehodám tramvají z předminulého týdne. Obvodní ředitelství policie pro Prahu 3, 8 a 10 mají prověřit, zda se dosud neznámý pachatel nedopustil trestného činu obecného ohrožení. "Na poznatky a výsledky získané vyšetřováním je ještě příliš brzy," řekla Daniela Razímová z tiskového oddělení pražské policie. První tramvaj havarovala předminulý pátek, další dvě následující neděli. Všechny tři události spojuje skutečnost, že tramvaje vykolejily kvůli předmětům na kolejích.
</TEXT>
</DOC>
<DOC>
<DOCID>LN-20021022029</DOCID>
<DOCNO>LN-20021022029</DOCNO>
<DATE>10/22/02</DATE>
<TITLE>
Ukrajinský zabiják Opatskij tvrdí: Já nic, já muzikant
</TITLE>
<TEXT>
Tři přepadení, dvě vraždy a nedovolené ozbrojování, to jsou trestné činy, které obžaloba připisuje Ukrajinci Ivanu Ivanoviči Opatskému.
PRAHA - Před trestním senátem pražského městského soudu včera stanul Ukrajinec Ivan Ivanovič Opatskij, který čelí obžalobě kvůli tomu, že loni v květnu zavraždil zaměstnance jisté firmy v Praze 9 a tři měsíce nato svoji manželku. Navíc měl vyloupit minimálně dva podniky, kde kromě celého zbrojního arzenálu za téměř čtvrt milionu ukradl také 2,3 milionu v hotovosti. Opatskij po celou dobu vyšetřování tvrdil, že za nic nemůže - manželku zastřelil omylem a o ostatních případech nic neví - a to včera potvrdil i soudci Dušanu Paškovi.
</TEXT>
<HEADING>
Obžalovaný popsal smrt manželky
</HEADING>
<TEXT>
Když státní zástupce Martin Omelka přečetl obžalobu, v níž vyjmenoval celou škálu zločinů, od přepadení příbramského obchodu se zbraněmi a střelivem, dalších dvou podniků až po dvě vraždy, vyzval soudce obžalovaného, aby se k citovaným obviněním vyjádřil. To Opatskij odmítl. "Tak tedy přečteme vaše výpovědi z přípravného řízení," pokrčil rameny Paška a citoval z policejních protokolů. Jediné, co Opatskij vyšetřovatelům popsal, byla loňská smrt manželky: "Seděli jsme u benzinové pumpy a pili fernet. Najednou vytáhla pistoli a křičela, že mě klidně může zabít, nebo sebe, nebo kohokoli jiného. Začali jsme se prát a náhle vyšel výstřel," tvrdil Opatskij s tím, že okamžitě zavolal policii a sanitku, ale když zjistil, že manželka nedýchá, raději se ztratil: "Měl jsem z policie strach, bál jsem se, že budu obviněn." Jeho pětadvacetiletá žena Irina zůstala na místě s průstřelem plic, srdce, žaludku a jater. Její manžel si podle svých slov koupil lahev vodky a vypravil se k Berounce v Černošicích, kde bydlel jeho švagr. "Vypil jsem ji u vody, další lahev jsem vypil u švagra, byl jsem úplně ožralý. Šel jsem spát a druhý den jsem zase chlastal. Chlastali jsme se švagrem dva týdny. Řekl jsem mu jen, že manželka je mrtvá," citoval Paška policejní protokol. V ostatních bodech obžaloby Opatskij vůbec netuší, o čem je řeč. "V Příbrami jsem nikdy nebyl," uvedl k vyloupení obchodu se zbraněmi a na Paškovu otázku, jak se na místo, kde byla vylomena mříž a vypáčen trezor, dostaly jeho pachové stopy, jen krčil rameny. Opatskij prý nebyl ani v Kyšicích u Kladna, kde se loni v březnu odehrálo ozbrojené přepadení a zmizelo 2,3 milionu korun. "Bydlel jsem tehdy v Hloubětíně u jakéhosi Vasila, celé jméno neznám a adresu si nepamatuji," hájil se obžalovaný. Nápadnou okolnost, že mladík, zastřelený loni v květnu v areálu jisté společnosti v Praze 9, měl v plicích kulku vypálenou z jedné z příbramských zbraní, vysvětlil Opatskij jednoduše: "Zbraň jsem dostal od Vadima, nevím, kde ji vzal on." Ač Opatskij v podstatě vše popírá, obžaloba je postavena na výpovědích svědků či na balistických a dalších posudcích znalců. Např. variantu o hádce a neúmyslném výstřelu balistika vyvrací - průstřel v trupu Iriny Opatské svědčí podle znalců o tom, že se příběh v noci ze 2. na 3. srpna 2001 odehrál trochu jinak. Ozbrojenou loupež v kyšickém podniku, kde Opatskij "nikdy nebyl", zase vyvracejí přepadení zaměstnanci, jimž loni v březnu létaly nad hlavou kulky z pistolí. Ti pachatele, který si tehdy nemaskoval obličej, později na policii poznali. Stejně tak pachové stopy v Příbrami či náhodní svědci loňské vraždy pětadvacetiletého Čecha v Praze 9 hovoří proti Opatskému. Líčení bude pokračovat dnes a zítra. Paška naznačil, že "pokud se svědci dostaví, mohl by být rozsudek vynesen ve středu".
</TEXT>
<HEADING>
Čeho se měl podle obžaloby Opatskij dopustit
</HEADING>
<TEXT>
28. září 1999 vnikl s dalšími komplici do prodejny zbraní v Příbrami a ukradl 19 pistolí, 2 brokovnice a příslušné střelivo
1. března 2001 přepadl večer s dalšími komplici zaměstnance jisté firmy na Kladensku, několika výstřely je donutil zalehnout a uloupil téměř 2,5 milionu korun
12. května 2001 se vloupal do areálu jisté firmy v Praze 9 s úmyslem uloupit peníze, narazil však na tamějšího zaměstnance, zastřelil ho a uprchl
3. srpna 2001 asi hodinu po půlnoci se na ulici v Praze 10 pohádal se svojí ženou Irinou a na místě ji zastřelil mez
</TEXT>
</DOC>
<DOC>
<DOCID>LN-20021022030</DOCID>
<DOCNO>LN-20021022030</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Pražany, kteří včera ráno využili k přepravě stanici metra Florenc, přivítal ve vestibulu zpěv americké bluesové zpěvačky Sharon Lewisové. Spolu s kapelou Jan Kořínek Band přišla zazpívat na oslavu zprovoznění této stanice. Součástí akce byla i výstavka fotografií přibližující vzhled Florence těsně po povodni a její následnou rekonstrukci. Florenc, která byla spolu s dalšími šestnácti stanicemi zatopena, je v provozu od soboty. Kvůli snadnější orientaci usměrňovali včera zaměstnanci DP cestující na schodech z nástupiště. V zastávce je totiž zaměněn vchod s východem. Východ z metra je tak nyní blíže k ulici Křižíkova, kde je umístěna nástupní stanice náhradní autobusové linky X-C. Davy lidí z metra tak míří právě k této zastávce, odkud pokračují autobusem do Holešovic. Pro ně se tak doprava otevřením Florence paradoxně zkomplikovala. Mají totiž nyní proti stavu před i po povodni o jeden přestup navíc. Náhradní autobusová linka X-C od soboty jezdí místo z Pražského povstání do Holešovic právě jen z Florence. Stanice Florenc C je již třetí otevřenou z 25 stanic pražského metra, které byly v důsledku povodní uzavřeny. Celá trasa C bude v provozu 18. listopadu, avšak kromě Vltavské, kde je nutné vyměnit eskalátory. Na trase A začne 29. října fungovat stanice Muzeum, 21. prosince Můstek, Hradčanská a Dejvická a 15. ledna stanice Malostranská a Staroměstská.
</TEXT>
</DOC>
<DOC>
<DOCID>LN-20021022031</DOCID>
<DOCNO>LN-20021022031</DOCNO>
<DATE>10/22/02</DATE>
<TITLE>
Chceme s vámi mluvit, vzkázali policisté vrahovi * Poblíž místa posledního útoku byli zadrženi dva lidé
</TITLE>
<TEXT>
Telefonní číslo a delší text nechal prý neznámý vrah na místě svého posledního útoku. Vyšetřovatelé ho požádali, aby jim na toto číslo zavolal.
RICHMOND - Odstřelovač, který již téměř tři týdny řádí v okolí americké metropole, nechal policistům vzkaz, který doplnil telefonním číslem. Na něj chtěl údajně policistům zavolat. Vzkaz policisté našli na místě činu zatím posledního útoku, při němž byl v sobotu v noci na parkovišti restaurace u Ashlandu ve Virginii těžce zraněn 37letý muž. Úřady včera potvrdily, že na muže zaútočil týž člověk, který od 2. října v okolí Washingtonu zabil již devět lidí a kromě něj dva další zranil. "Osobě, která nám včera nechala vzkaz u (restaurace) Ponderosa: Chceme s vámi mluvit. Zavolejte na číslo, které jste nám dal," prohlásil šéf policie marylandského okresu Montgomery County Charles Moose, který neupřesnil, jaké číslo se našlo ani zda patřilo telefonnímu automatu nebo policejní služebně. Včera Moose učinil další prohlášení, zřejmě určené vrahovi. "Odpovíme na zprávu, kterou jsme dostali. Na odpovědi právě pracujeme," řekl Moose. Policie neuvedla, zda reagoval na první, nebo nějaký další vzkaz od vraha. Nedaleko místa sobotního útoku včera policisté podle televize CNN zadrželi dva muže. Oba byli vyslýcháni, avšak žádný z nich nebyl zatčen. Policie totiž nenalezla žádný důkaz, který by zadržené spojoval s útočníkem. Muž, jehož střelec postřelil v sobotu, podstoupil v neděli další operaci, při níž se podařilo vyjmout z jeho těla střelu. Laboratorní analýza potvrdila, že projektil vyšel ze stejné zbraně, jakou používá sniper. O komunikaci s policií se zabiják pokoušel již dříve. U místa útoku na 13letého chlapce ze 7. října byla nalezena tarotová karta se vzkazem "Milý policisto: Jsem Bůh". Místní list The Richmond TimesDispatch včera citoval nejmenovaný policejní zdroj, podle něhož střelec nechal v lesíku u restaurace kromě čísla i "delší text". Zároveň bez dalšího upřesnění prohlásil, že sniper za sebou nechal již několik tarotových karet pro policisty. Obyvatelé okolí americké metropole jsou kvůli řádění zabijáka stále nervóznější. Úřady v několika okresech ve Virginii poblíž místa sobotního útoku nechaly včera dočasně zavřít státní školy. Na 200 tisíc žáků a studentů tak zůstalo doma.
</TEXT>
<HEADING>
Francouzská spojka?
</HEADING>
<TEXT>
Překvapivé prohlášení vydaly včera úřady ve Francii. Podle nich se jeden ze studentů elitní vojenské školy Saint-Cyr Coetquidan v Bretani, 25letý podporučík, bez vysvětlení nevrátil ze srpnové dovolené v USA. Podle školy, která ho nyní vede jako prvního dezertéra ve své 200leté historii, šlo o vynikajícího střelce. Spojit zmizení kadeta s útoky snipera v USA napadlo další studenty školy, kteří svého spolužáka údajně poznali na neoficiálním policejním portrétu ve francouzské televizi. Americká policie nicméně žádný portrét podezřelého nezveřejnila.
Překvapivé prohlášení vydaly včera úřady ve Francii. Podle nich se jeden ze studentů elitní vojenské školy Saint-Cyr Coetquidan v Bretani, 25letý podporučík, bez vysvětlení nevrátil ze srpnové dovolené v USA. Podle školy, která ho nyní vede jako prvního dezertéra ve své 200leté historii, šlo o vynikajícího střelce. Spojit zmizení kadeta s útoky snipera v USA napadlo další studenty školy, kteří svého spolužáka údajně poznali na neoficiálním policejním portrétu ve francouzské televizi. Americká policie nicméně žádný portrét podezřelého nezveřejnila.
</TEXT>
</DOC>
<DOC>
<DOCID>LN-20021022032</DOCID>
<DOCNO>LN-20021022032</DOCNO>
<DATE>10/22/02</DATE>
<GEOGRAPHY>LONDÝN</GEOGRAPHY>
<TEXT>
Britský ministerský předseda Tony Blair využil sobotní schůzky s indickým premiérem Atalem Bihárím Vádžpéjím, aby naléhal na indickou koupi britských vojenských letadel Hawk, napsal list The Daily Telegraph. Konkurentem britských hawků jsou v Indii české letouny L-159, vyráběné v Aeru Vodochody. Češi, za nimiž stojí jejich americký spoluvlastník Boeing, nejsou zcela bez naděje. Jde o obchod za 1,5 miliardy dolarů.
</TEXT>
</DOC>
<DOC>
<DOCID>LN-20021022033</DOCID>
<DOCNO>LN-20021022033</DOCNO>
<DATE>10/22/02</DATE>
<GEOGRAPHY>BRATISLAVA</GEOGRAPHY>
<TEXT>
Mezi 150 poslanci slovenského parlamentu je devět jmen, která lze najít i v Cibulkových seznamech. Osm poslanců bylo vedeno jako důvěrníci, jeden jako agent. Z opozičního Hnutí za demokratické Slovensko jsou v seznamu kromě předsedy Vladimíra Mečiara i Vojtech Tkáč a Viliam Veteška. Jozef Banáš z vládní Aliance nového občana je jediný veden jako agent a tajný spolupracovník.
</TEXT>
</DOC>
<DOC>
<DOCID>LN-20021022034</DOCID>
<DOCNO>LN-20021022034</DOCNO>
<DATE>10/22/02</DATE>
<GEOGRAPHY>MINSK</GEOGRAPHY>
<TEXT>
Bělorusko včera oznámilo, že uzavírá misi Organizace pro bezpečnost a spolupráci v Evropě (OBSE) v Minsku. Tomuto kroku předcházelo odmítnutí prodloužit víza mnoha ze zaměstnanců organizace, kteří museli Bělorusko opustit; v současné době zastupuje misi jediný diplomat. Běloruský prezident Alexandr Lukašenko označil loni tehdejšího šéfa mise Hanse-Georga Wiecka za špiona.
</TEXT>
</DOC>
<DOC>
<DOCID>LN-20021022035</DOCID>
<DOCNO>LN-20021022035</DOCNO>
<DATE>10/22/02</DATE>
<GEOGRAPHY>HAAG/BĚLEHRAD</GEOGRAPHY>
<TEXT>
Mezinárodní trestní tribunál pro bývalou Jugoslávii (ICTY) v nizozemském Haagu včera zveřejnil obvinění vznesená proti třem bývalým důstojníkům bosenskosrbské armády. Týkají se masakru osmi tisíc muslimských mužů a chlapců ve východobosenské Srebrenici v roce 1995. Dvě zapečetěná obvinění, související s tímto zločinem, přivezla včera do Bělehradu hlavní žalobkyně ICTY Carla Del Ponteová. Odmítla však prozatím prozradit identitu obviněných a nesdělila ani další podrobnosti. Drago Nikolic, Vujadin Popovic a Ljubiša Beara byli obviněni ze zabíjení muslimských vězňů a z nuceného přesídlení desetitisíců žen a dětí ze srebrenické enklávy.
</TEXT>
</DOC>
<DOC>
<DOCID>LN-20021022036</DOCID>
<DOCNO>LN-20021022036</DOCNO>
<DATE>10/22/02</DATE>
<GEOGRAPHY>WASHINGTON</GEOGRAPHY>
<TEXT>
Americká armáda přesouvá asi 26 svých bojových vrtulníků z Německa do Kuvajtu v rámci posilování jednotek v Perském zálivu, kde hrozí další válka s Irákem. S odvoláním na nejmenovaného amerického představitele to včera uvedla agentura AFP. Přesun začal minulý týden. Zahrnuje 340 vojáků z německé základny Illesheim spolu s 20 vrtulníky Apache AH-64 a asi šesti vrtulníků UH-60 Black Hawk, upřesnil představitel.
</TEXT>
</DOC>
<DOC>
<DOCID>LN-20021022037</DOCID>
<DOCNO>LN-20021022037</DOCNO>
<DATE>10/22/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy včera předložily ostatním čtyřem stálým členům Rady bezpečnosti OSN přehodnocený návrh nové rezoluce OSN k odzbrojení Iráku. Sdělil to mluvčí amerického ministerstva zahraničí Richard Boucher. Text návrhu převzaly delegace na schůzce stálých členů RB (USA, Francie, Británie, Rusko a Čína) v newyorském sídle OSN. Návrh počítá s tím, že "budou následky", pokud se Bagdád odmítne podřídit zbrojním inspekcím, dodal Boucher.
</TEXT>
</DOC>
<DOC>
<DOCID>LN-20021022038</DOCID>
<DOCNO>LN-20021022038</DOCNO>
<DATE>10/22/02</DATE>
<GEOGRAPHY>MELBOURNE</GEOGRAPHY>
<TEXT>
Po zuby ozbrojený muž vešel včera ráno místního času do učebny Monashské univerzity v Melbourne, vytáhl pistoli a začal střílet do studentů. Dva z nich zabil a pět dalších zranil. Pak ho přemohli spolužáci obětí. Podle svědků bylo pachateli kolem 30 let a byl asijského původu, stejně jako dva mrtví studenti. Šíleného střelce po incidentu zatkla melbournská policie. Do uzávěrky tohoto vydání ale nezveřejnila ani jeho totožnost, ani motiv činu. "Měl u sebe několik střelných zbraní," řekl pouze detektiv Trevor Parks. "Vešel do třídy a pak došlo ke střelbě." Podle Parkse bylo oběma obětem kolem dvaceti let. Dva z pěti zraněných byli převezeni vrtulníkem do nemocnice, jeden s vážným poraněním břicha a druhý s prostřelenou nohou a rukou. Tři zbývající utrpěli lehká zranění. Vedení univerzity po činu vyzdvihlo odvahu studentů, kteří útočníka přemohli. "Ti, kdo se vrhli na ozbrojeného muže, udělali skvělou práci. Zachránili nás od dalších vražd a zranění," prohlásil prorektor Monashské univerzity Peter Darvall. K řádění šíleného střelce v Melbourne došlo v době, kdy se celá Austrálie vzpamatovává z krvavého atentátu v letovisku indonéského ostrova Bali, při němž před deseti dny zahynulo nejméně 180 turistů, z toho většina Australanů. Proto se většina studentů přítomných v budově v první chvíli lekla, že jde o pumový útok. "Slyšeli jsme jen hrozný křik a běželi jsme ven," řekla studentka, která se představila jako Samara. "Po tom, co se stalo na Bali, jsme mysleli, že v budově je bomba," dodala další studentka Claire Frickeová. K nejhoršímu podobnému masakru v dějinách Austrálie došlo v roce 1996, kdy ozbrojený muž zabil v tasmánském turistickém letovisku Port Arthur 35 lidí.
</TEXT>
</DOC>
<DOC>
<DOCID>LN-20021022039</DOCID>
<DOCNO>LN-20021022039</DOCNO>
<DATE>10/22/02</DATE>
<TITLE>
Evropské peníze i možnost vyhlásit nezávislost, ovšem zřejmě v bohatší a klidnější budoucnosti, volili tuto neděli Černohorci.
</TITLE>
<GEOGRAPHY>PODGORICA</GEOGRAPHY>
<TEXT>
Nedělní parlamentní volby v Černé Hoře skončily vítězstvím umírněných stoupenců nezávislosti a výhodné spolupráce s Evropou, v jejichž čele stojí stávající prezident Milo Djukanović. Demokratická listina pro evropskou Černou Horu, v níž dominuje Djukanovičova Demokratická strana socialistů, získala podle odhadů nevládní organizace Centrum pro demokratické volby nadpolovičních 39 ze 75 křesel v parlamentu. Djukanović v březnu pod tlakem Evropské unie přistoupil na její (dosud neprovedený) plán vytvoření státní unie Srbska a Černé Hory: soustátí by se mělo společně rozhodovat vlastně jen v otázkách zahraničních a obranných. Djukanović se s přijetím projektu zavázal také k tomu, že případné referendum o úplné nezávislosti Černé Hory nevyhlásí dříve než za tři roky. EU je vedena snahou zachovat v neklidném balkánském regionu stabilitu. A to tak, že se snaží předcházet dalšímu štěpení postjugoslávských soustátí i států. Nedělní předčasné volby, vyvolané nespokojeností s Djukanovičovým březnovým rozhodnutím, tak byly i hlasováním o důvěře v tohoto dlouholetého vůdce. Prezident, který se vyznačuje bezbřehým pragmatismem, tedy opět přesvědčil spoluobčany, že zjara udělal nejlepší možný obchod. Blok Společně pro Jugoslávii, bojující za setrvání v co nejužším svazku se Srbskem, získal 30 křesel. Radikální stoupenci nezávislosti z Liberálního svazu mají zřejmě čtyři mandáty. Formace černohorských Albánců bude mít v parlamentu dva zástupce.
PODGORICA - Nedělní parlamentní volby v Černé Hoře skončily vítězstvím umírněných stoupenců nezávislosti a výhodné spolupráce s Evropou, v jejichž čele stojí stávající prezident Milo Djukanović. Demokratická listina pro evropskou Černou Horu, v níž dominuje Djukanovičova Demokratická strana socialistů, získala podle odhadů nevládní organizace Centrum pro demokratické volby nadpolovičních 39 ze 75 křesel v parlamentu. Djukanović v březnu pod tlakem Evropské unie přistoupil na její (dosud neprovedený) plán vytvoření státní unie Srbska a Černé Hory: soustátí by se mělo společně rozhodovat vlastně jen v otázkách zahraničních a obranných. Djukanović se s přijetím projektu zavázal také k tomu, že případné referendum o úplné nezávislosti Černé Hory nevyhlásí dříve než za tři roky. EU je vedena snahou zachovat v neklidném balkánském regionu stabilitu. A to tak, že se snaží předcházet dalšímu štěpení postjugoslávských soustátí i států. Nedělní předčasné volby, vyvolané nespokojeností s Djukanovičovým březnovým rozhodnutím, tak byly i hlasováním o důvěře v tohoto dlouholetého vůdce. Prezident, který se vyznačuje bezbřehým pragmatismem, tedy opět přesvědčil spoluobčany, že zjara udělal nejlepší možný obchod. Blok Společně pro Jugoslávii, bojující za setrvání v co nejužším svazku se Srbskem, získal 30 křesel. Radikální stoupenci nezávislosti z Liberálního svazu mají zřejmě čtyři mandáty. Formace černohorských Albánců bude mít v parlamentu dva zástupce.
</TEXT>
</DOC>
<DOC>
<DOCID>LN-20021022040</DOCID>
<DOCNO>LN-20021022040</DOCNO>
<DATE>10/22/02</DATE>
<TITLE>
Zpoždění v dodávkách lehkovodních reaktorů prý přimělo Pchjongjang, aby odstoupil od dohody o zmrazení jeho jaderného programu.
</TITLE>
<GEOGRAPHY>SOUL</GEOGRAPHY>
<TEXT>
Severokorejský režim včera poprvé reagoval na oznámení Spojených států, že navzdory příslibům pokračuje ve výrobě jaderných zbraní. Nepřiznal sice přímo, že na atomové bombě pracuje, vyjádřil pouze ochotu o celé věci jednat. "Vážně uvažujeme o nynější situaci. Pokud jsou Spojené státy ochotny ukončit svou nepřátelskou politiku vůči Severní Koreji, Severní Korea je také ochotna vyřešit bezpečnostní otázky dialogem," řekl vysoký severokorejský představitel Kim Jong-nam členům jihokorejské delegace, která od neděle jedná v Pchjongjangu. O průběhu rozhovorů informovala jihokorejská média - žádní jiní zahraniční novináři nebyli ke sledování akce připuštěni. Podle šéfa jihokorejské delegace, ministra pro sjednocení Korejského poloostrova Čong Se-hjon, Severokorejci "silně" naznačovali, že připravují oficiální stanovisko k tématu výroby jaderných zbraní. Neuvedl ale, kdy chtějí se svým postojem vyjít na veřejnost.
</TEXT>
<HEADING>
Změna témat
</HEADING>
<TEXT>
Rozhovory v Pchjongjangu jsou osmým podobným setkáním od setkání vůdců obou korejských rivalů v roce 2000. Hlavním tématem mělo být další usmiřování na poloostrově, přednost ale dostala otázka severokorejských jaderných zbraní. Spojené státy totiž před několika dny oznámily, že představitelé Pchjongjangu se začátkem října při jednání s americkou delegací přiznali, že pokračují ve vývoji jaderných zbraní. Atomový program KLDR měl být přitom zmrazen na základě dohody z roku 1994, na jejímž základě měla Severní Korea přislíbenou zahraniční pomoc při výstavbě lehkovodních reaktorů, u nichž je menší riziko zneužití k vojenským účelům. Pchjongjangský rozhlas ale včera uvedl, že dohoda byla zpochybněna kvůli zpožděním při amerických dodávkách komponentů pro severokorejské reaktory. "Osm let po přijetí dohody se USA pořád pohybují kolem startovní čáry," uvedl rozhlas. Práce na lehkovodních reaktorech byly zahájeny teprve před několika měsíci, po odhalení severokorejského jaderného programu ale možná budou opět zastaveny. Spojené státy totiž uvažují o tom, že od dohody z roku 1994 ustoupí. Náměstek amerického ministra zahraničí James Kelly, který vedl delegaci USA při pchjongjangských jednáních, ale včera prohlásil, že rozhodnutí v této věci zatím nepadlo. Američané nicméně trvají na tom, že Severokorejci musejí vývoj či výrobu jaderných zbraní bezprostředně zastavit. Tento názor sdílí i jihokorejská vláda, která je ale ochotna se Severní Koreou nadále jednat.
Rozhovory v Pchjongjangu jsou osmým podobným setkáním od setkání vůdců obou korejských rivalů v roce 2000. Hlavním tématem mělo být další usmiřování na poloostrově, přednost ale dostala otázka severokorejských jaderných zbraní. Spojené státy totiž před několika dny oznámily, že představitelé Pchjongjangu se začátkem října při jednání s americkou delegací přiznali, že pokračují ve vývoji jaderných zbraní. Atomový program KLDR měl být přitom zmrazen na základě dohody z roku 1994, na jejímž základě měla Severní Korea přislíbenou zahraniční pomoc při výstavbě lehkovodních reaktorů, u nichž je menší riziko zneužití k vojenským účelům. Pchjongjangský rozhlas ale včera uvedl, že dohoda byla zpochybněna kvůli zpožděním při amerických dodávkách komponentů pro severokorejské reaktory. "Osm let po přijetí dohody se USA pořád pohybují kolem startovní čáry," uvedl rozhlas. Práce na lehkovodních reaktorech byly zahájeny teprve před několika měsíci, po odhalení severokorejského jaderného programu ale možná budou opět zastaveny. Spojené státy totiž uvažují o tom, že od dohody z roku 1994 ustoupí. Náměstek amerického ministra zahraničí James Kelly, který vedl delegaci USA při pchjongjangských jednáních, ale včera prohlásil, že rozhodnutí v této věci zatím nepadlo. Američané nicméně trvají na tom, že Severokorejci musejí vývoj či výrobu jaderných zbraní bezprostředně zastavit. Tento názor sdílí i jihokorejská vláda, která je ale ochotna se Severní Koreou nadále jednat.
</TEXT>
</DOC>
<DOC>
<DOCID>LN-20021022041</DOCID>
<DOCNO>LN-20021022041</DOCNO>
<DATE>10/22/02</DATE>
<TITLE>
Ve "špinavé válce" zkorumpované vlády a levicových radikálů vítězí brutálnější ze soupeřů. Takže nikdo
</TITLE>
<TEXT>
Téměř pět tisíc obětí si již zřejmě vyžádal konflikt mezi nepálskými maoisty a vládou. Komentátoři pro střet stále častěji používají označení "špinavá válka".
KÁTHMÁNDÚ - Devatenáctiletý Khumár odešel ze své vesnice do metropole Káthmándú, kde pracuje jako nádeník. Uprchl jak před maoistickými partyzány, tak nepálskými vládními jednotkami. "Zkraje se mi myšlenky maoistů líbily: brojili proti alkoholu a nevěstincům. Tvrdili, že bojují proti bohatým. Pak jsem ale zjistil, že nezabíjejí jen bohaté, ale i chudé," tvrdí Khumár. Podle některých svědků jsou na maoisty ovládaném území zakázány i karetní (hazardní) hry či poslech rádia. "Jednoho dne přišli do vesnice a vyhlásili, že každý zdravý mladý muž s nimi musí odejít. Pokud rodina nesouhlasila, musela zaplatit výkupné 300 dolarů. V mé vesnici téměř nikdo tolik peněz nemá," popisuje maoistické metody Khumár. Venkované se ale podle Khumára nedočkají dobrého zacházení ani ze strany vládních vojáků. "Postavili si na návsi strážnici a vyhlásili zákaz nočního vycházení. Můj soused se šel v noci vymočit a policie ho zastřelila: pak prohlásila, že je maoista," vypráví Khumár. "On ale maoista nebyl, jen se mu v noci chtělo močit. Ve vsi nemáme v domech záchody, tak šel prostě ven," dodává mladík, který se nyní těžce protlouká životem v nepálském hlavním městě.
</TEXT>
<HEADING>
Komunisté v monarchii kast
</HEADING>
<TEXT>
Téměř pět tisíc Nepálců již od roku 1996 zahynulo v bojích mezi vládou a maoisty. Přesněji řečeno: Nepálskou komunistickou stranou (NCP-M) maoistického typu. Kromě ní totiž existuje v Nepálu několik dalších tzv. komunistických stran, které vyplňují celé politické spektrum od středu doleva. Přesný počet obětí konfliktu nelze zjistit, údaje obou stran se od sebe výrazně liší. Nepálské království, jediná hinduistická monarchie na světě, patří k nejchudším zemím vůbec. Nepál proto není schopen přežít bez zahraniční pomoci. Hinduistická většina - asi 86 procent obyvatel - se přidržuje tradičního (a diskriminačního) systému kast. Desítky národnostních menšin, z nichž mnohé žijí v horách daleko od metropole, cítí jen pramalou sounáležitost s politickým centrem země, jímž je údolí kolem metropole Káthmándú a přilehlá oblast. Aby toho nebylo dost, prvního červnového dne loňského roku spustil následník trůnu Dípéndra při večeři palbu na nejbližší příbuzné. Zabil i svého otce, vládce země, a poté zastřelil také sám sebe. Masakr nebyl věrohodně vysvětlen, země se nyní potácí od jedné vládní krize ke druhé. Maoisté nyní kontrolují území na východě a západě země. Gerila čítá pět až osm tisíc bojovníků. Jejím cílem je prý zničit monarchii, provést pozemkovou reformu, zrušit kasty a otrocké postavení žen. Maoisté slibují rovný přístup ke vzdělání i boj s všudypřítomnou a zničující korupcí. Jistě úctyhodné. Problém spočívá v tom, že nemají konkrétní plán ani podporu ze zahraničí. Hrstka intelektuálů, jež gerilu řídí, je navíc obklopena masou nevzdělaných venkovských bojovníků, z nichž mnozí byli ke vstupu do hnutí donuceni. Problémem je i násilí, kterého maoisté k naplnění cílů užívají.
</TEXT>
<HEADING>
Špinavá cesta jako v Peru
</HEADING>
<TEXT>
Nepálské válce se proto začíná říkat "špinavá". Toto pojmenování se vžilo pro peruánskou situaci 70. a 80. let, kdy zkorumpovaná vláda brutálně vraždila tisíce nevinných vesničanů v horách, údajně v boji proti rovněž brutální (maoistické) organizaci Světlá stezka. Ostatně nepálští partyzáni se metodami Světlé stezky nechali inspirovat. V Peru se na základě studia dosud tajných dokumentů ukazuje, že mnohé vraždy, jež se původně připisovaly Světlé stezce, provedla armáda. Podle informací nevládní organizace INSEC je prý také nepálský stát odpovědný za asi 70 procent politických vražd. K podobným závěrům došla i skupina Amnesty International. Brutalita obou stran konfliktu ohrožuje přímo základy státnosti. "Nepál je v tak otřesném stavu, že se tu může přihodit téměř cokoliv: převrat, další výjimečný stav, masivní útok maoistů na metropoli Káthmándú," míní novinář a znalec oblasti Thomas Mathew. "Mnozí Nepálci podporují maoisty ne proto, že by se jim líbila jejich filozofie. Žijí ale v natolik otřesných podmínkách, že se jim jakákoliv změna zdá být lepší než současný stav," konstatuje Thomas Mathew.
NEPÁL
Počet obyvatel 25,9 milionu (odhad z roku 2002)
Rozloha 147,181 km2 (zhruba 2krát větší než ČR, jen 20 procent půdy však lze obdělávat)
Náboženství hinduismus zhruba 86 % buddhismus téměř 8 % islám téměř 4 %
Lidé pod hranicí chudoby 42 %
HDP na obyvatele 1400 USD (odhad z roku 2001,
10krát méně než v ČR)
Zdroj: CIA World Factbook
</TEXT>
</DOC>
<DOC>
<DOCID>LN-20021022042</DOCID>
<DOCNO>LN-20021022042</DOCNO>
<DATE>10/22/02</DATE>
<TITLE>
Špidlova vláda pokračuje v bezstarostné finanční jízdě
</TITLE>
<TEXT>
Tento rozpočet je poctivý, nic nepředstírá, řekl o včera schváleném návrhu ministr financí Bohuslav Sobotka. Není to pravda, a to hned na několikerý způsob. Předně, šéf českých financí dokola opakuje, že rozpočet nešel v principu jinak sestavit, protože, řečeno politickým žargonem - "situace je taková, jaká je". Ale kdo za to může? Nepřízeň osudu, která kdysi postihla Českou republiku a teď se své oběti ne a ne pustit? Nikoli. Na vině je neochota vládních politiků s rozpočtem cokoliv podstatného dělat. Pravicové vlády schovávaly vnější dluhy transformace, levicová vláda (za podpory KDU-ČSL, posléze ODS) zase vnitřní rozpočtový dluh, vytvářený neúnosným sociálním systémem (s tím začal už druhý Klausův kabinet). Špidlova vláda v tom úspěšně pokračuje.
</TEXT>
<HEADING>
Řeči, zas jen řeči
</HEADING>
<TEXT>
Na první pohled to ovšem vypadá, že Česko dosud nemělo poctivější a otevřenější vládu. Mluví se o ztrátách konsolidační agentury, o potřebnosti změny sociálních zákonů. Ale v tom je právě problém, pouze se mluví, předstírá se snaha, a řešení se odkládá. V novém návrhu rozpočtu se tak odložila splátka za nevymahatelné úvěry z bývalých státních bank. Unionisté tím podmiňovali svůj souhlas s rozpočtem, nikdo ale nechápe proč. Konsolidační agentura, kam špatné, prakticky nevymahatelné půjčky putovaly, na tom nebude lépe. Ztracené miliardy se nevrátí a stejně budou muset být v dalších letech splaceny. Unie svobody pod vedením své "ekonomické odbornice", právničky Hany Marvanové, tím pro státní finance nedocílila vůbec ničeho. Jediné, co teď může prodávat, je sražení deficitního čísla ze 157 na 111 miliard. Ale kdo je ještě schopen v těchto příšerných cifrách rozlišovat. Přesun ztráty konsolidační agentury a minimální škrty ve výdajích ministerstev nelze považovat za žádný politický úspěch, i když by si US-DEU velmi přála, aby to tak bylo. Je to drahý make-up, pod nímž zůstává stará kůže, do jejíž transplantace se nikomu nechce. Ani sociální demokracii, ani lidovcům, kteří považují za nutné udržet, ne-li zvýšit staré dobré sociální jistoty. Ministr Sobotka sice znovu slíbil, že příště už opravdu bude rozpočet vycházet z nových sociálních zákonů, které sníží každoroční běžný schodek. Ale kdo tomu může věřit, když předseda ČSSD a premiér Vladimír Špidla považuje český systém penzí a sociální záchrany za dlouhodobě poddimenzovaný? A jak se na tak zásadních změnách chce domluvit kabinet, který se hroutí při jednom nepromyšleném hlasování stranicky nezařaditelné poslankyně?
</TEXT>
<HEADING>
Povodňová inspirace
</HEADING>
<TEXT>
Bohuslav Sobotka se při obhajobě rozpočtu (deficitu) často odvolával na povodně. Tvrdil, že rozpočet je sestavován právě s ohledem na potřebu rekonstrukce postižených území a pomoc vyplaveným. V konečné verzi ale moc nezbylo, největší částka, sedm a půl miliardy korun, má přijít z půjčky Evropské investiční banky, o níž se bude v parlamentu jednat zvlášť, mimo schvalování rozpočtu. Nikdo nepochybuje o tom, že vláda bude mít s odstraňováním následků záplav plné ruce práce, ale s žalostným stavem českého rozpočtu to nemá co dělat. Jeho příčina je v onom zastírání a odkládání problémů, které tak nádherně demonstroval právě ministr Sobotka, když se příšerná čísla (běžný deficit už vyskakuje na 80 miliard, Zemanova vláda letos slibovala deset!!!) snažil zakrýt psychologickým odkazem na živelní katastrofu. A přitom právě povodeň byla vhodným impulsem k novému zamyšlení nad tím, k čemuže vlastně máme společné finance, co z nich musíme bezpodmínečně hradit a kde je nutné počítat s rezervami do budoucna. Ministr Sobotka tyto otázky určitě probírá se svými poradci, kteří samozřejmě tlačí na potřebné změny. Ale když jde do tuhého, musí se řídit politickým zadáním svého předsedy. A to je jasné: neměnit nic, co by mohlo oslabit vliv státu na zajišťování vysokého sociálního standardu. Jistoty musí přece podle Špidly dávat stát, čili vládnoucí politická strana. Budiž, je to premiérovo nejhlubší sociálnědemokratické přesvědčení, ale pak je také jasné, že vyrovnanějších financí se Česko nedočká nikdy. Když má vláda obrovské problémy v letech slušného hospodářského růstu, jak asi bude vypadat běžný deficit (zbavený nánosů starých dluhů) při zpomalení ekonomiky. A to jednou, možná už brzy, nutně přijde.
Bohuslav Sobotka se při obhajobě rozpočtu (deficitu) často odvolával na povodně. Tvrdil, že rozpočet je sestavován právě s ohledem na potřebu rekonstrukce postižených území a pomoc vyplaveným. V konečné verzi ale moc nezbylo, největší částka, sedm a půl miliardy korun, má přijít z půjčky Evropské investiční banky, o níž se bude v parlamentu jednat zvlášť, mimo schvalování rozpočtu. Nikdo nepochybuje o tom, že vláda bude mít s odstraňováním následků záplav plné ruce práce, ale s žalostným stavem českého rozpočtu to nemá co dělat. Jeho příčina je v onom zastírání a odkládání problémů, které tak nádherně demonstroval právě ministr Sobotka, když se příšerná čísla (běžný deficit už vyskakuje na 80 miliard, Zemanova vláda letos slibovala deset!!!) snažil zakrýt psychologickým odkazem na živelní katastrofu. A přitom právě povodeň byla vhodným impulsem k novému zamyšlení nad tím, k čemuže vlastně máme společné finance, co z nich musíme bezpodmínečně hradit a kde je nutné počítat s rezervami do budoucna. Ministr Sobotka tyto otázky určitě probírá se svými poradci, kteří samozřejmě tlačí na potřebné změny. Ale když jde do tuhého, musí se řídit politickým zadáním svého předsedy. A to je jasné: neměnit nic, co by mohlo oslabit vliv státu na zajišťování vysokého sociálního standardu. Jistoty musí přece podle Špidly dávat stát, čili vládnoucí politická strana. Budiž, je to premiérovo nejhlubší sociálnědemokratické přesvědčení, ale pak je také jasné, že vyrovnanějších financí se Česko nedočká nikdy. Když má vláda obrovské problémy v letech slušného hospodářského růstu, jak asi bude vypadat běžný deficit (zbavený nánosů starých dluhů) při zpomalení ekonomiky. A to jednou, možná už brzy, nutně přijde.
</TEXT>
</DOC>
<DOC>
<DOCID>LN-20021022043</DOCID>
<DOCNO>LN-20021022043</DOCNO>
<DATE>10/22/02</DATE>
<TITLE>
Havel prý žehlil Zemanovu unáhlenost
</TITLE>
<TEXT>
Prezident Václav Havel se snažil napravit důsledky upovídanosti tehdejšího premiéra Miloše Zemana. Zavolal vysokým představitelům vlády George W. Bushe a sdělil jim, že Zemanovy výroky o pražské schůzce teroristy Muhammada Atty s iráckým diplomatem jsou nepodložené. Alespoň tak to tvrdí americký list The New York Times. Zeman a ministr vnitra Stanislav Gross vystupují v celé story jako prosťáčci - chopí se předběžné zprávy tajných agentů a hned s ní běží do světa. Naopak prezident situaci moudře řeší - diskrétně radí spojencům, aby informace dvou vládních činitelů ignorovali. Na aféře nejvíce zaráží, že ji americkému novináři měli vycvrlikat státní úředníci spojení s tajnými službami. Barvitě líčili "zuřivost" českých kontrašpionů nad tím, co jim premiér vyvedl. Čtenář se od nich dozvídá, že prezident pověřil šetřením kauzy své "důvěrníky", kteří neoficiálně vyzpovídali tajné agenty, jak že to vlastně s tím Attou bylo. Pak to řekli Havlovi a ten zas Bílému domu. Je dobré, že prezident má své důvěrníky. Horší by bylo, pokud by zároveň opravdu byli i důvěrníky profesionálů z tajných služeb, kteří jim za zády vlády dodávají informace. Je skvělé, že někdo napravuje chyby ministrů vnitra a premiérů. Hloupé je, když informace o tom s gustem pouštějí do světa státem placení úředníci. Doufejme, že je tento obraz toho, jak se v Praze dělá světová politika, jen "bludem" mizerného novináře, jak tvrdí Havlův mluvčí. Druhou možností totiž je, že v bludu žijí všichni lidé, kteří věří v profesionalitu českých tajných služeb a státních úředníků.
</TEXT>
</DOC>
<DOC>
<DOCID>LN-20021022044</DOCID>
<DOCNO>LN-20021022044</DOCNO>
<DATE>10/22/02</DATE>
<TITLE>
Ministerstvo školství kouzlí s penězi
</TITLE>
<TEXT>
Sto osmnáct milionů určených původně na výzkum a vývoj, hlavně pro vysoké školy, náhle a bez konzultací změnilo svůj cíl. Nějaký ministerský úředník rozhodl, že výzkum a vývoj se bez této částky obejde, protože politickou prioritou nové ministryně jsou mzdy. Petra Buzková část prostředků na zvýšení mezd získala zvenčí, větší část bude ale muset najít ve svém vlastním resortu. Jak to bude vypadat, předvádějí její podřízení: času je prý málo, a proto nekonzultovali svůj záměr ani s Radou vlády pro výzkum a vývoj, a dokonce ani s odborem vysokých škol vlastního ministerstva. Politická objednávka přece není předmětem diskuse, heslo dne velí: všechny peníze na mzdy. Ministerstvo předvádí vskutku koncepční práci. Seženeme peníze na platy za každou cenu, a máme úspěch zaručen. Zastavení či zrušení nějakých výzkumných projektů pro "pár podivínů", co to je proti mase uspokojených učitelů? Výzkum je v ČR už několik let na chvostu priorit, a pokud jde o výši vynaložených prostředků v procentech HDP, nemůžeme se s Evropou poměřovat. O přibližování těm nejvyspělejším státům nemůže být ani řeči, spíše to vypadá na plánovitou snahu předělat zemi na velmoc v oboru kompletování výrobků. U pásu nikdo výzkum nepotřebuje, stačí jen modifikovat šťastně zapomenuté předvolební heslo ČSSD. Budeme společností vzdělaných montážních dělníků.
</TEXT>
</DOC>
<DOC>
<DOCID>LN-20021022045</DOCID>
<DOCNO>LN-20021022045</DOCNO>
<DATE>10/22/02</DATE>
<TITLE>
Němci chtějí gumový Pakt stability
</TITLE>
<TEXT>
Bez rozpočtové disciplíny není stabilní měny, řekli si otcové a matky eura. V duchu této maximy se pak pod pohrůžkou sankcí zavázali, že se budou v hospodaření svých vlád držet zkrátka. Zmiňovaný závazek, nazývaný Pakt stability a růstu, se ale teď politikům nehodí. Šéf Evropské komise Romano Prodi jej považuje za stupidní, neboť neodpovídá pružné podstatě moderní globální ekonomiky. V tom ho nyní, i když opatrně, podpořila německá vláda. Kancléř Schröder odsoudil slovo stupidní, ale mluvil o jakési "možné interpretaci", která dovoluje volnější práci s ustanoveními paktu. Ministr Eichel doplnil ohledy na špatný vývoj ekonomiky. A Joschka Fischer zakončil tím, že co si Německo v krizi teď vypůjčí, během budoucího boomu do centu vrátí. Dohody a závazky zřejmě pro německé vládní politiky neznamenají vůbec nic. Než by se kvůli stabilitě eura namáhali s reformou rozpočtu, raději proti svým slibům zvyšují daně a vymlouvají se na nepříznivé okolnosti. Německá koalice je sice rudo-zelená, té naší duhové se ale hodně podobá. Jenom uklidňující hlas Joschky Fischera tu schází. Ale možná že by ani on nepomohl, když už Miloš Zeman s úplně stejným slibem hrdě a spokojeně odešel, ačkoliv k vracení peněz se pořád nikdo nemá.
</TEXT>
</DOC>
<DOC>
<DOCID>LN-20021022046</DOCID>
<DOCNO>LN-20021022046</DOCNO>
<DATE>10/22/02</DATE>
<TITLE>
Ad LN 11. 10.: Petr Pithart se stal prezidentským kandidátem KDU-ČSL
</TITLE>
<TEXT>
Před časem u nás vyšla kniha autorského kolektivu skrytého pod názvem PODIVEN. Jmenovala se "Češi v dějinách nové doby" a jejími autory byli právník Petr Pithart, psychiatr Petr Příhoda a historik Milan Otáhal. Hodnocení českého národa v knize nevyznívá vůbec dobře. Čechům stále něco chybí. Projevuje se u nich malost, slabost, nerozhodnost, bezmocnost, nezralost pro hodnocení vlastního státu atd. Snad ani nemáme právo na vlastní existenci. To, co se stalo mezi námi a Němci, jsme vlastně zavinili my! Budiž. Je to svobodné vyjádření názorů autorského kolektivu. Jen když dnes čtu, že se pan Pithart chystá kandidovat na prezidenta republiky, nechápu, jak se může snažit stát v čele tak podřadného národa.
</TEXT>
</DOC>
<DOC>
<DOCID>LN-20021022047</DOCID>
<DOCNO>LN-20021022047</DOCNO>
<DATE>10/22/02</DATE>
<TITLE>
Ad LN 15. 10.: Veřejnost není shromáždění sotva ochmýřených laiků
</TITLE>
<TEXT>
Chtěl jsem si konečně pořídit Mein Kampf, ale než jsem se rozkýval, bylo pozdě. V knihkupectví mně tenkrát řekli, že jsem přišel o den později. Bylo to pro mě jako pro člověka smýšlejícího celý život demokraticky nepochopitelné. Cenzura je snad záležitost fašistická a bolševická. Více mně vadí, že novodobí náckové u nás demonstrují pod ochranou policie, aby náhodou nedostali přes hubu od anarchistů. Reakce některých politiků, včetně ministra spravedlnosti Rychetského, na usnesení Nejvyššího soudu svědčí o způsobu jejich práce. Vyskakovali jak papíroví čerti, aniž si usnesení tohoto orgánu pořádně prostudovali.
</TEXT>
</DOC>
<DOC>
<DOCID>LN-20021022048</DOCID>
<DOCNO>LN-20021022048</DOCNO>
<DATE>10/22/02</DATE>
<TITLE>
Ad LN 19. 10.: Zemanovu kandidaturu jsem nepochopila
</TITLE>
<TEXT>
Petře Buzkové klesá popularita. Ve výborně vedeném rozhovoru čtenář pochopí proč. Jak paní Buzková komunikuje s veřejností? Počítal jsem, kolikrát v něm odmítla odpovědět. Začíná to odmítnutím odpovědět, zda by její rozhodnutí bylo jiné, kdyby dcera chodila do běžné mateřské školy. Za klišé naopak považuji, když říká, že dcera chodila do "neběžné" mateřské školy, a tudíž musí logicky pokračovat i v "neběžné" škole. Dále odmítá být konkrétní na otázku, kdo snižuje autoritu premiéra. Ale v abstraktních nekonkrétních sférách se vyžívá. Novinami hýbe kauza Karla Srby a Buzková o tom nemluví s bývalým ministrem zahraničních věcí Kavanem. Mluví s ním o jiných věcech. Chápu jediné odmítnutí, kdy bez komentáře nechá otázku o kauze České spořitelny, ve které je vyslýchán její manžel. No, zdá se mi, že až uhodí, pak bude paní Buzková chtít mnohomluvně vysvětlovat vše, co v rozhovoru zamlčela. Otázkou je, kdo ji bude chtít poslouchat. Možná ani to ji nevyvede z míry, protože míst, kam se uklízejí i neschopní politici, je dost, na rozdíl od míst pro lidi "běžného typu".
</TEXT>
</DOC>
<DOC>
<DOCID>LN-20021022049</DOCID>
<DOCNO>LN-20021022049</DOCNO>
<DATE>10/22/02</DATE>
<TITLE>
Ad LN 18. 10.: Advokáti na seznamu
</TITLE>
<TEXT>
Novela zákona o utajovaných skutečnostech je další ze série legislativních zmetků. Česká advokátní komora zaznamenala debakl, protože ji nikdo nebere vážně. Václav Vlk se z neznalosti věci dopustil nepřesnosti: někdejší krajská (v Praze městské) sdružení advokátů vedla seznamy advokátů oprávněných se seznamovat s utajovanými skutečnostmi nejenom ve věcech trestních, nýbrž i ostatních, což se projevovalo třeba ve sporech o výpověď z pracovního poměru, kdy takto šlo vyšachovat agilního zástupce vyhazovaného zaměstnance, který těžko sháněl jiného z té hrstky prověřených. V každé advokátní poradně totiž byli maximálně dva advokáti zapsaní v seznamu. O navrácení k takovému stavu zjevně usilují strůjci tohoto výtvoru.
</TEXT>
</DOC>
<DOC>
<DOCID>LN-20021022050</DOCID>
<DOCNO>LN-20021022050</DOCNO>
<DATE>10/22/02</DATE>
<TITLE>
Ad LN 21. 10.: Nedomyšleno
</TITLE>
<TEXT>
Zamýšlím se nad tím, proč je učitelům tak často vyčítáno, že mlčí. Jedním z hlavních důvodů je asi to, že nemají sílu donekonečna diskutovat o hloupostech. Nemám v úmyslu obhajovat paní Buzkovou, ale co je nedomyšleného na úvaze: Ubývá-li dětí, mělo by ubývat také učitelů. To je prostě smutná realita a je celkem jedno, jestli učitele propustí ředitel, kraj nebo ministryně. Autor možná neví, že jen v Praze byly ke konci loňského školního roku zrušeny tři základní školy. Odměňování učitelů podle jejich dalšího vzdělávání není nic nového, žádný nový návrh! O tom se mluví už dobrých pět let. Potíž je v tom, že řada komentátorů si neuvědomuje, že ke vzdělání učitelů patří také jejich profesní dovednosti, fígle, grify, pokud chcete, techniky, jak učit. A věřte tomu, že takto zaměřeného vzdělávání je třeba jako soli. Z říše snů je také naivní představa autora, že děti mají prověřovat kvalitu učitelů. Je to stejný nesmysl, jako kdyby pacienti měli prověřovat kvalitu lékařů, řidiči kvalitu dopravních policistů nebo politici kvalitu jaderných reaktorů. Je totiž rozdíl mezi prověřováním a vyslovením názoru. Nevidím žádný rozumný důvod, proč by kvalitu učitelů neměli prověřovat ředitelé, rady škol nebo například školní inspektoři, jak se běžně děje třeba ve Francii.
</TEXT>
<HEADING>
Zdeněk Bělecký, Praha
</HEADING>
<TEXT>
Stanovisko autora: Nevyčítám paní ministryni, že má hloupé nápady, jenom to, že je nedomýšlí. A že děti nemohou prověřovat kvalitu učitele? A kdo jiný, dělají to přece denně. Vždyť jde o jejich vztah k poznávání, ne o vyplněné kolonky v dotazníku ministerstva a ředitelovy prémie. Pacienti také hodnotí lékaře podle toho, jak k nim přistupuje a zda je schopen je léčit. Jsou-li nespokojeni, jdou jinam. Příměr s policisty míří úplně vedle. Učitelé nejsou ve škole od toho, aby hlídali dodržování předpisů! Nebo snad ano?
Petr Fischer
</TEXT>
</DOC>
<DOC>
<DOCID>LN-20021022051</DOCID>
<DOCNO>LN-20021022051</DOCNO>
<DATE>10/22/02</DATE>
<TITLE>
Ad LN 18. 10.: Průzkum: lidé chtějí přímou volbu
</TITLE>
<TEXT>
Zatímco strany, které byly proti přímé volbě, jsou najednou pro, naopak strany bojující za přímou volbu již delší dobu nevědí, jak ji oddálit, přestože u některých z nich to může být jediný z mnoha předvolebních slibů, který by mohly naplnit. Jedni i druzí kolem toho dokážou vést dlouhé debaty a překřikovat se obviněními a hesly. Podle seriózních průzkumů chce Havlova nástupce volit přímou volbou 80 % voličů. Velmi významná většina. Pokud to poslanci a senátoři nezajistí, je to stejné, jako když zaměstnanci vědomě nesplní příkaz zaměstnavatele. Stejný by měl být i jejich osud. Jde o hrubé porušení pracovní kázně, a jejich setrvání je nežádoucí.
</TEXT>
</DOC>
<DOC>
<DOCID>LN-20021022052</DOCID>
<DOCNO>LN-20021022052</DOCNO>
<DATE>10/22/02</DATE>
<TITLE>
Na článek Ondřeje Šturmy Prezident, který neuměl válčit (LN 19. 10.) reaguje Ladislav Tajovský.
</TITLE>
<TEXT>
Pokud text skutečně vyjadřuje autorovy názory, lze s nimi polemizovat, jde-li však o kompilát s cílem zaplnit jednu textovou stranu, pak nelze než panu Šturmovi doporučit, aby při své další práci používal hodnověrnější materiály. Hned v úvodu totiž zmiňuje americké prezidenty Roosevelta a Wilsona, taktéž laureáty Nobelovy ceny míru. Oba považuje za ve své době nepochopené, což je tvrzení sice sporné, ale celkem běžně používané. Již v prvním odstavci se však pan Šturma dopouští jedné chyby (Roosevelt nestrávil v Bílém domě dvě funkční období, ale nastoupil až v září 1901, kdy z pozice viceprezidenta nahradil svého zavražděného předchůdce McKinleyho) a jednoho fatálního omylu, když píše, že byl "při pokusu o návrat v roce 1912 pomyslně vypískán". Zde asi vychází z faktu, že v prezidentských volbách konaných v tomto roce Roosevelt podlehl Wilsonovi. Zapomíná však dodat, že Roosevelt kandidoval za odštěpeneckou Pokrokovou stranu a porazil tehdejšího prezidenta, kandidáta republikánů Tafta. Se ziskem více než 27 % hlasů je dodnes suverénně nejúspěšnějším účastníkem prezidentského klání nekandidujícím za jednu ze dvou hlavních stran (tedy republikány a demokraty) ve 20. století. Další faktické chyby se autor dopouští při hodnocení prezidenta Wilsona, když označuje jím iniciovanou Společnost (Ligu) národů (League of Nations) za "nerealizovaného předchůdce OSN". Společnost národů samozřejmě vznikla (to, že prakticky nefungovala, je věc jiná). Stalo se tak pouze bez americké účasti, neboť ta nebyla schválena americkým Senátem.
</TEXT>
<HEADING>
Perlička na závěr
</HEADING>
<TEXT>
Zbytek textu je logicky věnován letos oceněnému Jimmy Carterovi. Zde se sice autor nedopouští tak evidentních faktických chyb, používá ale terminologii, za niž by se nemusely stydět ani hvězdy naší normalizační žurnalistiky či historiografie. Neustále staví proti sobě mírové snahy prezidenta Cartera a jeho (zejména republikánských) nástupců, adoruje jeho politiku ustupování a usmiřování, vyjednávání takřka za každou cenu, ať protistrana postupuje jakkoliv. Dvakrát opakovanou perlou celého článku je tvrzení, které stojí za ocitování: "Carter se stal jediným americkým prezidentem od druhé světové války, který neposlal svou armádu do ozbrojeného konfliktu. Nejspíše i kvůli tomu byl z Bílého domu vyprovozen hned po svém prvním volebním období potupně propastným rozdílem 49:489 volebních hlasů ve prospěch republikána Reagana." Nemá cenu argumentovat v tom smyslu, že - z hlediska americké izolacionistické tradice - je pravý opak pravdou. Byla by to ztráta času. Jediné, čemu se zbývá podivovat, je fakt, že autor opomněl označit všechny americké prezidenty za válečné štváče, kteří usilují o celosvětový válečný konflikt, aby si zbrojařské koncerny v USA mohly na své účty připsat další krví pošpiněné miliardy dolarů.
Zbytek textu je logicky věnován letos oceněnému Jimmy Carterovi. Zde se sice autor nedopouští tak evidentních faktických chyb, používá ale terminologii, za niž by se nemusely stydět ani hvězdy naší normalizační žurnalistiky či historiografie. Neustále staví proti sobě mírové snahy prezidenta Cartera a jeho (zejména republikánských) nástupců, adoruje jeho politiku ustupování a usmiřování, vyjednávání takřka za každou cenu, ať protistrana postupuje jakkoliv. Dvakrát opakovanou perlou celého článku je tvrzení, které stojí za ocitování: "Carter se stal jediným americkým prezidentem od druhé světové války, který neposlal svou armádu do ozbrojeného konfliktu. Nejspíše i kvůli tomu byl z Bílého domu vyprovozen hned po svém prvním volebním období potupně propastným rozdílem 49:489 volebních hlasů ve prospěch republikána Reagana." Nemá cenu argumentovat v tom smyslu, že - z hlediska americké izolacionistické tradice - je pravý opak pravdou. Byla by to ztráta času. Jediné, čemu se zbývá podivovat, je fakt, že autor opomněl označit všechny americké prezidenty za válečné štváče, kteří usilují o celosvětový válečný konflikt, aby si zbrojařské koncerny v USA mohly na své účty připsat další krví pošpiněné miliardy dolarů.
</TEXT>
</DOC>
<DOC>
<DOCID>LN-20021022053</DOCID>
<DOCNO>LN-20021022053</DOCNO>
<DATE>10/22/02</DATE>
<TEXT>
Sedmnáctého října se v Praze srazilo či jinak pošramotilo sedm tramvají, čímž se tento den stal jakýmsi pražským rekordmanem. Samozřejmě nelze obviňovat řidiče tramvají, když víme, jak se mezi tramvajemi a autobusy proplétají auta. Jejich řidiči jsou v některých případech vysloveně bezohlední. Jenomže udivující počet dopravních nehod nezavinila jen bezohlednost řidičů. Jízda autem po Praze je často i za normálních okolností nemilým dobrodružstvím. Určité ulice v centru jsou tak úzké, že projet jimi není bez rizik; mohu jmenovat Vlašskou (je tu i německé vyslanectví a nemocnice) nebo uzounkou Jilskou přímo ve středu města, kde mohou auta jezdit oběma směry. To, že se provoz aut ve městě nechává v takovém stavu, je projevem malé schopnosti nynějšího zastupitelstva. Oč jiného by mělo především dbát než o bezpečnost občanů? Hovořím o běžném stavu, kdy velká část cestujících používá metro. To je ovšem už dva měsíce mimo provoz, a tak magistrát s Dopravním podnikem učinil opatření, aby aspoň nouzově nahradil chybějící podzemní dopravu. Především se zavedly náhradní tramvajové a autobusové linky a vymezily zóny zapovězené soukromé dopravě. Odejmout občanům jejich dopravní prostředky nešlo, a tak během několika týdnů zavládl v Praze onen neustálý dopravní kolaps, který zažíváme. To je ovšem jen část skutečnosti. V mimořádné situaci po povodních udělaly orgány odpovědné za dopravu ve městě nepoměrně méně, než bylo v jejich moci. Mohly a měly ještě víc posílit městskou dopravu a zapovědět osobní dopravu jak v centru, tak v některých dalších důležitých zónách. Mimořádnost situace k tomu přímo vybízela, a navíc poskytovala dost argumentů pro uklidnění vášní, jež by takové rozhodnutí vzbudilo. Obyvatelé i návštěvníci našeho hlavního města se mohli po Praze pohybovat mnohem rychleji a mnohem bezpečněji. Ani v komunální politice nevede bezbřehý populismus (řidiči nemají omezení rádi) k ničemu dobrému - za běžných okolností, natož v mimořádné situaci. Mohli jsme se o tom přesvědčit z vlastní zkušenosti.
</TEXT>
</DOC>
<DOC>
<DOCID>LN-20021022054</DOCID>
<DOCNO>LN-20021022054</DOCNO>
<DATE>10/22/02</DATE>
<TITLE>
Projekt Forum 2000 stojí na křižovatce a nikdo neví, co od něj čekat
</TITLE>
<TEXT>
Jsme už zkrátka takoví. Vzruší nás leták se supernízkými cenami v super-elektro-marketu na okraji Prahy, řetězová havárie na dálnici D1 nebo přípravy Grossových těžkooděnců na bitvu u Thermopyl (tedy u Vyšehradu). To proto, že máme demokracii, vysvětlují odborníci. Spousta jiných věcí s námi ani nehne: kupříkladu volby (s výjimkou královny krásy) nebo diskuse na téma "globalizace všeho druhu". Už jsme se smířili s pocitem nemožnosti (případně vlastní neschopnosti) běh těchto velkých procesů ovlivnit. To ale neznamená, že by se volit nebo debatovat o globalizaci přestalo.
</TEXT>
<HEADING>
Blíž k lidem
</HEADING>
<TEXT>
Několik let starý projekt prezidenta a dramatika Václava Havla Forum 2000 patří v kategorii "globalizace" mezi intelektuálsko-odborná představení secvičená víceméně stálou (a ve svém oboru úspěšnou) skupinou mírových aktivistů, vysloužilých politiků, světově uznávaných uprchlíků a politicky angažovaných umělců. Tento divadelní kus se hraje v Praze vždy na podzim už od roku 1997. Vstupenky se ale shánějí těžce - chybí propracovaný marketing, distribuční síť a pravděpodobně i širší poptávka (tedy vše, co od takových podniků vyžaduje úspěšně globalizovaná společnost). Možná si to realizační tým uvědomil a letos poprvé diskusní fórum rozmělnil do několika akcí a především posunul místo konání z Pražského hradu do města. Jakoby blíž k lidem, a tím i blíž k politikům a k reálnému životu. A v tom je právě háček. Zdá se, že fórum stojí na křižovatce, a jeden neví, co od něj čekat. Dokud se konalo na Hradě, mohli jsme toto setkání intelektuálů považovat za - řekněme setkání intelektuálů. Ambice změnit neblahé důsledky globalizace (také si jako na potvoru na žádný nemůžete vzpomenout?) - třeba zmírnit napětí mezi Severem a Jihem nebo prosadit oddlužení nejzaostalejších zemí - totiž i přes tradičně hvězdné obsazení Fora 2000 mají v současné situaci jen malou naději na úspěch. Vám také dluhy jen tak na čestné slovo nikdo nepromine. Nicméně letošní aranžmá jako by napovídalo, že Václav Havel chce svým následovníkům odkázat model, který přežije i jeho odchod z nejvyšší státní funkce. Nedělejme si iluze: Forum 2000 je s osobou českého prezidenta spjaté těsněji než jen místem předchozích konání - tedy Pražským hradem. Méně radostná varianta budoucího vývoje tak může vyústit v postupnou degradaci nebo zánik této "diskusní skupiny", tvořené osobnostmi typu posledního bělošského prezidenta Jihoafrické republiky Frederika W. de Klerka. Fórum nefórum, opravdová politika se dělá ve vládních kabinetech a v jiných částech světa.
</TEXT>
<HEADING>
Zdroj intelektuální energie
</HEADING>
<TEXT>
Může se ale také stát, že předchozích několik let bylo jen zahřívacím a zkušebním obdobím nutným k vytvoření funkčního poradního tělesa, které by našeptávalo institucím typu Světové banky, Organizace spojených národů nebo třeba vlády amerického prezidenta Bushe, jak postupovat v nevděčném poslání spočívajícím ve vylepšování světa. Z Prahy by tak vycházely impulsy spoluurčující rozhodování nejmocnějších hráčů počátku třetího tisíciletí. Zní to krásně: Praha jako zdroj intelektuální energie Evropy. Příklad, jak se pomocí vzájemné výměny názorů mohou řešit i ty nejsložitější problémy lidské civilizace. Jak dosáhnout porozumění bez násilí. Jen mám obavu, že tento intelektuální závoj halící pražské věže dlouho nevydrží. A to nemám na mysli jen odchod Václava Havla z Hradu. Už v listopadu si to v ulicích kolem Kongresového centra rozdají tisíce policistů s tisíci demonstrantů, kteří také bojují proti globalizaci. A půjde se na to surově a tvrdě, řeklo by se hlava nehlava. Nebo spíš fórum nefórum.
Může se ale také stát, že předchozích několik let bylo jen zahřívacím a zkušebním obdobím nutným k vytvoření funkčního poradního tělesa, které by našeptávalo institucím typu Světové banky, Organizace spojených národů nebo třeba vlády amerického prezidenta Bushe, jak postupovat v nevděčném poslání spočívajícím ve vylepšování světa. Z Prahy by tak vycházely impulsy spoluurčující rozhodování nejmocnějších hráčů počátku třetího tisíciletí. Zní to krásně: Praha jako zdroj intelektuální energie Evropy. Příklad, jak se pomocí vzájemné výměny názorů mohou řešit i ty nejsložitější problémy lidské civilizace. Jak dosáhnout porozumění bez násilí. Jen mám obavu, že tento intelektuální závoj halící pražské věže dlouho nevydrží. A to nemám na mysli jen odchod Václava Havla z Hradu. Už v listopadu si to v ulicích kolem Kongresového centra rozdají tisíce policistů s tisíci demonstrantů, kteří také bojují proti globalizaci. A půjde se na to surově a tvrdě, řeklo by se hlava nehlava. Nebo spíš fórum nefórum.
</TEXT>
</DOC>
<DOC>
<DOCID>LN-20021022055</DOCID>
<DOCNO>LN-20021022055</DOCNO>
<DATE>10/22/02</DATE>
<TITLE>
Fotograf LN Hynek Glos získal v soutěži Czech Press Photo 2002 druhé místo v kategorii Reportáž
</TITLE>
<GEOGRAPHY>PRAHA</GEOGRAPHY>
<TEXT>
Hlavní cenu soutěže Czech Press Photo 2002 si odnesl autor snímku slona Kadíry, fotograf René Jakl. Snímek vznikl při srpnových povodních těsně před utracením slona a zvítězil v konkurenci 2318 prací. Snímky do české soutěže novinářské fotografie přihlásilo 208 fotografů s trvalým bydlištěm v České a Slovenské republice. "Na jedné straně jsem rád, že jsem cenu získal, a na druhé straně je mi trochu líto, že vyhrál snímek zobrazující neštěstí. Osobně si myslím, že zvířata v zoo do takové situace přišla stejně náhodně jako třeba lidé v Zálezlicích. Odvezli jsme je z Afriky a oni se nám teď utopili ve Vltavě. I tyto drastické fotografie jsou potřeba, protože informují a hlavně pomáhají. I díky nim se lidé z celého světa dozvěděli o povodních, které nás postihly, a pomohli nám," řekl v rozhovoru pro LN René Jakl. Hlavní cenu také doprovází odměna 120 tisíc korun. Vítězné práce vybírala mezinárodní porota, v níž kromě jiných zasedl také známý fotograf Jindřich Štreit. Rozhodování se poprvé zúčastnila i dětská porota. Ta udělila Cenu dětí Českého výboru UNICEF Davidu Neffovi za fotografii afghánského dětského bojovníka. Povodně dominovaly celé soutěži, z 65 oceněných fotografií jich s tímto tématem bylo 14. V osmi dvoukategoriích se udělilo 15 prvních cen, vždy za jednotlivý snímek a sérii snímků, které jsou spojeny s odměnou 20 tisíc korun. První cenu v kategorii Lidé, o nichž se mluví dostal Michal Kamaryt za snímek Václav Klaus na rockovém koncertu. V kategorii Každodenní život zvítězila Petra Mášová se snímkem ze svatby bezdomovců. V kategorii umění získal první místo Jaroslav Ptáček, laureátem sportovní fotografie se stala Dan Materna.
První ceny v soutěži Czech Press Photo
Fotografie roku 2002
René Jakl
Grant Prahy
Herbert Slavík (MAFA)
Aktualita
René Jakl Jan Schejbal, série (Instinkt)
Reportáž
Jan Šibík (Reflex)
Milan Illík, série (Trend)
Lidé, o nichž se mluví
Michal Kamaryt (ČTK)
Karel Cudlín, série
Každodenní život
Petra Mášová (ČTK)
Karel Tůma, série (student FAMU)
Portrét
Alexandr Dobrovodský
Sport
Dan Materna (MAFA)
Martin Sidorják, série
Příroda a životní prostředí
Jiří Křenek (Automédia)
Michal Růžička, série (MAFA)
Umění
Jaroslav Ptáček (ČTK)
Martin Frouz, série
Zvláštní uznání poroty
Miroslav Němeček
Cena Českého výboru pro UNICEF
Alena Dvořáková Viktor Fischer
Cena dětí Českého výboru pro UNICEF
David Neff (MAFA)
Pramen: Czech Press Photo, o. p. s.
</TEXT>
</DOC>
<DOC>
<DOCID>LN-20021022056</DOCID>
<DOCNO>LN-20021022056</DOCNO>
<DATE>10/22/02</DATE>
<TEXT>
Mezi autorem a čtenářem má být jenom ta kniha. - Tak jsem chvilkami uvažoval, sedě v Havlíčkově Brodě ve stánku nakladatelství Atlantis. Kolem šuměl hovor a šustot knižních stránek. Do toho co chvíli uhodila informace, kde je možno vidět jakou figuru. Co je mírou autorova úspěchu: prodej, či neviditelný účinek? Ty dvě věci totiž nejsou souběžné! Když jsi cosi napsal, musíš to svému vydavateli pomoci prodávat. Obvyklým způsobem je autogramiáda, která má čtenáře předešlých knih svést ke koupi té nové. Autore, běž na ten jarmark! Tvá kniha je na pultě a s ní i ty: tvůj vous, brýle. Mám ostříhané nehty? Jinak si říkají o podpis muži, jinak ženy. "Mám vám tam něco napsat, či stačí podpis?" Muži: "To je jedno." Ženy: "No, třeba..." Vždycky se u toho trochu stydívám, ale tentokrát jsem si řekl, že se nenechám ztrémovat a budu s někým i mluvit: "Víte, co kupujete? Je to pro vás? Vladislav, nebo Láďa? Vy jste z Kutné Hory?" Děcko chce knihu: kterou nebude a nemá číst: rozmýšlíme se, vyslýcháme: "Do které třídy chodíš? To je pro tebe?" V pozadí se rodiče smějí svému žertu. Starý pán si donesl z domu hromádku dřívějších knih, žádnou novou si nekupuje: nemá už peníze? Možná si autora rozdělil na lepší a horší období... Paní knihu doma už má, chce lístek s podpisem do ní. Nekoupila si dnes nic, má ráda to prostředí. Další jarmareční atrakcí je autorské čtení. To je asi nový jev v českém písemnictví. Musel Karel Čapek jezdit po jarmarcích? Stydkost autorského čtení vnímám zvláště, když jsem posluchačem: autor čte pěti lidem, proboha...! Já mám dnes plný salonek, ale kolik v tom váží literatura a kolik politika? Není to také trochu škandalózní? A cítím se přeřazen níž: k pophvězdám, jež za vystoupení berou aspoň dvacet tisíc. Knižní trh je událost společenská: obecenstvo je vybrané, nikdo neřve a s nikým se nepere, z ochozů nezní pískání, i když dole soupeření je tuhé. Je to událost i kulturní: jak lehký déšť, který přejde nad smíšeným lesem. Stromy malé i velké jsou povzbuzeny v existenci. Trochu mě udiví, když někdo sem přijel kdoví odkud, a kniha, kterou si koupil, nebyla tím důvodem. Láska ke knize? Na tom měřím svůj úpadek, svůj mdlejší vztah ke knize jako k předmětu až kultovnímu, dřív tak vzácnému, že škoda ho číst. Extrémně správný vztah mezi panem spisovatelem a čtenářem definovala paní Vaculíková: "Člověk si knihu nese z obecní knihovny a těší se. Nemyslí na podpis autora a nedere se k němu." - S tímto dokonalým názorem by knihu, kterou jsem tu vlastním tělem prodával, raději ani neměla číst.
</TEXT>
</DOC>
<DOC>
<DOCID>LN-20021022057</DOCID>
<DOCNO>LN-20021022057</DOCNO>
<DATE>10/22/02</DATE>
<TITLE>
Odstranění povodňových škod, školství a vstup do EU jsou priority státního rozpočtu na příští rok. Výdajové škrty se ale dotknou všech rozpočtových kapitol.
</TITLE>
<GEOGRAPHY>PRAHA</GEOGRAPHY>
<TEXT>
Resorty kabinetu Vladimíra Špidly mají od včerejška jistotu: Jejich provozní výdaje se musí snížit o dvě procenta. Vláda totiž seškrtala rozpočet všech ministerstev. "Všichni ministři jsou na mě naštvaní," podotkl včera ministr financí Bohuslav Sobotka. "Vláda schválila poměrně významné škrty v rámci výdajů všech kapitol," dodal. Vláda proti původnímu návrhu plošně snížila běžné výdaje všech kapitol o dvě procenta. To státní kase ušetří 1,28 miliardy korun. Na obnově majetku krajů státní rozpočet ušetří 750 milionů korun.
</TEXT>
<HEADING>
Armáda omezí výcvik vojáků základní služby
</HEADING>
<TEXT>
Nejvíce, 1,5 miliardy korun, bude muset v příštím roce ušetřit ministerstvo obrany. "Je to pro nás vrcholně nepříjemné," řekl LN ministr Jaroslav Tvrdík. Armáda bude muset podle nového návrhu rozpočtu na rok 2003 velmi omezit výcvik vojáků základní služby, kteří již nyní skoro necvičí, a také omezí investice do oprav kasáren a dalších vojenských objektů. V příštím roce nastoupí na vojnu o osm tisíc vojáků základní služby méně než letos, jen deset tisíc. "Výcvik záklaďáků utlumíme téměř na nulu," řekl Tvrdík. "Uvědomujeme si, že pro mladé muže jdoucí na vojnu to může být ještě více demotivující než nyní," dodal. Ministr obrany tvrdí, že kvůli škrtům nebude ohrožena reforma armády a její profesionalizace, která má podle předpokladů skončit v roce 2006. Vedení ministerstva obrany až do včerejšího pozdního odpoledne netušilo, které své výdaje seškrtá.
</TEXT>
<HEADING>
Ztráta konsolidační agentury se rozloží
</HEADING>
<TEXT>
"S hledáním rezerv ve svém rozpočtu nebudeme mít problém. Předpokládáme, že značné úniky prostředků najde forenzní audit na odboru vnitřní správy," uvedl mluvčí ministerstva pro místní rozvoj Petr Dimun. Potíže zřejmě nebude mít ani ministerstvo práce. "Se snížením by problém být neměl. V našem resortu akorát nedojde k plánovanému zvýšení počtu zaměstnanců," potvrdila mluvčí ministerstva Kateřina Prejdová. Kabinet odklepl schodek státního rozpočtu ve výši 111,3 miliardy korun. Příjmy ministerstvo financí propočítalo na částku 684,062 miliardy a výdaje dosáhnou 795,362 miliardy korun. Původně plánovaný deficit ve výši 156,2 miliardy korun se snížil o 44,9 miliardy korun. Navrhovaný rozpočet zatím podle Bohuslava Sobotky neobsahuje úvěr od Evropské investiční banky na financování povodňových škod. Úvěr bude čerpán ve výši 12 miliard korun a příští rok se z něj utratí 7,5 miliardy korun. O tutéž částku se později navýší výdaje - a tím i schodek. Vládou navrhovaný rozpočet byl snížen především na úkor výdajů na úhradu ztráty České konsolidační agentury. Ty klesly na základě požadavků koaliční US-DEU na 18,6 miliardy z původně očekávaných 60 miliard korun. Ztráta konsolidační agentury se tak rozloží do delšího časového období. "Budeme to rozkládat, ale podobná debata se mohla vést loni, předloni... Jsou to staré transformační dluhy, je to dědictví 90. let ," uvedl ministr financí Sobotka.
Vládní návrh státního rozpočtu na rok 2003 (údaje jsou v miliardách korun)
Příjmy 684,06
Výdaje 795,36
Schodek 11,30
Priority rozpčtu:
obnova po povodních 17 miliard, z toho 11 miliard z rozpočtu
zvýšení platů učitelům 500 milionů
vstup ČR do Evropské unie
200 milionů na informační kampaň
700 milionů na referendum
Rozpočtové úspory:
Ministerstvo obrany 1,5
Běžné výdaje všech rozpočtových kapitol 1,28
Obnova majetku krajů 0,75
Odklad splácení ztráty konsolidační agentury 41,40
Bilance státního rozpočtu (údaje jsou v miliardách korun)
</TEXT>
</DOC>
<DOC>
<DOCID>LN-20021022058</DOCID>
<DOCNO>LN-20021022058</DOCNO>
<DATE>10/22/02</DATE>
<TITLE>
Swiss life, největší švýcarská životní pojišťovna upravila svou ztrátu za první pololetí na 578 milionů franků, tedy 383 milionů dolarů. Prohloubila ji tak o 192 milionů franků poté, co v účtech objevila a opravila špatně započítanou hodnotu obligací.
</TITLE>
<TEXT>
Nippon Steel Corp, Sumitomo Metal a Kobe Steel, významné japonské ocelářské koncerny popřely zprávy japonských médií o tom, že by se chtěly spojit, aby tak mohly konkurovat nově vzniklému ocelářskému gigantu JFE Holdings Inc. Přesto jim spekulace o kapitálové alianci slušně zvýšily ceny akcií.
E-Plus, německá mobilní divize nizozemské telekomunikační skupiny KPN, má zájem o převzetí mobilní sítě třetí generace UMTS problémové společnosti MobilCom. Podle listu by E-Plus za získání sítě na oplátku odpustila firmě MobilCom dluh 600 milionů eur za dodávky služeb a infrastruktury. Zpráva podpořila akcie MobilCom, které během dopoledne na burze ve Frankfurtu posílily o téměř deset procent. Společnost MobilCom počátkem měsíce o vlásek unikla vyhlášení platební neschopnosti, když jí německá vláda přidělila 400 milionů eur na záchranu.
Bayer, německý chemický a farmaceutický koncern čelí ve Spojených státech 3500 žádostem o odškodnění kvůli preparátu Baycol, který firma loni stáhla z trhu. Manažer Bayeru Werner Wenning to sdělil německé redakci finančního listu Financial Times Deutschland. Analytici odhadují sumu odškodnění na jednu až 1,5 miliardy eur, není však jisté, na jakou sumu je Bayer v takových případech pojištěn. Bayer stáhl z trhu Baycol, který se mimo Spojené státy prodával pod názvem Lipobay, v srpnu 2001. Důvodem byla spojitost s padesátkou úmrtí po celém světě. Od té doby počet úmrtí spojených s preparátem přesáhl stovku.
Dovoz ojetých aut do ČR se v prvních devíti měsících roku meziročně zvýšil o 23 procent, téměř na 95 tisíc vozů. Podle ředitele Sdružení automobilového průmyslu Antonína Šípka bylo 44 059 vozidel dovezeno pro obchodní účely a 50 555 ojetin individuálně. Dalších 1391 ojetých osobních automobilů se do ČR dostalo tzv. na náhradní díly. Celkový prodej nových vozů přitom za stejné období klesl o 4,6 procenta na 108 047 aut. Průměrná deklarovaná celní hodnota všech ojetých osobních automobilů se zvýšila z loňských 36 106 Kč na 54 924 Kč. Tvořila tak téměř 15 procent hodnoty nového vozidla.
Union banka, podobně jako v předchozích čtvrtletích letošního roku, vykázala zisk 134,6 milionu korun. V loňském roce firma hospodařila se ztrátou 80 milionů korun. "Union banka vděčí za výsledek snížením nákladů a rostoucím výnosům z poplatků za služby," uvedl mluvčí Josef Řericha.
Antimonopolní úřad vyměřil pokutu 2,57 milionu korun pro osm českých plemenářských firem. Ty viní z tzv. kartelové dohody. V letech 1998 - 2001 se měly vzájemně informovat o svých prodejních cenách. Konečné rozhodnutí úřadu včera oznámil předseda antimonopolního úřadu Josef Bednář. Jak uvedl, je pokuta v pásmu do jednoho procenta z tržby zvolena úmyslně s cílem nelikvidovat, ale obnovit soutěž. Pokutované firmy totiž ovládají polovinu tuzemského trhu.
České radiokom. 187,54 -0,51
Český Telecom 238,51 -0,25
Erste Bank 1895,10 0,54
</TEXT>
</DOC>
<DOC>
<DOCID>LN-20021022059</DOCID>
<DOCNO>LN-20021022059</DOCNO>
<DATE>10/22/02</DATE>
<TITLE>
Byl jsem proti odkladu úhrady ztrát konsolidační agentury, ale nakonec jsem ustoupil, říká v rozhovoru pro LN ministr financí Bohuslav Sobotka.
</TITLE>
<TEXT>
LN: Bavili jste se ve vládě o tom, kolik peněz bude stát rozložení letošní ztráty České konsolidační agentury (ČKA) do několika let?
Z toho nevyplývají zvýšené náklady pro státní rozpočet, jsou to účetní operace. Ztráty, které zaplatíme v roce 2003, vznikly v roce 2001. Rozložení úhrady ztrát neznamená ekonomické škody pro stát. Znamená to, že úhrada této ztráty nám bude v příštích letech poněkud zkreslovat celkový pohled na veřejné rozpočty, protože se nám bude stále projevovat jako jedna ze složek deficitu.
LN: Ještě v červenci jste odklad úhrady ztrát ČKA odmítal. Proč jste nakonec ustoupil?
Na začátku rozpočtové debaty jsem navrhl, abychom uhradili ztráty ČKA rychlejším způsobem, aby nám v příštích letech nezkreslovala celkový pohled na veřejné rozpočty. Nakonec zvítězil názor, že tato věc není v tuto chvíli pro veřejné finance prioritní. Ze svého stanoviska jsem ustoupil v zájmu koaliční dohody a v zájmu přijetí státního rozpočtu, abychom zabránili rozpočtovému provizoriu. V tuto chvíli potřebujeme peníze na obnovu území postižených povodněmi a nemůžeme si dovolit znejistit situaci.
LN: Prosazovali odklad úhrady ztrát ČKA jen ministři US-DEU, nebo to byli i ministři z dalších koaličních stran?
Existovaly různé názory i uvnitř sociální demokracie, o čemž jsme vedli debatu. Ale na vládě tento požadavek vznášeli zejména zástupci US-DEU.
LN: Jaké stanovisko zaujal premiér Špidla?
Premiér Špidla preferoval nalezení dohody tak, aby státní rozpočet ve sněmovně získal podporu všech koaličních poslanců.
LN: Kde škrtali úředníci ministerstva obrany, že se jim podařilo uspořit 1,5 miliardy korun?
To je věc resortu obrany. Pan ministr Tvrdík definitivně rozhodne o tom, kde se tyto prostředky ušetří. Rozhodnutí o škrtech v rozsahu 1,5 miliardy korun padlo v neděli večer. Původně se počítalo s částkou 1,3 miliardy korun. Musím však říct, že i po těchto úsporách v resortu obrany zůstává poměr výdajů na obranu vzhledem k HDP v relaci 2,1 až 2,2 procenta. Čili tam není závažné odchýlení od našeho mezinárodního závazku.
LN: Jak se proti odhadům z letošního července změnil odhad schodku pro rok 2004?
Čísla, která byla na stole, když jsme vyjednávali koaliční smlouvu a programové prohlášení vlády, vycházela z autonomní predikce. To znamená z vývoje, pokud by vláda nedělala vůbec nic a nechala vývoj veřejných rozpočtů běžet. Materiál, který předložíme do konce roku vládě, bude obsahovat takové návrhy změn, které povedou od roku 2004 ke snižování schodku státního rozpočtu. Bude to znamenat změnu zásadních zákonů. Bez toho ke konsolidaci veřejných rozpočtů směřovat nemůžeme.
LN: Bude se úhrada ztrát ČKA odsouvat i v roce 2004, nebo to už nepřipadá v úvahu?
Tím, že jsme rozhodli o rozložení ztráty v roce 2003, je zřejmé, že úhrada se bude rozkládat do relativně delšího časového období, než jsme původně předpokládali. To je jasná matematika.
</TEXT>
</DOC>
<DOC>
<DOCID>LN-20021022060</DOCID>
<DOCNO>LN-20021022060</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Ještě dlouho před ranním rozbřeskem museli ministři kabinetu Vladimíra Špidly poslušně "narukovat" do Strakovy akademie, aby rozhodli o konečné podobě návrhu státního rozpočtu na příští rok. Klíčové zasedání začínalo ke značné nelibosti většiny členů vlády na popud premiéra Špidly už v šest hodin ráno. Někteří ministři při příchodu na úřad evidentně nebyli ve své kůži a často neskrývali rozladění. Například vicepremiér a ministr spravedlnosti Pavel Rychetský nadšením a elánem zrovna nehýřil. "Před chvílí jsem šel spát, teď jsem zase stával. Doufám, že alespoň schválíme návrh rozpočtu," okomentoval svůj příchod. "Takto ráno je to kvůli tomu, že je volební kampaň a všichni ministři se rozjíždějí do svých obvodů. Tak to holt musíme udělat takhle. Mně by třeba nevadilo jednání v neděli odpoledne," nechal se slyšet Rychetský. Také ministr průmyslu Jiří Rusnok by očividně raději ležel ještě v posteli. "No, tak nemuselo by to být každý den. Já doufám, že už se dojednaly všechny úspory," řekl. Podobně ranní schůzku ohodnotil i ministr kultury Pavel Dostál. "Pro mě je to docela brzo, ale prostě když jsem byl svolán, tak nastupuji do práce." Ještě hůře brzký budíček zřejmě snáší ministryně školství Petra Buzková. Při otevírání dveří svého vozu málem porazila ochranný sloupek a příliš v pohodě nebyla ani poté. "Jsou i pozdější doby," okomentovala čas zasedání. Také ministr životního prostředí Libor Ambrozek a místopředseda vlády Petr Mareš ranní vstávání příliš nevyznávají. Jedním z mála svěžích byl předseda vlády Špidla, který na rozdíl od svých kolegů přišel k akademii pěšky. "Ministři mě požádali, aby se odpoledne mohli věnovat jiným povinnostem. Protože se ukázalo, že není žádný jiný šikovný čas, tak jsem zvolil šestou ranní. Je to poprvé a myslím, že to nebudeme opakovat často," zdůvodnil netradiční čas Špidla. "Mně se vstávalo dobře, protože takto vstávám vždycky. Každý má ale jiný rytmus. Někomu se vstávalo hůře, mně to však problémy nedělalo. Nepředpokládám, že z toho udělám nějakou tradici," prohlásil premiér.
</TEXT>
</DOC>
<DOC>
<DOCID>LN-20021022061</DOCID>
<DOCNO>LN-20021022061</DOCNO>
<DATE>10/22/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouský ropný koncern OMV má zájem o rozšíření aktivit ve střední a východní Evropě a hodlá se účastnit privatizačních tendrů v těchto zemích. Do roku 2008 chce firma zdvojnásobit svůj podíl na trhu v této oblasti na pětinu. Centrem jejího zájmu je nyní i český Unipetrol. Když česká vláda v polovině října zrušila rozhodnutí předchozího kabinetu o jeho privatizaci, informoval generální ředitel OMV Wolfgang Ruttenstorfer o zájmu firmy o Unipetrol. Příznivě se pro OMV podle ředitele vyvíjí také plánovaná částečná privatizace chorvatské ropné a plynárenské skupiny INA, i když podle zpráv ze začátku října vláda v Záhřebu hledá nové zájemce. Počet uchazečů v privatizačním tendru se totiž na konci září scvrkl pouze na tři. Největší akvizicí OMV v zahraničí bylo v poslední době převzetí podílu 25,1 procenta v největší soukromé rumunské petrochemické firmě Rompetrol Group NV a získání dalších zahraničních čerpacích stanic, včetně 36 čerpacích stanic Petra v Česku.M
</TEXT>
</DOC>
<DOC>
<DOCID>LN-20021022062</DOCID>
<DOCNO>LN-20021022062</DOCNO>
<DATE>10/22/02</DATE>
<GEOGRAPHY>ŠTRASBURK</GEOGRAPHY>
<TEXT>
Předseda Evropské komise Romano Prodi včera večer před poslanci Evropského parlamentu hájil význam a potřebnost Paktu stability a růstu, který je zákonným makroekonomickým rámcem pro země eurozóny. Zároveň však volal po jeho zpružnění a po posílení autority Evropské komise při dohledu na jeho dodržování. Snažil se tak vysvětlit svá slova v rozhovoru pro list Le Monde, kde označil pakt za "stupidní", protože je příliš strnulý a není inteligentně používán. Neomluvil se za ně, spíše objasňoval jejich kontext. Někteří poslanci mu tyto výroky hněvivě vyčetli. "Když se udělá chyba, je třeba mít odvahu to přiznat," křičel Hans-Gert Pöttering, šéf nejsilnějšího politického klubu Evropské lidové strany. "Velmi lituji, že jste této příležitosti nevyužil a svůj neuvěřitelný výrok neodvolal," pokračoval poslanec německé CDU, který ovšem bojuje za co nejrychlejší odsouzení ekonomických výsledků vlády německého kancléře Gerharda Schrödera. Poslanci se pozastavovali zejména nad "dvojím metrem", který po Prodiho výrocích vidí v chování komise, jež napřed odsoudila Portugalsko za přehnaný rozpočtový deficit a pak ústy předsedy zpochybnila předpis, na jehož základě jednala. Šéf liberálů Graham Watson vyzval Prodiho a komisaře Pedra Solbese, aby přijali tvrdá opatření proti Francii a Německu a dokázali tak, že měří všem stejně. "Situace je zvláště vypjatá v zemích, které se vyhnuly konsolidaci veřejných financí v době růstu, jako jsou Portugalsko, Německo, Francie a Itálie. Jejich deficity jsou už nebezpečně blízko hranici tří procent, pokud ji nepřekročily," řekl Solbes. Bez váhání pak prohlásil, že Pakt stability a růstu dává členským zemím přísná, ale zároveň pružná pravidla, aby dokázaly čelit krátkodobým, střednědobým, ale i dlouhodobým výzvám pro Evropskou unii.
</TEXT>
</DOC>
<DOC>
<DOCID>LN-20021022063</DOCID>
<DOCNO>LN-20021022063</DOCNO>
<DATE>10/22/02</DATE>
<TITLE>
Od příštího roku se zákazníci Telecomu mohou dočkat stejných cen za meziměstská a místní volání
</TITLE>
<TEXT>
Stejnou cenu za jakýkoliv hovor v rámci České republiky by od nového roku mohli platit zákazníci Českého Telecomu. Operátor plánuje sjednotit platby za místní a meziměstská volání.
PRAHA - Liberalizace českého telekomunikačního trhu začíná přinášet své ovoce. Nástup konkurence totiž nutí i dominantní Český Telecom snižovat ceny. Od příštího roku se tak jeho zákazníci mohou dočkat stejných cen za meziměstská a místní volání. "Jednotné celorepublikové hovorné je jednou z možných variant, kterou nyní zvažujeme," uvedl mluvčí operátora Vladan Crha. Celá věc je však podle něj ještě předmětem další diskuse s Českým telekomunikačním úřadem (ČTÚ). Předseda ČTÚ David Stádník se včera k této věci odmítl vyjádřit. "Zatím jsme nedostali od Českého Telecomu žádné informace," uvedl pouze. Není proto jasné, kolik bude příští rok telefonování stát. Podle informací ČTK by se ceny mohly blížit spíše 1,40 koruny za minutu současného místního hovoru než 3,60 za meziměstské volání. Vyplývá to i ze struktury volání průměrného zákazníka Telecomu. Po zářijovém přečíslování, kdy se podstatně rozšířily hranice telefonních obvodů, totiž poklesl podíl meziměstských hovorů na necelých deset procent. Telecom si proto může dovolit výrazné snížení cen za dálkové volání, tak aby mu při současném mírném zdražení místních hovorů zůstaly příjmy na dosavadní úrovni. Konkurenti Telecomu jsou podle vlastních slov na případné sjednocení sazeb za meziměstské a místní hovory připraveni. "Tento krok Telecomu jsme očekávali. Vyplývá z celosvětového trendu, který vede ke zjednodušení účtování telekomunikačních služeb," uvedla Romana Tomasová z Contactelu. "Sjednocení cen je jedním z kroků, který připravujeme i my," dodala. Alternativní operátoři navíc dostanou od nového roku větší prostor pro snižování svých cen. Umožní jim to zavedení nové služby, tzv. předvolby operátora. Ta bude fungovat na podobném principu jako současná volba operátora s tím, že zákazník nebude muset před vybranými hovory vytáčet čtyřmístné předčíslí. Jeho telefon bude už přednastaven tak, že tyto hovory sám spojí přes síť alternativního operátora. "To nám umožní poměrně příznivou cenovou politiku," uvedla Martina Kemrová z Aliatelu. Její společnost sice v prosinci ukončí svou speciální akci Meziměsto za cenu místních hovorů, ale počítá s tím, že své ceny udrží na "stávající úrovni".
</TEXT>
</DOC>
<DOC>
<DOCID>LN-20021022064</DOCID>
<DOCNO>LN-20021022064</DOCNO>
<DATE>10/22/02</DATE>
<TITLE>
Češi utrácejí za elektroniku a bílou techniku až třikrát více peněz než občané jiných východoevropských zemí
</TITLE>
<TEXT>
Nájezdy na obchody nabízející výrazné slevy elektroniky, nákupy za desítky tisíc, nové ledničky, pračky... Češi v devadesátých letech objevili kouzlo nákupů.
Jak vypadala typická česká domácnost sedmdesátých a osmdesátých let? Za novomanželskou půjčku si lidé koupili televizi, ledničku a pračku. Průměrné stáří domácích spotřebičů bylo dnes neuvěřitelných 11 let. V případě poruchy se samozřejmě volal opravář - dokud neshořel motor, věci se nevyhazovaly. Zatímco Češi opravovali své domácí veterány, na západ od našich hranic byla situace jiná. "Opraváři jsou tam strašně drazí, a tak si lidé radši připlatí za úplně novou a funkční věc, než by platili nákladnou opravu," popisuje své zkušenosti z Rakouska Andrea Vernerová.
</TEXT>
<HEADING>
Nejvíce se kupují mikrovlnné trouby
</HEADING>
<TEXT>
Na počátku devadesátých let se ale situace radikálně změnila i u nás. Do Česka vtrhly obchodní řetězce renomovaných značek podpořené masivní reklamou. Díky poměrně nízké inflaci ceny spotřebního zboží a elektroniky nijak dramaticky nerostly. Řada domácností nejenom obměnila a zmodernizovala stávající vybavení, ale začala si kupovat i zcela nové věci. Jde především o videa, barevné televizory či mrazáky. Jejich pořizovací hodnota je však vyšší a nákupy se plánují více dopředu. Daleko ochotněji tak lidé kupují drobné spotřebiče - i méně majetní lidé si kupují nové i tehdy, pokud ty stávající jsou ještě funkční. Oblibu malé bílé techniky dokládá i Jindřich Očenášek z Teska Ostrava: "Nejvíce na odbyt jdou třeba napařovací žehličky a varné konvice, zájem je ale i o televizory většinou levnějších typů." Lidé si podle něj všímají spíše ceny, nejdou po konkrétních značkách. I přesto je kvalita výrobků pro zákazníky důležitá - největší šanci má u nich zboží s vyváženým poměrem kvalita - cena. To potvrzuje i Iveta Strakošová z prodejny Special elektro: "Nejvíce jdou nyní na odbyt pračky střední cenové hladiny." Kromě malých elektrospotřebičů v současnosti roste poptávka i po myčkách na nádobí. Podle Roberta Stráského z GfK je důvodem kromě rozvoje distribučních kanálů kuchyňských specialistů rovněž móda. "Rostoucí zájem souvisí i s výstavbou nových domů, do nichž se pořizují kuchyňské linky se zabudovanými spotřebiči," dodává Stráský. Po celá devadesátá léta tak můžeme pozorovat jednoznačný trend. Vybavenost českých domácností se začíná přibližovat domácnostem v západních zemích. Zajímavé je srovnání s ostatními postkomunistickými zeměmi. "Co do kvality a novosti elektrospotřebičů Češi ve srovnání s Poláky či Maďary vedou," tvrdí ředitel GfK Michal Ševera. Například na počátku devadesátých let, při českém nákupním boomu, jsme utratili za bílou techniku 3,4 % všech svých výdajů. Naši nejbližší sousedé jen kolem 1 %. České domácnosti jsou vybavenější než domácnosti jiných postkomunistických zemí. Přesto se Češi při nákupu nového zboží nechávají zlákat nízkou cenou. "Slevy fungují všude ve světě, ale zákazníci v zahraničí se více orientují na prodejce, kteří jim zajistí kvalitní službu," upozorňuje Zdeněk Erban z oddělení marketingu společnosti Datart. Nákupy elektroniky a bílé techniky kopírují ekonomickou situaci země. Jestliže si hospodářství vede dobře a inflace je nízká, lidé si "dělají radost" novými pomocníky do domácností. V poslední době tomu nahrává i dostupnost nákupu zboží na splátky. Zatímco třeba ve Velké Británii lidé na splátky nakupují hlavně drahé oblečení, v Česku se na splátky pořizují lednice, televizory s velkými obrazovkami či dokonalá videa. Do hry vstupuje ještě jeden fenomén, a to životní styl mladých zaměstnaných lidí. "Vydělávám dost peněz a jen ,na sebe'. Když jsem si zařizoval byt, koupil jsem si poměrně drahou elektroniku a vybavil jsem si dobře i kuchyň, ačkoli vlastně ani moc nevařím. Beru to ale jako investici. Cena bytu tím vzroste. Myslím si, že mezi mými přáteli nejsem výjimka," říká Petr, který pracuje jako senior konzultant v zahraniční firmě. Mladí lidé jsou přitom ochotni utratit za moderní domácí techniku daleko více peněz, než je běžné. A právě tato skupina má na zboží navíc i odlišné požadavky. "Nechtějí fádní, bílé spotřebiče, ale preferují zajímavý a hlavně barevný design," uvádí Magdaléna Tikalová ze společnosti AMI communications. Zcela jednoznačný je podle ní trend k jednoduchosti. "Lidé nechtějí hodinu studovat složité návody. Při výběru zboží kladou důraz na snadnou obsluhu," konstatuje Tikalová. Tento trend je podle ní navíc společný pro celou Evropu.
</TEXT>
<HEADING>
Dostali vás?
</HEADING>
<TEXT>
A nakolik se při výběru nového zboží necháváme zlákat reklamou? Po-dle výzkumu, který zpracovala instituce Fessel GfK Austria, se pokládáme za "reklaměodolné". Pouhých šest procent respondentů uvedlo, že reklama je pro ně důležitým faktorem při výběru zboží. Největší důležitost reklamě podle tohoto průzkumu přikládají Rumuni - plných 31 %. Dost možná však platí, že si Češi vliv reklamy na své nákupy neuvědomují.
Jak jsou vybavené evropské domácnosti
</TEXT>
<HEADING>
Země mikrovlnná lednice mraznička myčka pračka** trouba lednice*
</HEADING>
<TEXT>
Poznámka: Čísla uvádějí, kolik procent z celé populace má ve své domácnosti daný spotřebič, údaje jsou z roku 2001 * kombinovaná s mrazákem, ** přední plnění
Pramen: Evropa na prahu sjednocení, Milan Tuček, Hana Friedlaenderová a Median, KMR
SROVNÁNÍ CEN ELEKTROSPOTŘEBIČŮ
Čtěte na stranách 16 až 17
</TEXT>
</DOC>
<DOC>
<DOCID>LN-20021022065</DOCID>
<DOCNO>LN-20021022065</DOCNO>
<DATE>10/22/02</DATE>
<TITLE>
Ročně utratí Češi za spotřebiče do domácnosti zhruba 30 miliard. Více než z jedné třetiny se na tomto obratu podílí řetězce hypermarketů.
</TITLE>
<TEXT>
V posledních letech došlo na trhu s elektrospotřebiči k velké změně. Původní malé české elektroprodejny pomalu mizí a jsou nahrazovány nadnárodními řetězci hypermarketů a velkých specializovaných prodejen. Ročně utratí Češi za elektrospotřebiče kolem 30 miliard korun. Z toho přibližně 47 procent za spotřební elektroniku, 38 procent za velké domácí spotřebiče a zbytek za malé spotřebiče. Jak ukázal rozsáhlý výzkum "Elektro 2001", realizovaný společnostmi GfK Praha a Incoma, více než z jedné třetiny se na tomto úhrnném obratu podílí desítka největších obchodních řetězců nabízející tento sortiment. Hypermarkety ve většině případů slouží spíše jen jako samoobsluhy a prodavači zákazníkovi s výběrem příliš neporadí. Ceny zboží tu však tradičně bývají o něco nižší než jinde. Ve specializovaných sítích prodejen je situace jiná. Člověk by zde měl sehnat prakticky cokoli a obsluhující personál musí umět adekvátně poradit. "Běžně k nám chodí lidé, kteří chtějí televizor za sto tisíc, vedle v hypermarketu by totiž něco takového nesehnali," říká prodavač z Datartu v Plzni, který sídlí v jedné budově s hypermarketem Tesco. Jedinou šancí pro menší české elektroprodejny je, nějak se odlišit. Ať už je to osobním přístupem či nadstandardními službami. "Naše prodejna využívá i prodej přes internet, protože jedině tak můžeme konkurovat nadnárodním koncernům," komentuje situaci Ivana Hašková z Heller elektro centra v Plzni. Cena, poměr mezi cenou spotřebiče a jeho kvalitou, značka, velikost výrobku, dostupnost servisu a předchozí zkušenosti, to jsou hlavní kritéria, podle nichž si většina lidí vybírá zboží. Většina zákazníků sice ví, že provoz elektrospotřebiče stojí další peníze. Většinou ale netuší, jak výdaje na jeho používání minimalizovat. Jednotlivé chladničky, mrazáky, pračky a ostatní velké spotřebiče se odlišují různě velkou spotřebou energie a vody. Aby zákazník nemusel studovat dokumentaci každého výrobku zvlášť, zavedla Evropská unie povinnost označovat výrobky takzvané bílé techniky energetickými štítky. Štítky mají jednotnou formu. Zákazníkům umožní rozpoznat, zda je konkrétní spotřebič úsporný a z dlouhodobého hlediska méně nákladný. Stupnice energetické náročnosti je vyjádřena pomocí sedmi barev a zároveň písmeny A až G. Na trhu se nejčastěji vyskytují výrobky kategorií C a D, jež představují standard.
</TEXT>
<HEADING>
CARREFOUR
</HEADING>
<TEXT>
* přehlednost obchodu: vzhledem k tomu, že tato síť obchodů se nespecializuje jen na elektroniku, je výběr poněkud užší. Uspořádány jsou ale přehledně.
* ochota prodavačů: prodavači jsou snadno k dosažení za pultíkem u vstupu do oddělení
* jaké platební karty přijímají: platit můžete kartami Visa, Visa Electron, Eurocard Mastercard, Maestro, Dinners Club International, platebními kartami České spořitelny nebo speciální úvěrovou kartou Carrefour
* možnost splátkového prodeje: splátkový systém zajišťuje firma Cetelem, která nabízí několik splátkových programů
* slevy: akcí je celá řada, dotýká se prakticky všech druhů zboží
Ceny vybraného zboží
Pračka na 3,5 kg prádla 12 990 Kč
Pračka na 5 kg prádla 7989 Kč
Sušička na 5 kg prádla 25 325 Kč
Pračka se sušičkou na 5 kg prádla 17 489 Kč
Myčka na 6 sad -
Myčka na 12 sad 8855 Kč
Sporák elektrický 8980 Kč
Sporák plynový 6889 Kč
Trouba vestavěná elek. 6925 Kč
Lednice, objem 156 l 10 990 Kč
Lednice, objem 200 l 10 340 Kč
Mrazicí box o objemu 140 l 10 869 Kč
Mikrovlnná trouba, 17 l 2150 Kč
Mikrovlnná trouba, 23 l 4915 Kč
Vysavač, sací výkon 300 W 1670 Kč
Televizor, úhlopříčka 35 cm 4725 Kč
Televizor, úhlopříčka 55 cm 4690 Kč
Videorekordér, 6 hlav 4990 Kč
Hi-fi věž, rádio + MC + CD, dálkové ovládaní - mikrosystém 2790 Kč
Hi-fi věž, rádio + MC + CD, dálkové ovládáni - minisystém 4490 Kč
</TEXT>
<HEADING>
ELEKTROMARKET
</HEADING>
<TEXT>
* přehlednost obchodu: bílá technika je v prvním patře, ostatní zboží v přízemí. Orientace je obtížnější, protože výrobky nejsou vždy důsledně řazeny podle cen.
* ochota prodavačů: znalosti prodavačů o typech výrobků jsou dobré, zákazníkům pomohou s výběrem
* jaké platební karty přijímají: přijímány jsou platební karty Visa, Visa Electron, Maestro, Eurocard Mastercard, JCB cards, OK karta a karta Yes
* možnost splátkového prodeje: splátkový prodej zajišťují tomuto obchodu firmy Home Credit a Multiservis, existuje možnost volby z několika splátkových programů
* slevy: spektrum slev není tak široké jako ve velkých obchodních sítích. Mimořádné slevy se vyskytují.
Ceny vybraného zboží
Pračka na 3,5 kg prádla 9490 Kč
Pračka na 5 kg prádla 7999 Kč
Sušička na 5 kg prádla -
Pračka se sušičkou na 5 kg prádla -
Myčka na 8 sad 9990 Kč
Myčka na 12 sad 9999 Kč
Sporák elektrický 13 990 Kč
Sporák plynový 7990 Kč
Trouba vestavěná elek. 14 990 Kč
Lednice, objem 165 l 10 990 Kč
Lednice, objem 200 l 12 990 Kč
Mrazicí box o objemu 140 l -
Mikrovlnná trouba, 17 l 2999 Kč
Mikrovlnná trouba, 23 l 12 990 Kč
Vysavač, sací výkon 300 W 1790 Kč
Televizor, úhlopříčka 37 cm 5990 Kč
Televizor, úhlopříčka 55 cm 7990 Kč
Videorekordér, 6 hlav 7990 Kč
Hi-fi věž, rádio + MC + CD, dálkové ovládaní - mikrosystém 7490 Kč
Hi-fi věž, rádio + MC + CD, dálkové ovládáni - minisystém 7999 Kč
</TEXT>
<HEADING>
TESCO
</HEADING>
<TEXT>
* přehlednost obchodu: výběr zejména bílé techniky je poměrně malý. Zboží je řazeno převážně podle cen. Tento systém však není důsledně dodržován, orientace je proto někdy složitější.
* ochota prodavačů: prodavače lze snadno nalézt u informačního pultíku. Jsou ochotní a dobře informovaní.
* jaké platební karty přijímají: v Tesku lze platit všemi platnými platebními kartami
* možnost splátkového prodeje: Tesco je smluvní prodejnou splátkové společnosti Multiservis
* slevy: tato obchodní síť uplatňuje trvalý systém slev, který se týká i celé řady výrobků spotřební elektroniky
Ceny vybraného zboží
Pračka na 3,5 kg prádla 5900 Kč
Pračka na 5 kg prádla 6900 Kč
Sušička na 5 kg prádla 10 999 Kč
Pračka se sušičkou na 5 kg prádla 9900 Kč
Myčka, na 6 sad -
Myčka, na 12 sad 9999 Kč
Sporák elektrický 8999 Kč
Sporák plynový 6499 Kč
Trouba vestavěná elek. -
Lednice, objem 150 l 4900 Kč
Lednice, objem 200 l 6900 Kč
Mrazicí box, objem 140 l 5999 Kč
Mikrovlnná trouba, 17 l 1499 Kč
Mikrovlnná trouba, 20 l 3499 Kč
Vysavač, sací výkon 300 W 1169 Kč
Televizor, úhlopříčka 35 cm 3299 Kč
Televizor, úhlopříčka 55 cm 4999 Kč
Videorekordér, 6 hlav 4999 Kč
Hi-fi věž, rádio + MC + CD, dálkové ovládaní - mikrosystém 2399 Kč
Hi-fi věž, rádio + MC + CD, dálkové ovládaní - minisystém 3299 Kč
</TEXT>
<HEADING>
ELEKTROCITY
</HEADING>
<TEXT>
* přehlednost obchodu: nabídka zboží je velká. Orientaci usnadňuje řazení zboží podle cen a kromě toho ještě rozpis sortimentu všech tří poschodí umístěný nedaleko vchodu.
* ochota prodavačů: získat kvalifikované informace od prodavačů není problém
* jaké platební karty přijímají: přijímány jsou karty Visa, Visa Electron, Eurocard Mastercard, American Express a úvěrové karty OK a Aura
* možnost splátkového prodeje: zákazník si může vybrat z několika splátkových programů společností Cetelem a Multiservis
* slevy: síť Electrocity má vlastní systém slev prakticky na všechny druhy výrobků
Ceny vybraného zboží
Pračka na 3,5 kg prádla 14 990 Kč
Pračka na 5 kg prádla 10 490 Kč
Sušička na 5 kg prádla 11 990 Kč
Pračka se sušičkou na 5 kg prádla 26 590 Kč
Myčka na 9 sad 16 990 Kč
Myčka na 12 sad 9990 Kč
Sporák elektrický 15 990 Kč
Sporák plynový 4990 Kč
Trouba vestavěná elek. 8490 Kč
Lednice, objem 156 l 11 990 Kč
Lednice, objem 200 l 12 990 Kč
Mrazicí box o objemu 102 l 7790 Kč
Mikrovlnná trouba, 17 l 1990 Kč
Mikrovlnná trouba, 23 l 3690 Kč
Vysavač, sací výkon 300 W 2990 Kč
Televizor, úhlopříčka 37 cm 4000 Kč
Televizor, úhlopříčka 55 cm 5990 Kč
Videorekordér, 6 hlav 5990 Kč
Hi-fi věž, rádio + MC + CD, dálkové ovládaní - mikrosystém 2500 Kč
Hi-fi věž, rádio + MC + CD, dálkové ovládáni - minisystém 5000 Kč
ČESKÉ BUDĚJOVICE
ELEKTRO HAVLÍČEK
* přehlednost obchodu: prodejna je přehledně uspořádána. Ačkoli je prostor poměrně malý, nabídka zboží je slušná.
</TEXT>
<HEADING>
* ochota prodavačů: zákazníkům se věnují tři prodavači
</HEADING>
<TEXT>
* jaké platební karty přijímají: k bezhotovostním úhradám jsou akceptovány karty Česká spořitelna, Visa, Visa electron, Master card a Aura
* možnost splátkového prodeje: na splátky si tu lze vzít všechny typy výrobků. Splácet je potom možné u Multiservisu, Home creditu, Cetelemu nebo třeba Essoxu.
* slevy: jsou tu po celý rok. Prodejna se zúčastní akcí Proton, na kterých se podílí celá síť dalších obchodů.
Ceny vybraného zboží
Pračka na 3,5 kg prádla 7990 Kč
Pračka na 5 kg prádla 6990 Kč
Sušička na 5 kg prádla 6990 Kč
Pračka se sušičkou na 5 kg prádla 11 990 Kč
Myčka na 8 sad 8990 Kč
Myčka na 12 sad 9990 Kč
Sporák elektrický 4999 Kč
Sporák plynový 4999 Kč
Trouba vestavěná elek. 7900 Kč
Lednice, objem 150 l 5990 Kč
Lednice, objem 200 l 7990 Kč
Mrazicí box, objem 140 l 7900 Kč
Mikrovlnná trouba, 17 l 1990 Kč
Mikrovlnná trouba, 23 l 2390 Kč
Vysavač, sací výkon 300 W 1399 Kč
Televizor, úhlopříčka 35 cm 4790 Kč
Televizor, úhlopříčka 55 cm 5990 Kč
Videorekordér, 6 hlav 5499 Kč
Hi-fi věž, rádio + MC + CD, dálkové ovládaní - mikrosystém 2990 Kč
Hi-fi věž, rádio + MC + CD, dálkové ovládáni - minisystém 5590 Kč
ELEKTROCITY
* přehlednost obchodu: na rozsáhlé ploše jsou výrobky přehledně uspořádány. Výběr je velký, další zboží lze doobjednat.
* ochota prodavačů: prodavači sami zákazníky neoslovují, pokud jsou ale požádáni, věnují se jim ochotně
* jaké platební karty přijímají: u pokladny lze platit kartami České spořitelny, Aura, Master card, OK, Visa, Visa electron a Visa partner.
* možnost splátkového prodeje: zboží na splátky se tu dá pořídit pomocí Multiservisu
* slevy: každý měsíc tu probíhá akce na vybrané druhy zboží, často formou 10 procent slevy z ceny výrobku nebo z celého nákupu
Ceny vybraného zboží
Pračka na 3,5 kg prádla 14 990 Kč
Pračka na 5 kg prádla 10 490 Kč
Sušička na 5 kg prádla 11 990 Kč
Pračka se sušičkou na 5 kg prádla 26 590 Kč
Myčka na 9 sad 16 990 Kč
Myčka na 12 sad 9990 Kč
Sporák elektrický 15 990 Kč
Sporák plynový 4990 Kč
Trouba vestavěná elek. 8490 Kč
Lednice, objem 156 l 11 990 Kč
Lednice, objem 200 l 12 990 Kč
Mrazicí box o objemu 102 l 7790 Kč
Mikrovlnná trouba, 17 l 1990 Kč
Mikrovlnná trouba, 23 l 3690 Kč
Vysavač, sací výkon 300 W 2990 Kč
Televizor, úhlopříčka 37 cm 4000 Kč
Televizor, úhlopříčka 55 cm 5990 Kč
Videorekordér, 6 hlav 5990 Kč
Hi-fi věž, rádio + MC + CD, dálkové ovládaní - mikrosystém 2500 Kč
Hi-fi věž, rádio + MC + CD, dálkové ovládáni - minisystém 5000 Kč
PLZEŇ
</TEXT>
<HEADING>
TESCO
</HEADING>
<TEXT>
* přehlednost obchodu: všechny spotřebiče jsou přehledně uspořádány na jednom místě. Výběr není příliš velký. Lze si ale objednat i věci, které nejsou v prodejně.
* ochota prodavačů: prodavači vám poradí, ale jak sami říkají: "Tady to funguje spíše jako samoobsluha."
* jaké platební karty přijímají: platit lze kartami Maestro, Visa, Visa Electron, American Express, Master Card a OK kartou (úvěrová karta)
* možnost splátkového prodeje: na splátky lze koupit cokoli v hodnotě vyšší než 3000 korun. Služby poskytuje Multiservis.
* slevy: automaticky se poskytují na opravené zboží (někdy až 50 procent) a také na starší typy výrobků.
Ceny vybraného zboží
Pračka na 3,5 kg prádla 5900 Kč
Pračka na 5 kg prádla 6900 Kč
Sušička na 5 kg prádla 10 999 Kč
Pračka se sušičkou na 5 kg prádla 9900 Kč
Myčka, na 6 sad -
Myčka, na 12 sad 9999 Kč
Sporák elektrický 8999 Kč
Sporák plynový 6499 Kč
Trouba vestavěná elek. -
Lednice, objem 150 l 4900 Kč
Lednice, objem 200 l 6900 Kč
Mrazicí box, objem 140 l 5999 Kč
Mikrovlnná trouba, 17 l 1499 Kč
Mikrovlnná trouba, 20 l 3499 Kč
Vysavač, sací výkon 300 W 1169 Kč
Televizor, úhlopříčka 35 cm 3299 Kč
Televizor, úhlopříčka 55 cm 4999 Kč
Videorekordér, 6 hlav 4999 Kč
Hi-fi věž, rádio + MC + CD, dálkové ovládaní - mikrosystém 2399 Kč
Hi-fi věž, rádio + MC + CD, dálkové ovládaní - minisystém 3299 Kč
DATART
* přehlednost obchodu: v obchodě je velký výběr všech spotřebičů, doobjednat lze prakticky cokoli. Vše je přehledně uspořádáno.
* ochota prodavačů: prodavači byli ochotní, sami se ptali, co zákazníci potřebují
* jaké platební karty přijímají: platit lze kartami Visa, Aura, Diners club international, American Express a JCB cards. Věrní zákazníci mohou dostat i Datart kartu.
* možnost splátkového prodeje: zájemcům o koupi na splátky udělají splátkový kalendář "na míru". V nabídce jsou také různé akce: například splácení bez navýšení.
* slevy: jsou poskytovány formou mimořádných nabídek.
Ceny vybraného zboží
Pračka na 3,5 kg prádla 5990 Kč
Pračka na 5 kg prádla 16 990 Kč
Sušička na 5 kg prádla 12 490 Kč
Pračka se sušičkou na 5 kg prádla 18 990 Kč
Myčka na 4 sady 11 990 Kč
Myčka na 12 sad 16 990 Kč
Sporák elektrický 17 900 Kč
Sporák plynový 18 290 Kč
Trouba vestavěná elek. 17 590 Kč
Lednice, objem 150 l 6790 Kč
Lednice, objem 213 l 8490 Kč
Mrazicí box, objem 160 l 11 690 Kč
Mikrovlnná trouba, 17 l 2990 Kč
Mikrovlnná trouba, 23 l 3990 Kč
Vysavač, sací výkon 300 W 3390 Kč
Televizor, uhlopříčka 35 cm 4470 Kč
Televizor, uhlopříčka 55 cm 10 990 Kč
Videorekordér, 6 hlav 6490 Kč
Hi-fi věž, rádio + MC + CD, dálkové ovládaní - mikrosystém 5470 Kč
Hi-fi věž, rádio + MC + CD, dálkové ovládaní - minisystém 5990 Kč
</TEXT>
<HEADING>
HELLER - ELEKTRO CENTER
</HEADING>
<TEXT>
* přehlednost obchodu: zboží je vystaveno na poměrně malém prostoru a výběr není velký. Jakékoli zboží je však možné si přiobjednat buď přes internet (zákazníci mají možnost připojit se na něj přímo v obchodě), nebo z katalogové nabídky.
* ochota prodavačů: prodavači při výběru ochotně poradí
* jaké platební karty přijímají: za zboží lze zaplatit všemi embosovanými kartami (s vystouplým reliéfem)
* možnost splátkového prodeje: na leasing si je možné pořídit cokoli, prodejna využívá především služby kanceláře Essox
* slevy: akce slev probíhají průběžně
Ceny vybraného zboží
Pračka na 3,5 kg prádla -
Pračka na 5 kg prádla 6999 Kč
Sušička na 5 kg prádla -
Pračka se sušičkou na 5 kg prádla 13 499 Kč
Myčka na 8 sad 9999 Kč
Myčka na 12 sad 10 999 Kč
Sporák elektrický 7499 Kč
Sporák plynový 4999 Kč
Trouba vestavěná elek. 5252 Kč
Lednice, objem 150 l 5999 Kč
Lednice, objem 200 l 7999 Kč
Mrazicí box, objem 140 l -
Mikrovlnná trouba, 17 l 1999 Kč
Mikrovlnná trouba, 23 l -
Vysavač, sací výkon 300 W -
Televizor, úhlopříčka 35 cm 3999 Kč
Televizor, úhlopříčka 55 cm 4999 Kč
Videorekordér, 6 hlav 3999 Kč
Hi-fi věž, rádio + MC + CD, dálkové ovládaní - mikrosystém 2990 Kč
Hi-fi věž, rádio + MC + CD, dálkové ovládaní - minisystém 4499 Kč
BRNO
</TEXT>
<HEADING>
DATART
</HEADING>
<TEXT>
* přehlednost obchodu: jedním pohledem přes celou halu se snadno a rychle zorientujete. U každého výrobku je přehledná cedulka s důležitými parametry a cenou.
* ochota prodavačů: někdy je nutné prodavače v rozlehlé hale hledat a chodit za ním přes půl prodejny. Zákazníkům jsou ale schopni poradit.
* jaké platební karty přijímají: JCB Cards, Visa Electron, Maestro, American Expres, Dinners Club.
* možnost splátkového prodeje: nabízí splátky (s 10% úrokem) na zboží od 3500 Kč.
* slevy: jednou měsíčně probíhají letákové kampaně. Distribuce letáků je načasována na dobu výplat.
Ceny vybraného zboží
Pračka na 3,5 kg prádla 5990 Kč
Pračka na 5 kg prádla 16 990 Kč
Sušička na 5 kg prádla 12 490 Kč
Pračka se sušičkou na 5 kg prádla 18 990 Kč
Myčka na 4 sady 11 990 Kč
Myčka na 12 sad 16 990 Kč
Sporák elektrický 17 900 Kč
Sporák plynový 18 290 Kč
Trouba vestavěná elek. 17 590 Kč
Lednice, objem 150 l 6790 Kč
Lednice, objem 213 l 8490 Kč
Mrazicí box, objem 160 l 11 690 Kč
Mikrovlnná trouba, 17 l 2990 Kč
Mikrovlnná trouba, 23 l 3990 Kč
Vysavač, sací výkon 300 W 3390 Kč
Televizor, uhlopříčka 35 cm 4470 Kč
Televizor, uhlopříčka 55 cm 10 990 Kč
Videorekordér, 6 hlav 6490 Kč
Hi-fi věž, rádio + MC + CD, dálkové ovládaní - mikrosystém 5470 Kč
Hi-fi věž, rádio + MC + CD, dálkové ovládaní - minisystém 5990 Kč
</TEXT>
<HEADING>
TESCO
</HEADING>
<TEXT>
* přehlednost obchodu: jednotlivá oddělení musejí zákazníci dlouho hledat. Ani u bílé elektroniky není na první pohled jasné, kde konkrétní zboží najdete.
* ochota prodavačů: prodavači jsou struční a spíše působí dojmem, že mají moc práce
* jaké platební karty přijímají: VISA (Visa - Electron), Maestro, American Expres, OK karta
* možnosti splátkového prodeje: nabízí splátky na zboží v hodnotě od 3000 Kč. Při nákupu klient zaplatí 10 % ceny zboží. Pokud klient splatí zboží do 3 měsíců, je půjčka bez navýšení.
* slevy: slevy propagují v letácích distribuovaných do schránek.
Ceny vybraného zboží
Pračka na 3,5 kg prádla 5900 Kč
Pračka na 5 kg prádla 6900 Kč
Sušička na 5 kg prádla 10 999 Kč
Pračka se sušičkou na 5 kg prádla 9900 Kč
Myčka, na 6 sad -
Myčka, na 12 sad 9999 Kč
Sporák elektrický 8999 Kč
Sporák plynový 6499 Kč
Trouba vestavěná elek. -
Lednice, objem 150 l 4900 Kč
Lednice, objem 200 l 6900 Kč
Mrazicí box, objem 140 l 5999 Kč
Mikrovlnná trouba, 17 l 1499 Kč
Mikrovlnná trouba, 20 l 3499 Kč
Vysavač, sací výkon 300 W 1169 Kč
Televizor, úhlopříčka 35 cm 3299 Kč
Televizor, úhlopříčka 55 cm 4999 Kč
Videorekordér, 6 hlav 4999 Kč
Hi-fi věž, rádio + MC + CD, dálkové ovládaní - mikrosystém 2399 Kč
Hi-fi věž, rádio + MC + CD, dálkové ovládaní - minisystém 3299 Kč
</TEXT>
<HEADING>
ELEKTRO SPÁČIL
</HEADING>
<TEXT>
* přehlednost obchodu: docela přehledný obchod, ve spodním patře prodejny bílá technika, nahoře ostatní zboží. Na některých výrobcích 'černé' techniky byly jen ceny bez udání technických parametrů, což ztěžovalo orientaci.
* ochota prodavačů: příjemní a ochotní poradit s výběrem zboží
* jaké platební karty přijímají: JCB Cards, VISA (Visa-Electron), Maestro
* možnost splátkového prodeje: nabízí splátky na zboží v celkové hodnotě od 3500 Kč.
* slevy: o slevách informují prostřednictvím reklamních letáků. Nabídka platí vždy zhruba 14 dnů či do vyprodání zásob.
Ceny vybraného zboží
Pračka na 3,5 kg prádla 12 990 Kč
Pračka na 5 kg prádla 17 990 Kč
Sušička na 5 kg prádla 31 990 Kč
Pračka se sušičkou na 5 kg prádla 24 990 Kč
Myčka, na 4 sady 11 990 Kč
Myčka, na 12 sad 20 990 Kč
Sporák elektrický 8990 Kč
Sporák plynový 11 990 Kč
Trouba vestavěná elek. 10 990 Kč
Lednice, objem 150 l 6990 Kč
Lednice, objem 196 l 10 990 Kč
Mrazicí box, objem 153 l 13 990 Kč
Mikrovlnná trouba, 17 l 2790 Kč
Mikrovlnná trouba, 23 l 8990 Kč
Vysavač, sací výkon 300 W 3490 Kč
Televizor, uhlopříčka 35 cm 7290 Kč
Televizor, uhlopříčka 55 cm 7995 Kč
Videorekordér, 6 hlav 7490 Kč
Hi-fi věž, rádio + MC + CD, dálkové ovládaní - mikrosystém 6490 Kč
Hi-fi věž, rádio + MC + CD, dálkové ovládáni - minisystém 8990 Kč
OSTRAVA
</TEXT>
<HEADING>
DATART
</HEADING>
<TEXT>
* přehlednost obchodu: přehlednost je velmi dobrá, na cenovkách lze zjistit nejen cenu zboží, ale také informace o tech. parametrech výrobku
* ochota prodavačů: ihned po vstupu do obchodu jste kontaktováni některým z prodavačů
* jaké platební karty přijímají: všechny typy platebních karet
* možnost splátkového prodeje: splátky na zboží si lze pořídit pomocí společností Multiservis nebo Home credit
* slevy: slevy nabízí obchod většinou na starší typy elektronik. Bývají i speciální akce, kdy je zlevněn určitý druh zboží. O slevách se zákazník dozví z novinové inzerce nebo z reklamních letáků.
Ceny vybraného zboží
Pračka na 3,5 kg prádla 5990 Kč
Pračka na 5 kg prádla 16 990 Kč
Sušička na 5 kg prádla 12 490 Kč
Pračka se sušičkou na 5 kg prádla 18 990 Kč
Myčka na 4 sady 11 990 Kč
Myčka na 12 sad 16 990 Kč
Sporák elektrický 17 900 Kč
Sporák plynový 18 290 Kč
Trouba vestavěná elek. 17 590 Kč
Lednice, objem 150 l 6790 Kč
Lednice, objem 213 l 8490 Kč
Mrazicí box, objem 160 l 11 690 Kč
Mikrovlnná trouba, 17 l 2990 Kč
Mikrovlnná trouba, 23 l 3990 Kč
Vysavač, sací výkon 300 W 3390 Kč
Televizor, uhlopříčka 35 cm 4470 Kč
Televizor, uhlopříčka 55 cm 10 990 Kč
Videorekordér, 6 hlav 6490 Kč
Hi-fi věž, rádio + MC + CD, dálkové ovládaní - mikrosystém 5470 Kč
Hi-fi věž, rádio + MC + CD, dálkové ovládaní - minisystém 5990 Kč
TESCO
* přehlednost obchodu: velmi dobrá, nikde u cenovek nechybějí doplňující informace o technických parametrech zboží
* ochota prodavačů: pokud potřebujete radu, musíte většinou někoho z prodavačů oslovit. Pokud není v obchodě příliš mnoho zákazníků, vyjdou vám ochotně vstříc.
* jaké platební karty přijímají: všechny typy platebních karet
* možnost splátkového prodeje: elektroniku lze zakoupit na splátky pomocí Multiservisu
* slevy: bývají většinou na starší typy výrobků, ale nemusí to být pravidlem. O slevách informuje obchod pomocí inzerce v tisku nebo reklamních letáčků, které distribuují do poštovních schránek.
Ceny vybraného zboží
Pračka na 3,5 kg prádla 5900 Kč
Pračka na 5 kg prádla 6900 Kč
Sušička na 5 kg prádla 10 999 Kč
Pračka se sušičkou na 5 kg prádla 9900 Kč
Myčka, na 6 sad -
Myčka, na 12 sad 9999 Kč
Sporák elektrický 8999 Kč
Sporák plynový 6499 Kč
Trouba vestavěná elek. -
Lednice, objem 150 l 4900 Kč
Lednice, objem 200 l 6900 Kč
Mrazicí box, objem 140 l 5999 Kč
Mikrovlnná trouba, 17 l 1499 Kč
Mikrovlnná trouba, 20 l 3499 Kč
Vysavač, sací výkon 300 W 1169 Kč
Televizor, úhlopříčka 35 cm 3299 Kč
Televizor, úhlopříčka 55 cm 4999 Kč
Videorekordér, 6 hlav 4999 Kč
Hi-fi věž, rádio + MC + CD, dálkové ovládaní - mikrosystém 2399 Kč
Hi-fi věž, rádio + MC + CD, dálkové ovládaní - minisystém 3299 Kč
SPECIAL ELEKTRO
* přehlednost obchodu: proti velkým hypermarketům je zde pochopitelně menší výběr
* ochota prodavačů: po příchodu jste takřka okamžitě tázáni, co potřebujete
* jaké platební karty přijímají: přestože je obchod malý, platební karty přijímá všechny
* možnost splátkového prodeje: splátkový prodej lze vyřídit pomocí společností Multiservis a Home credit
* slevy: jsou pravidelně každý měsíc na určitý typ zboží
Ceny vybraného zboží
Pračka na 3,5 kg prádla 9999 Kč
Pračka na 5 kg prádla 13 990 Kč
Sušička na 5 kg prádla -
Pračka se sušičkou na 5 kg prádla 17 000 Kč
Myčka na 6 sad -
Myčka na 12 sad 17 990 Kč
Sporák elektrický 6999 Kč
Sporák plynový 8999 Kč
Trouba vestavěná elekt. 12 899 Kč
Lednice, objem 150 l 12 490 Kč
Lednice, objem 200 l 9990 Kč
Mrazicí box, objem 140 l 8449 Kč
Mikrovlnná trouba, 17 l 1999 Kč
Mikrovlnná trouba, 23 l 6999 Kč
Vysavač, sací výkon 300 W 2990 Kč
Televizor, uhlopříčka 35 cm 4499 Kč
Televizor, uhlopříčka 55 cm 10 990 Kč
Videorekordér 6 hlav 5490 Kč
Hifi věž, rádio + MC + CD, dálkové ovládání, mikrosystém 4999 Kč
Hifi věž, rádio + MC + CD, dálkové ovládání, minisystém 17 990 Kč
Poznámka: Srovnání cen jsme prováděli v průběhu jednoho dne v náhodně vybraných obchodech. Zjišťovali jsme ceny podobného zboží, značky ale mohou být různé. Přehled cen je tak pouze orientační.
</TEXT>
</DOC>
<DOC>
<DOCID>LN-20021022066</DOCID>
<DOCNO>LN-20021022066</DOCNO>
<DATE>10/22/02</DATE>
<TITLE>
Můžeme ovlivnit, zda zemřeme v šedesáti v nemocniční posteli, anebo v devadesáti, relativně zdraví s pohorkami na nohou
</TITLE>
<TEXT>
Milion hodin, nebo jinak řečeno 44 000 dnů či 120 let. Tolik času je nám geneticky vyměřeno pro život. Alespoň to vyplývá z výpočtů některých renomovaných vědců. Ale i kdyby to bylo méně, 110, 100 nebo jen 90 roků, pořád platí, že jen nepatrná část lidí dokáže tento potenciál využít.
Tělesná výška postupně klesá rychlostí 1,5 milimetru ročně. Končetiny se ztenčují, trup rozšiřuje. Potřeba energie klesá. Zpomaluje se doba reakce. Snižuje se ostrost vidění. Zhoršuje se sluch, hlavně u vysokých tónů. Ne, neexistuje nejmenší důvod k panice, nemusíte volat sanitku. Je to jen stáří, které se u lidí přihlásí kolem padesátky, tedy žádná nemoc. Naštěstí. Protože kdyby stáří bylo nemocí, byli bychom uprostřed té největší epidemie v dějinách. Češi totiž stárnou rychleji než kterýkoli jiný evropský národ. Podle výpočtů OSN bude Česko v roce 2050 jednou z nejstarších zemí, protože věk 40 % obyvatel přesáhne 60 let. Ekonomové varují před zhroucením důchodového systému. Demografické křivky, grafy a tabulky ale málokdy patří k tématům, o kterých by se hovořilo jen tak, třeba v hospodě. Proto jen málo lidí slyší na výzvy analytiků, aby se na své stáří připojistili. Stejně tak lékaři upozorňují, že o tom, jak bude druhá polovina našeho života vypadat, do značné míry rozhodujeme sami. Můžeme ovlivnit, zda zemřeme v šedesáti v nemocniční posteli obklopené drahými přístroji, anebo v pětadevadesáti, relativně zdraví s pohorkami na nohou. Někdejší předseda Americké geriatrické společnosti Walter M. Bortz vidí cíl jasně: "Nikdo by neměl umírat, dokud není opravdu starší než sto let. Do té doby je každá smrt předčasná." Nikdy lidé neměli tolik informací o tom, co se s jejich tělem a myslí děje a nikdy neměli tolik možností, jak tyto informace využít. To, co moderní věda nabízí, ale nejsou žádné zázračné pilulky nebo operace. Je to vlastně jen potvrzení a propracování toho, co dávno tušíme. Kdo chce prožít dlouhý život a krátké umírání, nesmí kouřit a musí zdravě jíst a být psychicky i fyzicky aktivní. Vlastně je to jednoduché. Nikdy není pozdě. Ne všechna přísloví jsou moudrá. "Starého psa novým kouskům nenaučíš" patří zrovna mezi ta, která spíše než skutečnost reflektují stereotyp. I velmi starý člověk se může a musí učit. I velmi starý člověk může zlepšovat svou kondici.
</TEXT>
<HEADING>
Churchillův syndrom
</HEADING>
<TEXT>
Objeví-li se v novinách nebo v televizi zpráva o tom, že někdo oslavuje sté či ještě vyšší narozeniny, často oslavenec přiznává, že jeho životospráva nebyla vždy ideální. Babičky mívají slabost pro griotku, dědečkové zase každý den vykouří dvě tři cigarety. "Je třeba si uvědomit, že všechny rizikové faktory působí na člověka současně. Když ovlivníte jeden z nich, ještě se nemusí nic dít. Když je ten pán čilý, aktivní, má zájem o svět, pak si tu cigaretu může sem tam dát. Pokud se ale někdo nehýbe, přejídá se a navíc kouří jak fabrika, jeho šance dožít se vysokého věku se snižují na minimum," říká docent Jiří Šimek z 3. lékařské fakulty UK. Jsou ale lidé, u kterých selhávají všechny teorie. Když se Winstona Churchilla ptali, jak si vysvětluje, že se při své příšerné životosprávě těší tak dobrému zdraví, odklepal tlustý doutník, na chvilku odložil sklenici whisky a suše odpověděl: "No sport." Jindy zase řekl: "Kdykoli mám nutkání si zacvičit, lehnu si a počkám, až to přejde." Tento britský premiér se přesto dožil devadesátky. Vědcům, kteří se zabývají stárnutím, tím zamotal hlavu. Museli se spokojit s tím, že jeho případ prostě označili za vzácný "Churchillův syndrom". Winstonů Churchillů není mnoho. Chtít napodobovat jejich životní styl znamená páchat pomalou sebevraždu. Ve vašem případě příroda výjimku pravděpodobně neudělá.
10 rad pro ty, kteří se chtějí dožít sta a více let
</TEXT>
<HEADING>
1 Nenechte se doběhnout arteriosklerózou
</HEADING>
<TEXT>
Při cestě za vysokým věkem je arterioskleróza nepřítelem číslo jedna. Nekuřte, omezte (či lépe zcela z potravy vylučte) živočišné tuky a nepřejídejte se.
</TEXT>
<HEADING>
2 Nezakládejte si příliš na vlastní důstojnosti
</HEADING>
<TEXT>
Vaše šediny ať ctí jiní. Neříkejte si, "co by tomu řekli lidi, to už se snad pro mě nehodí". Chcete se přihlásit na kurs rokenrolu nebo stepu? Udělejte to.
</TEXT>
<HEADING>
3 Hlídejte si váhu, ale nepřehánějte to
</HEADING>
<TEXT>
Podle teoretických předpokladů by se měli nejdelšího věku dožívat ti, kteří omezili přísun kalorií až na hranici podvýživy. Tento předpoklad se podařilo potvrdit na laboratorních krysách. U lidí to ale nefunguje. Statistiky říkají, že nejdéle žijí ti, kteří mají váhu normální nebo mírnou (!) nadváhu. Obezita je faktorem, který život výrazně zkracuje.
</TEXT>
<HEADING>
4 Nezříkejte se sexu
</HEADING>
<TEXT>
Když vědci zkoumali skupinu lidí, kteří vypadali výrazně mladší, než byli, zjistili, že se u těchto osob nápadně často vyskytuje nadprůměrná sexuální aktivita. Stejně tak i mnozí století udávali, že sex je nebo alespoň byl důležitou součástí jejich života.
</TEXT>
<HEADING>
5 Plánovitě si budujte vztahy s lidmi
</HEADING>
<TEXT>
Často platí, že čím je člověk starší, tím se mu hůře navazují vztahy s okolím. Je třeba na to myslet už ve středním věku a vytvářet si síť kontaktů.
</TEXT>
<HEADING>
6 Nebuďte na nikom závislí
</HEADING>
<TEXT>
Soběstačnost je klíčové slovo, přemýšlíme-li o smysluplném stáří. Nenechejte nikoho za sebe rozhodovat, pokud to není nezbytně nutné. Buďte pokud možno ekonomicky nezávislí. Důvěřujte si. Pokud chce na vás někdo páchat dobro, je-li to jen trochu možné, utečte.
</TEXT>
<HEADING>
7 Nespěchejte do důchodu
</HEADING>
<TEXT>
Ukázalo se, že jen máloco prodlužuje život tak výrazně, jako to, když člověk udržuje do vysokého věku svou profesionální kariéru. Později může jít jen o práci na částečný úvazek či externí činnost. Překvapivě účinnou brzdou stárnutí je také dobrovolná práce pro komunitu.
</TEXT>
<HEADING>
8 Nenechte zahálet mozek
</HEADING>
<TEXT>
Možnosti lidského mozku jsou v některých ohledech téměř neomezené, a to i možnosti stárnoucího mozku. Více než kdekoli jinde ale platí, že co nepoužíváte, o to přijdete. Způsobů, jak mozek trénovat, je celá řada. Pište si deník, nikdy není pozdě začít se učit cizí jazyk nebo nový program na počítači.
</TEXT>
<HEADING>
9 Hýbejte se
</HEADING>
<TEXT>
Stáří vás sice dožene, ale dlouho před ním můžete utíkat. Začít se cvičením a sportováním není nikdy pozdě. I devadesátiletí obyvatelé domova důchodců dokázali zvýšit po osmitýdenním cvičení svou svalovou sílu o 180 %. Vědci vypočítali, že každá hodina cvičení přidává dvě až tři hodiny celkového života, u starších lidí je tento poměr ještě vyšší.
</TEXT>
<HEADING>
10 Zbytečně nehudrejte
</HEADING>
<TEXT>
Optimismus a pozitivní naladění spojují téměř všechny lidi, kterým se podařilo "dobře" zestárnout. Nebojte se lidí o generaci či dvě mladších a netrapte se věcmi, které nemůžete změnit.
10 otázek a odpovědí o stáří a stárnutí
</TEXT>
<HEADING>
1 Proč vlastně stárneme?
</HEADING>
<TEXT>
Dnes dokážeme odpovědět na otázku, jak stárneme a jaké jsou molekulární, buněčné a genetické mechanismy stárnutí. Otázka, proč stárneme, má však také filozofický podtext. Má vůbec stárnutí smysl? Proč nežijeme neomezeně dlouho? Zde lidstvo odpověď stále hledá.
</TEXT>
<HEADING>
2 Stárnou ženy jinak než muži?
</HEADING>
<TEXT>
Ano. U člověka například vyhasnutí schopnosti rozmnožování nastává u žen mnohem dříve. Je také odlišné spektrum nemocí u mužů a žen a i příčiny smrti. Z pohledu sociologa je stáří doménou žen - u 80letých připadá na jednoho muže 2,7 žen.
</TEXT>
<HEADING>
3 Jak o délce života rozhoduje genetická výbava?
</HEADING>
<TEXT>
Je to velmi individuální. V zásadě ale platí, příroda potřebuje předchozí generaci jen proto, aby vznikla generace nová. Poté, co dojde k úspěšnému rozmnožení, je z hlediska přírody další přežívání organismu bezvýznamné.
</TEXT>
<HEADING>
4 Existuje něco jako gen dlouhověkosti?
</HEADING>
<TEXT>
Geny rozhodují o délce našeho života, ale nikoliv přímo. A rozhodně se nejedná o jeden jediný. Ovládají různé naše vlastnosti např. schopnost bojovat s infekcemi, výměnu látkovou, které významně ovlivňují stárnutí.
5 Dá se podle věku, kterého se dožili příbuzní, odhadovat, kolika let se dožijeme?
Do jisté míry ano, existují rodiny, kde se dlouhověkost vyskytuje častěji. Rozhodně však nelze z dožitého věku rodičů usoudit, jakého věku se dožijí děti - lze to vyjádřit pouze jako míru pravděpodobnosti (ta není příliš velká).
</TEXT>
<HEADING>
6 Mohou vitaminy zpomalit stárnutí?
</HEADING>
<TEXT>
Nedostatek vitaminů může proces stárnutí urychlit. Žádný vitamin ale stárnutí nezabrání. Protože však vitaminy optimalizují buněčný metabolismus a mohou chránit proti některým typům buněčného poškození, umožňují přiměřené dávky vitaminů využít našeho genetického potenciálu pro délku života.
</TEXT>
<HEADING>
7 Potřebují staří lidé více spát?
</HEADING>
<TEXT>
Právě naopak. U starších lidí se potřeba spánku mírně snižuje. Přesto paradoxně starší lidé tráví v posteli daleko více času než ve středním věku. S věkem dochází ke změnám spánku - spánek již není tak tvrdý, mění se také pravidelné střídání lehčích a hlubších fází spánku a zkracuje se doba snění.
</TEXT>
<HEADING>
8 Jak se pozná Alzheimerova choroba?
</HEADING>
<TEXT>
Jedním z prvních projevů jsou poruchy paměti a neschopnost se učit. Později se objevují potíže při řešení složitějších úloh. Bývá změna vyjadřování a řeči. Přidávají se poruchy prostorové a časové orientace. Pro členy rodiny jsou obtěžující změny osobnosti.
9 Jak se dá Alzheimerova choroba léčit?
Vyléčit ji neumíme a všechny léčebné strategie onemocnění pouze zpomalují a oddalují závažnější stadia nemoci.
</TEXT>
<HEADING>
10 Co způsobilo současné prodloužení života?
</HEADING>
<TEXT>
Především změna sociálních a hygienických podmínek. Významné jsou i úspěchy na poli medicíny, především zavedení antibiotik, léčba srdečně-cévních onemocnění, cukrovky. Zapomenout nelze ani na prevenci - například očkování.
DNEŠNÍ TÉMA: Jak si prodloužit život
Čtěte na stranách 18 a 19
</TEXT>
</DOC>
<DOC>
<DOCID>LN-20021022067</DOCID>
<DOCNO>LN-20021022067</DOCNO>
<DATE>10/22/02</DATE>
<TITLE>
"Usměvavý stařík", tak nazval ve svém článku redaktor populárního časopisu sedmašedesátiletého atleta Antonína Kábeleho. "Pacholek. Ale já se na něj nezlobím, já se vlastně na nikoho nezlobím," říká tato hvězda veteránské atletiky. Opravdu je usměvavý. Jinak ale působí jako muž v nejlepších letech.
</TITLE>
<TEXT>
"Tondo, kam mám dát tu kouli?", "Tondo, nemáš tu ještě oštěp?" Do vytopené tribuny slávistického atletického stadionu se trousí mladí lidé jeden za druhým. S hubeným, lehce alternativně vyhlížejícím mužem, který jim při tréninku pomáhá, jednají, jako by byl jejich vrstevník. Zjevně příliš nevnímají, že je o padesát let starší než oni. Jestli má někdo šanci dožít se ve zdraví sta let, tak je to právě on, atlet Antonín Kábele. Tento sprinter drží celou řadu rekordů české veteránské atletiky a jeden rekord světový. Ve svých sedmašedesáti letech běhá stovku za 13,28 vteřiny. "A zajímavé je, že se pořád ještě zlepšuji. Věřím, že ještě dokážu zaběhnout pod třináct," doufá pevně. "Víte, já se vlastně vždycky cítím tak starý, jak staří jsou lidé kolem mě. Takže když teď sedí vedle mě tady Franta, tak se cítím na šestnáct. Svůj věk si prostě nepřipouštím," říká Antonín Kábele. "Já vím, jak to dopadne, já už budu chodit dávno o holi a Tonda bude ještě běhat," zubí se šestnáctiletá běžecká naděje František. Když má Antonín Kábele spočítat, jak často trénuje, jde mu to ztuha. "To je těžký. Ale mohlo by se říci, že skoro pořád. Jsem tu od rána. Když přijdou školáci, rád si s nimi zahraji fotbal. Přidám se vlastně ke každému. Nejraději ale běhám s výrazně rychlejšími, třeba s Tomášem Dvořákem, protože to mě vyhecuje k nejlepším časům," vysvětluje. Jeho sportovní výkony rozhodně snesou mezinárodní srovnání. Na mistrovství světa v Austrálii byl ve své kategorii šestý, na mistrovství Evropy měl ještě větší ambice. "Dva dny předtím jsem se ale dozvěděl, že můj dospělý syn má leukemii. To s psychikou otřese. Zdaleka jsem tam nezaběhl, jak jsem mohl. Teď syn podstupuje chemoterapii a čeká na transplantaci kostní dřeně. Určitě se to povede," říká s optimismem.
</TEXT>
<HEADING>
Jsem aktivní ve všem
</HEADING>
<TEXT>
Nějakou speciální životosprávu Kábele nedodržuje. Kdysi kouřil, ale ze dne na den s tím přestal. S jídlem si velkou hlavu nedělá. "Teď už jím v podstatě všechno. Dříve jsem nejedl maso, ale teď si dám i to. Mám rád sladký. Nikdy se ale nepřejídám," ujišťuje. Při výšce 175 centimetrů váží 64 kilogramů. Antonín Kábele rozhodně není jednostranný. Leze po horách, není líný se učit cizí jazyky. Ze skříňky za sebou vytahuje knížku o řádu karmelitánek, kterou napsal, a album s akty, které nafotil. "Jsem aktivní ve všem. To má i své negativní stránky. Například to, že platím alimenty. Pořád mám mladší partnerky. I manželka byla o dvacet pět let mladší než já," poprvé se v jeho hlase objevuje stopa pýchy. Není důvod mu nevěřit. Během rozhovoru se mu povedlo nenápadně podstrčit papírek se svým telefonním číslem dívce, která vypadá, že ještě loni závodila za dorostenky. Vlastně se ani nemusí zlepšovat. Stačí, když si současnou výkonnost udrží a jeho hvězda bude stoupat. Ve veteránské atletice jsou totiž sportovci rozděleni do kategorií po pěti letech. Jejich výkony se pak přepočítávají podle tabulek. Jestliže je v kategorii nad 65 let 13 sekund výkon špičkový, v kategorii nad 70 to platí dvojnásob. A závodně běhat může Antonín Kábele ještě dobrých třicet let. "Na mistrovství v Austrálii běžel pán, kterému bylo sto dva let. Já chci jít někdy v tomhle věku z dráhy nohama napřed," představuje si svou budoucnost.
10 mýtů o stáří
1 Staří lidé nemají zájem o sex
Není to pravda. Podle jedné studie je sexuálně aktivní polovina mužů mezi 72 a 75 roky.
2 Ve stáří se mění osobnost
Není to pravda. Pokud osobnost není narušena nemocí, je po celý život neměnná.
</TEXT>
<HEADING>
3 Ke stáří nevyhnutelně patří senilita
</HEADING>
<TEXT>
Není to pravda, s věkem se sice zhoršuje krátkodobá paměť, ostatní intelektuální schopnosti mohou zůstat (a u psychicky aktivních lidí také zůstávají) neporušené.
4 Stáří je ošklivé
Není to pravda. Jsou kultury, kde se stáří přiznávají značné estetické hodnoty.
5 Staří lidé jsou si velmi podobní
Není to pravda. Ve stáří se naopak rozdíly mezi lidmi zvětšují, některé vlastnosti se vyhraňují.
6 Staří lidé jsou nevýkonní
Není to pravda. Dokonce podle statistik mají zaměstnaní senioři menší počet dní, kdy jsou na neschopence, než mladší lidé.
7 Staří lidé jsou nesoběstační
Není to pravda. Jen pět procent lidí starších 65 let je odkázáno na profesionální péči jiného.
8 Ke stáří nevyhnutelně patří nemoci
Není to pravda. Existují století lidé, kteří v životě nenavštívili lékaře.
9 Staří lidé jsou chudí
Není to pravda. Rozhodně existují slabší skupiny, u nás jsou to třeba matky-samoživitelky.
</TEXT>
<HEADING>
10 Stáří je moudré
</HEADING>
<TEXT>
Není to pravda. Stáří "patent na rozum" nevytváří. Pokud ale vyvážená osobnost dokáže ve stáří předávat své zkušenosti, bylo by hříchem jí nenaslouchat.
Není to pravda. Stáří "patent na rozum" nevytváří. Pokud ale vyvážená osobnost dokáže ve stáří předávat své zkušenosti, bylo by hříchem jí nenaslouchat.
</TEXT>
</DOC>
<DOC>
<DOCID>LN-20021022068</DOCID>
<DOCNO>LN-20021022068</DOCNO>
<DATE>10/22/02</DATE>
<TITLE>
Prof. MUDr. Ota Gregor, DrSc., není z těch, kdo kážou vodu a sami pijí víno. O stáří a stárnutí napsal řadu prací. Radami, které v nich udílel, se také sám řídil, a tak se v plné svěžesti dožívá šestaosmdesáti let.
</TITLE>
<HEADING>
LN: Jak bojujete proti vlastnímu stáří?
</HEADING>
<TEXT>
To je ale špatně položená otázka. Proti stáří se přece nedá bojovat. Bojovat lze s nemocí, tím, že ji léčíme. Stáří ale není nemoc. Boj můžu vyhrát. Ale porazit stáří přece nemohu. Stárnutí je přirozené, je to normální proces. Vlastně bychom za něj měli být vděční, protože mnoho lidí se stáří ani nedožije. Jedna moje pětadevadesátiletá známá říkala: "Brala jsem mládí, musím brát i stáří." Je to jednoduché, ale je v tom velká moudrost.
LN: Co tedy děláte pro to, aby váš život zůstal kvalitní? Svým čtenářům doporučujete otužování. Sprchujete se sám studenou vodou?
Já se nesprchuji. Každé ráno si ale napustím vanu studené vody a dvě minuty v ní ležím.
LN: Sportujete?
Ještě loni jsem každé ráno běhal. Teď už ne, nemá cenu se přepínat. Ale každý den cvičím jógu.
</TEXT>
<HEADING>
LN: Jak se stravujete?
</HEADING>
<TEXT>
Nejsem vegetarián. Ale čím jsem starší, tím mám menší chuť na červené maso. Vajíčka sním tak jedno dvě týdně. Tuky používáme rostlinné.
LN: Působíte dojmem velmi psychicky svěžího člověka. Trénujete svůj mozek záměrně?
Můj životní styl je vědomě nadepsán aktivita, aktivita, aktivita. Čtu, píšu, přednáším, do loňského roku jsem přednášel na lékařské fakultě, a to i zahraničním studentům v angličtině. Přednáším také na univerzitě třetího věku. Ano, trénuji mozkové závity zcela záměrně.
</TEXT>
<HEADING>
LN: Odkdy vlastně začíná stáří?
</HEADING>
<TEXT>
S trochou nadsázky by se dalo říci, že od chvíle, kdy vám lidé začnou říkat: "Vy ale vypadáte dobře!" Nástup stáří je velmi povlovný a individuální. Jsou lidé, kteří jsou "staří" ve třiceti, a jsou lidé vyloženě "mladí" v sedmdesáti. Obecně se dá říci, že od šedesátky nahoru jde o stárnutí, od osmdesátky o stáří a od devadesátky pak o dlouhověkost. První známky stárnutí se objevují už po padesátce. Je to normální, ale nepřipraveného a neinformovaného člověka to může vyděsit.
</TEXT>
<HEADING>
LN: Jste stále činný jako lékař?
</HEADING>
<TEXT>
Původně jsem internista, mám tedy dvě atestace z interny. Nyní ordinuji jednou týdně v psychosomatické poradně. Před třemi roky jsem dělal další atestaci z psychoterapie.
</TEXT>
<HEADING>
LN: Takže nejste líný se učit?
</HEADING>
<TEXT>
Líný nejsem, ale někdy pohodlný. Pokud žijete aktivně, tak také potřebuje odpočinek. Poznat tu hranici, kdy ještě odpočíváte a kdy už lenošíte, není úplně snadné.
Líný nejsem, ale někdy pohodlný. Pokud žijete aktivně, tak také potřebuje odpočinek. Poznat tu hranici, kdy ještě odpočíváte a kdy už lenošíte, není úplně snadné.
</TEXT>
</DOC>
<DOC>
<DOCID>LN-20021022069</DOCID>
<DOCNO>LN-20021022069</DOCNO>
<DATE>10/22/02</DATE>
<TITLE>
Stáří a poruchy paměti spolu zdaleka nesouvisejí tak těsně, jak se lidé domnívají, říká MUDr. Tamara Tošnerová, vedoucí laboratoře pro poruchy paměti pražské vinohradské nemocnice.
</TITLE>
<HEADING>
LN: Jací lidé k vám přicházejí?
</HEADING>
<TEXT>
Není pravda, že těžiště naší práce se týká demence. Daleko více klientů trpí depresí. Ta ochromuje paměť opravdu výrazně. Úzkostnost neuvěřitelně devalvuje paměťové schopnosti. Je celá řada chorob, které mohou poruchu paměti imitovat. Například snížená funkce štítné žlázy. Často jde o nadužívání preparátů.
LN: Co se vlastně ve stáří děje s naší pamětí?
Pokud jde o psychicky aktivní lidi, paměť se zpravidla nehorší. Jsou povolání, pro které je zachování paměti typické. Například historici nebo překladatelé mají dobrou paměť i ve stáří. Podstatnější než věk je to, jaké má člověk zájmy a jak je aktivní. Přicházejí k nám lidé, kteří si myslí, že když si nepamatují jména herců, je to katastrofa. Skutečně může jít o poruchu paměti. Často ale zjistíme, že si sice nevybavují, kdo kde hrál, ale pořád překládají ze tří jazyků.
</TEXT>
<HEADING>
LN: Klesá ve stáří inteligence?
</HEADING>
<TEXT>
Neklesá. Starší člověk jen někdy potřebuje na vyřešení úkolu více času. To, že inteligence klesá, je ageistický názor. Tak jako máme rasismus, diskriminaci podle rasy, tak máme ageismus, diskriminaci podle věku. O ageismu teď v listopadu vydáváme samostatnou publikaci.
LN: Co je pro vás jasným signálem, že něco není v pořádku?
Když někdo hned od dveří hlásí, jaké má problémy s pamětí, většinou to není tak zlé. Když se ale přijde poradit rodina, a dotyčný člověk si není ničeho vědom, může opravdu jít o vážný stav. Když příbuzní mluví o poruše osobnosti, zbystřím.
LN: Co ale poradíte lidem, u kterých žádnou nemoc nenaleznete, a přesto je paměť lehce narušená?
Většinou nenabízím speciální trénink paměti. To dělají jinde. Ale snažím se ve spolupráci s klientem povzbudit jeho vnitřní motor, probudit v něm aktivní zájem. Velmi účinná je například práce s počítačem. Důležité ale je, aby z těchto aktivit byl nějaký výstup. Senior má být užitečný nejen sobě, ale i svému okolí.
</TEXT>
<HEADING>
LN: A zvládají senioři práci s počítačem?
</HEADING>
<TEXT>
Ale to víte, že ano. Všichni se to naučili. Měla jsem jednu paní, která našla zálibu v internetu. Ptala jsem se jí, jaké stránky ji zaujaly. Čekala jsem, že něco zdravovědného, třeba o zácpě. Víte jaké to byly?
LN: Nabízí se odpověď, že ty s erotickým obsahem.
Kdepak. Celá se rozsvítila a říká: "Ta washingtonská muzea jsou úžasná." Taková babička je pak atraktivnější i pro své vnuky. Někdy sem přijdou lidé s tím, že babička chce mezi příbuzné rozdělit sto tisíc. A říkají, že oni ty peníze nepotřebují. Ale jestli by nešlo babičce předat informaci, ať si raději pro sebe koupí počítač. Že to bude lepší pro všechny.
</TEXT>
</DOC>
<DOC>
<DOCID>LN-20021022070</DOCID>
<DOCNO>LN-20021022070</DOCNO>
<DATE>10/22/02</DATE>
<TITLE>
Johann Wolfgang Goethe (1749 1832) dokončil Fausta, když mu bylo 83 let. Proslul také svou milostnou epizodou, kdy se ve svých 72 letech ucházel o sedmnáctiletou Ulriku von Levetzow.
</TITLE>
<TEXT>
Lékař Josef Švejcar (1897 až 1997) se pyšnil titulem "nejstarší pediatr na světě". Své stěžejní dílo Kojení dar nejcennější vydal v roce 1988, tedy když mu bylo 91 let.
Režisérka Leni Riefenstahlová (1902) letos při svých stých narozeninách představila svůj nový film, který vznikl během jejích nesčetných ponorů pod hladinu oceánu v letech 1967 - 2000.
Winston Churchill (1874 - 1965) se dožil téměř 91 let, ačkoli veškeré dobré rady lékařů ostentativně ignoroval. V politice se pohyboval až do roku 1955, tedy do svých 80 let.
</TEXT>
</DOC>
<DOC>
<DOCID>LN-20021022071</DOCID>
<DOCNO>LN-20021022071</DOCNO>
<DATE>10/22/02</DATE>
<TITLE>
rozhovor
</TITLE>
<TEXT>
"Těším se, když přijde někdo, kdo má smrt na jazyku a koho pokud možno už odmítli někde jinde operovat. Takové operace dělám nejraději," říká přednosta Kliniky kardiovaskulární chirurgie Institutu klinické a experimentální medicíny prof. MUDr. Jan Pirk, DrSc.
LN: Strávil jste delší dobu v USA. Jak se liší práce kardiochirurga tam od toho, co děláte zde?
Mě tehdy (v letech 1983 - 1984) ve Spojených státech fascinovalo, že každý dělal své zaměstnání na profesionální úrovni. Čili když někdo byl profesionální zloděj, tak nekradl pytle cementu nebo dvě cihly na stavbě, ale dělal to na "full time". Když někdo byl fotbalový rozhodčí, tak nebyl současně úředník někde v bance. Když někdo byl kardiochirurg, tak dělal kardiochirurgii. A nemusel suplovat práci sestry, protože sestra musela dělat práci uklízečky, protože uklízečka nedělala nic. Ale tohle se už u nás do velké míry také změnilo. Co je ale zásadní, v USA určitá část lékařů dělá medicínu prostě proto, že to je dobrý byznys. A to u nás zatím není. My, a zvláště my ze střední a starší generace, to dělali a děláme čistě proto, že nás to baví.
LN: Počet operací srdce v České republice stoupá, dostane se už na každého pacienta, který takový zákrok potřebuje?
V zásadě ano. Dostane se na každého pacienta, který je k takové operaci odeslán. A to v relativně krátké době, rozhodně kratší než třeba v Anglii. Ne všichni jsou ale na operace odesíláni. Dělal jsem si takový malý soukromý výzkum podle bydliště odoperovaných pacientů. Zjistil jsem, že na mapě ČR jsou ne snad bílá, ale šedá místa. Okresy, ze kterých se lidé ke kardiochirurgům nedostávají. Snad se tam lékaři pacienty doporučovat na operace bojí. Vezmeme-li to od roku 1989, tak je u nás kardiovaskulární chirurgie ten nejbouřlivěji se rozvíjející obor medicíny. Dostali jsme se z pozice země zaostalé na slušnou, neříkám špičkovou, západoevropskou úroveň.
LN: A co nám do té špičkové úrovně chybí? Jsou ještě nějaké kardiochirurgické operace, které se u nás neprovádějí?
Zatím jediná operace, kterou z ekonomických důvodů neděláme, ale na kterou se už chystáme, je implantace mechanické srdeční podpory. Pacienti, kteří čekají na transplantaci srdce a nedočkají se vhodného dárce, u nás dosud umírají. Na Západě se ale připojí na přístroj, kterému můžeme lidově říkat umělé srdce. Čekají tak třeba rok, než se najde vhodný dárce. Jsme ale v jednání s VZP, která k tomu přistoupila velice pozitivně. Teď sháníme peníze, abychom i tento přístroj mohli v léčbě našich pacientů použít.
</TEXT>
<HEADING>
LN: Kolik takový přístroj stojí?
</HEADING>
<TEXT>
150 tisíc eur, tedy asi 4,5 milionu korun. Používá se ale dlouhodobě, mnoho let, a poslouží celé řadě pacientů. Pouze kanyly, kterými je k nemocnému připojen, jsou na jedno použití. V současné době se snažím inspirovat bohaté našeho světa, aby nám na něj přispěli. Kromě tohoto "umělého srdce" ale skutečně děláme všechno. Nedávno se na mě obrátil jeden pacient. Na jedné velké pražské kardiologii mu doporučili, aby jel na operaci chlopně do Kanady, že tady se to nedělá. Byl jsem strašně překvapený, jak tohle může odborník říct.
LN: Jak dlouho trvá, než ze šikovného absolventa lékařské fakulty vyroste samostatný kardiochirurg?
Po absolvování lékařské fakulty je prvním předpokladem složení první atestace z chirurgie. To trvá zhruba tři roky. Výcvik v kardiochirurgii pak zabere dalších pět let. Takže kardiochirurg roste osm, spíše ale deset let
LN: Objevila se celá řada nových kardiochirurgických pracovišť. Jak pacient, který operaci naléhavě potřebuje, pozná to kvalitní?
To je velký problém. V tomhle není jasno. Já a např. MUDr. Šetina, primář kardiochirurgie z Českých Budějovic, jsme zásadně pro zveřejňování výsledků jednotlivých pracovišť. Každé pro má ale své proti. Je potřeba, aby výsledky byly zveřejňovány maximálně objektivním způsobem, protože všeho se dá strašlivě zneužít. Je vždy třeba vědět, co s čím porovnávám. Až do letošního roku jsme měli možnost porovnávat výsledky kardiochirurgických pracovišť s jedním z registrů kardiochirurgických pracovišť v USA, ale vzhledem k tomu, že to bylo drahé, tak od příštího roku už tato možnost nebude.
LN: Jak si česká kardiochirurgie vedla ve srovnání s americkou?
Mohu mluvit jenom za naše pracoviště. Pokud jde o nejčastější výkon, aortokoronární by-pass, tak my jsme ve srovnání se šedesáti pracovišti z tohoto registru v roce 2000 byli na druhém místě.
LN: O vás je známo, že jste velký sportovec. Chráníte si své srdce ještě jinak? Znáte třeba svou hladinu cholesterolu nebo svůj tlak?
To víte, že znám svoji hladinu cholesterolu, tlak taky. Tlak mám v pořádku, celkovou hladinu cholesterolu mám na horní hranici normy. My ale máme v zásadě dva cholesteroly, ten hodný a ten špatný. A já vzhledem k tomu, že opravdu hodně sportuji, mám vysokou hladinu toho hodného. Rád se najím čehokoliv, ale v zásadě nepoužívám vůbec máslo, škvarky také nejsou nic pro mě. V závodní jídelně si dám většinou bezmasé jídlo a snídám chleba s margarínem a s medem, a ne vajíčka.
LN: Jaká je podle vás zlatá rada pro prevenci srdečních chorob?
Dodržovat zásady primární prevence arteriosklerózy. Do toho patří nekouřit, zdravě se stravovat, vědět o svém krevním tlaku, o své váze, o své hladině cholesterolu, dostatek fyzické aktivity a střídmé pití alkoholických nápojů, pokud možno vína.
LN: Odoperoval jste už tisíce pacientů. Máte ještě pořád, když vezmete skalpel do ruky, strach?
Ale vůbec ne. Strach mít nesmíte vůbec. Víte, musíte přistupovat k operaci jako k té nejsamozřejmější věci. U nás na operačním sále si hrajeme hudbu, dneska třeba na přání anesteziologa hity 50. a 60. let. Je tam naprostá pohoda. Každý ví, co přesně má v daný okamžik dělat. Můžeme se během operace bavit o fotbale a přitom odvádět plně profesionální výkon. Navíc já hrozně nemám rád šéfy, kteří křičí na své podřízené... Čím složitější operace mě čeká, tím jsem radši. Takové ty rutinní věci, jako třeba by-pass, rád přenechám mladším kolegům. Já se těším, když přijde někdo, kdo má smrt na jazyku a koho pokud možno už odmítli někde jinde operovat. Takové operace dělám nejraději.
</TEXT>
<HEADING>
LN: A transplantace srdce patří mezi operace složitější?
</HEADING>
<TEXT>
Transplantace srdce nepatří mezi nejsložitější operace srdce. Ale je tam jeden často těžko předvídatelný faktor, a to je dárcovské srdce. Často nefunguje tak, jak bychom potřebovali, a chirurg to nemůže ovlivnit. Transplantace představují jen asi pět procent náplně naší činnosti, ale je kolem nich největší mediální humbuk. Pro těch pět procent lidí je to jediná možnost, jak jim zachránit život. Ale pro 95 procent lidí děláme něco úplně jiného, často mnohem složitějšího.
Transplantace srdce nepatří mezi nejsložitější operace srdce. Ale je tam jeden často těžko předvídatelný faktor, a to je dárcovské srdce. Často nefunguje tak, jak bychom potřebovali, a chirurg to nemůže ovlivnit. Transplantace představují jen asi pět procent náplně naší činnosti, ale je kolem nich největší mediální humbuk. Pro těch pět procent lidí je to jediná možnost, jak jim zachránit život. Ale pro 95 procent lidí děláme něco úplně jiného, často mnohem složitějšího.
</TEXT>
</DOC>
<DOC>
<DOCID>LN-20021022072</DOCID>
<DOCNO>LN-20021022072</DOCNO>
<DATE>10/22/02</DATE>
<TITLE>
zprávy
</TITLE>
<GEOGRAPHY>PRAHA</GEOGRAPHY>
<TEXT>
Pro zájemce, kteří se chtějí více dozvědět o astmatu, bude ve dnech 8. až 10. listopadu v Praze před Obecním domem otevřeno Informační centrum "Dýchat bez zábran". V Centru si budou moci dát změřit dechovou kapacitu plic spirometrem a vyplnit jednoduchý test o astmatu. V neposlední řadě zde prostřednictvím odborníků a vzdělávacích materiálů získají potřebné informace. Astma je vážný celosvětový problém. Na světě žije více než 150 milionů lidí postižených tímto onemocněním, z toho v Česku jich je 600 tisíc. Pod kontrolou je přitom pouze 350 tisíc z nich. Mnoho astmatiků tedy zůstává nepoznáno a neléčeno. Důvodem je často malá informovanost pacientů. "I v dnešní době se stále vyskytují úmrtí v důsledku astmatu," říká prof. MUDr. Václav Špičák, ředitel České iniciativy pro astma (ČIPA). Podle jeho slov umírají především ti lidé, jejichž onemocnění není pod dobrou kontrolou a mají opakované závažnější potíže. "Současná medicína umožňuje sestavit léčebný plán dle individuálních potřeb pacienta. Astma, které je léčeno, umožňuje žít pacientům kvalitní a plnohodnotný život ve všech oblastech, tedy i při sportu," říká profesor Špičák.
PRAHA - Pro zájemce, kteří se chtějí více dozvědět o astmatu, bude ve dnech 8. až 10. listopadu v Praze před Obecním domem otevřeno Informační centrum "Dýchat bez zábran". V Centru si budou moci dát změřit dechovou kapacitu plic spirometrem a vyplnit jednoduchý test o astmatu. V neposlední řadě zde prostřednictvím odborníků a vzdělávacích materiálů získají potřebné informace. Astma je vážný celosvětový problém. Na světě žije více než 150 milionů lidí postižených tímto onemocněním, z toho v Česku jich je 600 tisíc. Pod kontrolou je přitom pouze 350 tisíc z nich. Mnoho astmatiků tedy zůstává nepoznáno a neléčeno. Důvodem je často malá informovanost pacientů. "I v dnešní době se stále vyskytují úmrtí v důsledku astmatu," říká prof. MUDr. Václav Špičák, ředitel České iniciativy pro astma (ČIPA). Podle jeho slov umírají především ti lidé, jejichž onemocnění není pod dobrou kontrolou a mají opakované závažnější potíže. "Současná medicína umožňuje sestavit léčebný plán dle individuálních potřeb pacienta. Astma, které je léčeno, umožňuje žít pacientům kvalitní a plnohodnotný život ve všech oblastech, tedy i při sportu," říká profesor Špičák.
</TEXT>
</DOC>
<DOC>
<DOCID>LN-20021022073</DOCID>
<DOCNO>LN-20021022073</DOCNO>
<DATE>10/22/02</DATE>
<TITLE>
zprávy
</TITLE>
<GEOGRAPHY>LONDÝN</GEOGRAPHY>
<TEXT>
Přípravek Sumatriptan může přinést úlevu ženám, které trpí migrénou v menstruačním období. Vyplývá to z výsledků dvou kombinovaných studií, jež byly zveřejněny na 14. mezinárodním sympoziu Sdružení proti migréně, které se konalo v Londýně. Výzkumy byly realizovány v Evropě a v Severní Americe u vzorku 752 žen mezi 18 až 65 lety. Vyplývá z nich, že u více než poloviny žen do dvou hodin po požití léku zcela odezněla bolest, tak typická pro tyto záchvaty migrény. Navíc 48 procent pacientek po požití léku necítilo ani bolest, ani netrpělo dalšími příznaky, jako jsou nevolnost nebo zvýšená citlivost na zvuk a světlo. Výzkum prokázal, že sumatriptan užitý na počátku migrenózního záchvatu účinně odstraňuje bolest a další doprovodné příznaky.
LONDÝN - Přípravek Sumatriptan může přinést úlevu ženám, které trpí migrénou v menstruačním období. Vyplývá to z výsledků dvou kombinovaných studií, jež byly zveřejněny na 14. mezinárodním sympoziu Sdružení proti migréně, které se konalo v Londýně. Výzkumy byly realizovány v Evropě a v Severní Americe u vzorku 752 žen mezi 18 až 65 lety. Vyplývá z nich, že u více než poloviny žen do dvou hodin po požití léku zcela odezněla bolest, tak typická pro tyto záchvaty migrény. Navíc 48 procent pacientek po požití léku necítilo ani bolest, ani netrpělo dalšími příznaky, jako jsou nevolnost nebo zvýšená citlivost na zvuk a světlo. Výzkum prokázal, že sumatriptan užitý na počátku migrenózního záchvatu účinně odstraňuje bolest a další doprovodné příznaky.
</TEXT>
</DOC>
<DOC>
<DOCID>LN-20021022074</DOCID>
<DOCNO>LN-20021022074</DOCNO>
<DATE>10/22/02</DATE>
<TITLE>
zprávy
</TITLE>
<GEOGRAPHY>PRAHA</GEOGRAPHY>
<TEXT>
Sedmdesáti let by se 25. října dožila rehabilitační sestra Ludmila Mojžíšová. V povědomí veřejnosti je nejvíce zapsána v souvislosti s léčením neplodnosti. Při své práci fyzioterapeutky zjistila, že při poruchách páteře se u mnoha lidí často vyskytuje vychýlení kostrče. "Podstatou metodiky je, že fyzioterapeut odblokuje celou páteř, včetně kostrče, odstraní zřetězené křeče. Žena pak musí cvičit svaly pánevního dna, udržovat si svalový korzet," vysvětluje přímá žačka paní Mojžíšové, Marie Babičková z Ústavu pro péči o matku a dítě v Podolí. Metoda se dá využít nejen pro funkční sterility (žena je z lékařského hlediska zdravá, ovšem některé její orgány jsou trvale v jakési křeči), ale i při bolestivých menstruacích a bolestech v podbřišku. Vhodná je i jako podpůrná léčba při umělém oplodnění. Své zkušenosti začala Mojžíšová předávat svým žákům od roku 1978. Dnes její metodu na FTVS přednáší magistra Jarmila Novotná z Pardubic. "Učím v každém ročníku dva čtyřicetihodinové bloky. Kromě toho objíždím s kursy celou republiku, neboť o metodu je z řad rehabilitačních pracovníků, lékařů i laiků velký zájem," říká magistra Novotná. "Všechny nás inspirovala a ovlivnila. Neustále pátrala o tom, co s čím souvisí a jak se na nás podepisuje současný životní styl. A tím začala nejen v národním měřítku, ale hlavně v souladu s celosvětovým trendem fyzioterapie něco úplně nového. Její životní práce je jedním z českým přínosů k novému pojetí moderní rehabilitace," říká profesor Stanislav Otáhal z katedry anatomie a biomechaniky FTVS v Praze. MUDr. Stanislav Macháček, vedoucí pražského rehabilitačního oddělení Revmatologického ústavu, k tomu dodává: "Metoda paní Mojžíšové je geniální a univerzální. Od určitého věku bychom ji všichni potřebovali několikrát do roka i s pravidelným cvičením. Mojžíšová totiž neléčila jen neplodnost, skoliózy, ale její chvaty jsou k užití i v běžné rehabilitační praxi, neboť problémy s páteří, s pánví a žebry máme skoro všichni."
PRAHA - Sedmdesáti let by se 25. října dožila rehabilitační sestra Ludmila Mojžíšová. V povědomí veřejnosti je nejvíce zapsána v souvislosti s léčením neplodnosti. Při své práci fyzioterapeutky zjistila, že při poruchách páteře se u mnoha lidí často vyskytuje vychýlení kostrče. "Podstatou metodiky je, že fyzioterapeut odblokuje celou páteř, včetně kostrče, odstraní zřetězené křeče. Žena pak musí cvičit svaly pánevního dna, udržovat si svalový korzet," vysvětluje přímá žačka paní Mojžíšové, Marie Babičková z Ústavu pro péči o matku a dítě v Podolí. Metoda se dá využít nejen pro funkční sterility (žena je z lékařského hlediska zdravá, ovšem některé její orgány jsou trvale v jakési křeči), ale i při bolestivých menstruacích a bolestech v podbřišku. Vhodná je i jako podpůrná léčba při umělém oplodnění. Své zkušenosti začala Mojžíšová předávat svým žákům od roku 1978. Dnes její metodu na FTVS přednáší magistra Jarmila Novotná z Pardubic. "Učím v každém ročníku dva čtyřicetihodinové bloky. Kromě toho objíždím s kursy celou republiku, neboť o metodu je z řad rehabilitačních pracovníků, lékařů i laiků velký zájem," říká magistra Novotná. "Všechny nás inspirovala a ovlivnila. Neustále pátrala o tom, co s čím souvisí a jak se na nás podepisuje současný životní styl. A tím začala nejen v národním měřítku, ale hlavně v souladu s celosvětovým trendem fyzioterapie něco úplně nového. Její životní práce je jedním z českým přínosů k novému pojetí moderní rehabilitace," říká profesor Stanislav Otáhal z katedry anatomie a biomechaniky FTVS v Praze. MUDr. Stanislav Macháček, vedoucí pražského rehabilitačního oddělení Revmatologického ústavu, k tomu dodává: "Metoda paní Mojžíšové je geniální a univerzální. Od určitého věku bychom ji všichni potřebovali několikrát do roka i s pravidelným cvičením. Mojžíšová totiž neléčila jen neplodnost, skoliózy, ale její chvaty jsou k užití i v běžné rehabilitační praxi, neboť problémy s páteří, s pánví a žebry máme skoro všichni."
</TEXT>
</DOC>
<DOC>
<DOCID>LN-20021022075</DOCID>
<DOCNO>LN-20021022075</DOCNO>
<DATE>10/22/02</DATE>
<TITLE>
zprávy
</TITLE>
<GEOGRAPHY>PLZEŇ</GEOGRAPHY>
<TEXT>
V plzeňské fakultní nemocnici v těchto dnech otevřeli nové diagnostické centrum pro nádorové choroby prsu. Centrum pro screening, které působí při Radiodiagnostickém oddělení plzeňské fakultní nemocnice, získalo pro své působení akreditaci Radiologické společnosti a Ministerstva zdravotnictví ČR. "Lékaři zde denně vyšetří přibližně dvacet pacientek ve věku od 45 do 69 let. Centrum má za úkol nejen pacientku vyšetřit pomocí mamografu, ale v případě sporných nebo pozitivních nálezů provést také další vyšetření," uvádí Renata Veselá, mluvčí FN Plzeň. V rámci centra pracuje komise odborníků, která zajišťuje interdisciplinární spolupráci mezi diagnostickými a terapeutickými obory. V komisi působí kromě rentgenologa také chirurg, onkolog, gynekolog a patolog. Tito odborníci nabízejí ve sporných případech pacientkám další vyšetření nebo léčbu v rámci jednoho zdravotnického zařízení. Vyšetření je pacientkám, které je v posledních dvou letech nepodstoupily, hrazeno ze zdravotního pojištění.V minulém roce žilo v ČR přes 37 tisíc žen s diagnózou rakovina prsu.
PLZEŇ - V plzeňské fakultní nemocnici v těchto dnech otevřeli nové diagnostické centrum pro nádorové choroby prsu. Centrum pro screening, které působí při Radiodiagnostickém oddělení plzeňské fakultní nemocnice, získalo pro své působení akreditaci Radiologické společnosti a Ministerstva zdravotnictví ČR. "Lékaři zde denně vyšetří přibližně dvacet pacientek ve věku od 45 do 69 let. Centrum má za úkol nejen pacientku vyšetřit pomocí mamografu, ale v případě sporných nebo pozitivních nálezů provést také další vyšetření," uvádí Renata Veselá, mluvčí FN Plzeň. V rámci centra pracuje komise odborníků, která zajišťuje interdisciplinární spolupráci mezi diagnostickými a terapeutickými obory. V komisi působí kromě rentgenologa také chirurg, onkolog, gynekolog a patolog. Tito odborníci nabízejí ve sporných případech pacientkám další vyšetření nebo léčbu v rámci jednoho zdravotnického zařízení. Vyšetření je pacientkám, které je v posledních dvou letech nepodstoupily, hrazeno ze zdravotního pojištění.V minulém roce žilo v ČR přes 37 tisíc žen s diagnózou rakovina prsu.
</TEXT>
</DOC>
<DOC>
<DOCID>LN-20021022076</DOCID>
<DOCNO>LN-20021022076</DOCNO>
<DATE>10/22/02</DATE>
<TITLE>
zprávy
</TITLE>
<TEXT>
NEW YORK - Konzumace mléčných výrobků není podle zprávy uveřejněné v zářijovém vydání časopisu Journal of the National Cancer Institute spojena s vyšším rizikem vzniku rakoviny prsu u žen po menopauze. Naopak, zvýšený příjem odstředěného mléka a nízkotučných mléčných výrobků snižuje riziko vzniku rakoviny prsu, ale u žen před menopauzou. Dr. Walter C. Willet a spol. z Harward School of Public Health zjišťoval s pomocí dat získaných v NursersHealth Study vztah mezi výskytem rakoviny prsu a konzumací mléčných výrobků, kalcia a vitaminu D u 88 691 žen. Studie probíhala od roku 1980 do roku 1996. Účastnice měly za úkol zaznamenávat svůj jídelníček. Vědci identifikovali 3482 případů nádoru prsu. 827 nádorů se objevilo u žen ve věku před menopauzou, 2345 u postmenopauzálních pacientek a 310 žen s nejasným menopauzálním statusem. Výsledky studie neukázaly významný vztah mezi konzumací mléčných výrobků, vápníku nebo vitaminu D a rizikem vzniku nádoru u postmenopauzálních žen. Statisticky významný vzájemný vztah byl však zjištěn mezi konzumací nízkotučných mléčných výrobků a rizikem vzniku nádoru u žen před menopauzou. Vědci, kteří se na rozsáhlé studii podíleli, dále dodávají, že "je třeba sestavit další studie zaměřené na vztah mezi konzumací mléčných výrobků a rakovinou prsu se specifickým zaměřením na ženy v období před menopauzou".
</TEXT>
</DOC>
<DOC>
<DOCID>LN-20021022077</DOCID>
<DOCNO>LN-20021022077</DOCNO>
<DATE>10/22/02</DATE>
<TITLE>
cvičení
</TITLE>
<TEXT>
Tento cvik je vhodný pro ty, kteří si stěžují na neurčité, déle trvající bolesti zad, jež se objevují a trvale zhoršují při dlouhodobém sezení či stání. Ve velké většině případů je bolest vyvolána přetížením svalů pánve, oslabením břišních, zádových a hýžďových svalů. Ke spuštění bolestí může přispět i prochladnutí zad, zvedání těžkých břemen a u žen těhotenství či porod. Pravidelné každodenní cvičení, které můžete opakovat až pětkrát za sebou, je vhodné doplnit i odborně provedenou masáží. Lehněte si na záda, ruce položte volně podél těla, dlaně vytočte směrem ke stropu. Nohy položte na židli či gymnastický míč tak, aby kyčelní i kolení klouby byly přibližně v pravoúhlém postavení. Při nádechu se snažte protlačit bederní páteř do země a pokuste se vtáhnout břicho, při výdechu břicho naopak úplně povolte. Dbejte, aby po celou dobu cviku zůstaly hlava i ramena zcela uvolněné. A poté relaxujte se zcela uvolněným břichem alespoň pět minut. Po uvolnění můžete cvik deset až patnáctkrát opakovat.
Cvik připravila fyzioterapeutka Tereza Černá, studio Alipte
</TEXT>
</DOC>
<DOC>
<DOCID>LN-20021022078</DOCID>
<DOCNO>LN-20021022078</DOCNO>
<DATE>10/22/02</DATE>
<TITLE>
Rakušan Ulrich Seidel točil dvacet let dokumenty, které mu vynesly pověst "kronikáře bizarnosti všedního dne". Režisér Werner Herzog jeho tvorbu dokonce přirovnává k pohledu do pekel. Ani ve svém hraném debutu Psí dny se Ulrich Seidel svému "pekelnictví" nezpronevěřil.
</TITLE>
<TEXT>
Výrazem "psí dny" se označuje období největších letních veder. Právě na sluncem rozžhavené vídeňské předměstí situoval režisér Seidel svůj filmový živočichopis, který strukturou připomíná Altmanovy Prostřihy nebo Andersonovu Magnolii. Můžeme tu ale odhalit i jistou vazbu na Vyhnání z ráje Věry Chytilové: v parném vedru vídeňské hospodyňky odkládají zástěry, tatíci tepláky a tráví čas jen tak, v podprsenkách či trenýrkách na upocených a většinou nepříliš urostlých tělech.
</TEXT>
<HEADING>
Lidsky přirozená nahota
</HEADING>
<TEXT>
Spolu s oblečením odkládají měšťáci o víkendu i masku "důstojné" přetvářky, která je přes týden zahaluje. Čtyřicetiletá panička si po nákupu v hypermarketu zajde na gruppensex a pak se staví u hrobu své dcerky. S manželem sice obývá jednu vilu, ale nepromluví spolu už dlouhé měsíce ani slovo. Ctihodný důchodce si ve sklepě vytváří železnou zásobu potravin (snad na příští světovou válku) a v obchodě reklamuje každý balíček soli, který váží o gram méně, než je uvedeno na obalu. Ve sváteční dny si rád otevře lahvinku piva a zkoukne striptýz, jejž mu ochotně poskytne jeho věkovitá hospodyně. Jen o pár bloků dál si křehká miss střední školy přikládá obklady na modřiny, které jí uštědřil její přítel. Večer s ním půjde zase, modřiny nemodřiny. Za pár let možná dopadne jako paní učitelka, za níž každý víkend přichází její milenec z podsvětí. Seidelův pohled do kuchyní, koupelen a obýváků je nezakrytě voyeurský. Lidské plemeno se tu prezentuje velmi nelichotivě: slabošsky, nebo naopak násilnicky, pokrytecky i krutě otevřeně. Ženy jsou v jeho očích submisivní, muži despotičtí. Odsouzení zasluhují jak ty, tak oni. Mozaikou intimních příběhů se jako refrén proplétá postava chronické stopařky postávající na parkovištích před předměstskými hypermarkety, kde si vyhlíží své "oběti". Nic netušící řidiče lapí do tenat své neomalené výřečnosti, která sahá od popěvků z reklam přes deset nej - všeho, co na světě existuje, až po otázky na řidičovu sexuální aktivitu. Prostá bytost, jakási "konzerva" spotřební životní kultury, se stane jedinou opravdovou obětí v tomto filmovém podobenství, které se proklamovanému peklu skutečně podobá.
Psí dny (Hundstage)
Rakousko 2001
Scénář a režie: Ulrich Seidel
Kamera: Wolfgang Thaler
Hrají: Maria Hofstatterová, Alfred Mrva, Erich Finsches a další
</TEXT>
</DOC>
<DOC>
<DOCID>LN-20021022079</DOCID>
<DOCNO>LN-20021022079</DOCNO>
<DATE>10/22/02</DATE>
<TITLE>
Kanadský taneční soubor La La La Human Steps uvedl v Praze světovou premiéru svého projektu
</TITLE>
<HEADING>
TANEC
</HEADING>
<TEXT>
Soubor La La La Human Steps si po loňském Tokiu vybral Prahu a světovou premiéru nové inscenace s názvem Amelia (2002) představil na scéně Státní opery.
Zakladatel souboru Édouard Lock je držitelem řady prestižních tanečních ocenění, jeho choreografie jsou na repertoáru renomovaných světových souborů. Mimo jiné v letošním roce představí svou novou choreografii pro balet pařížské Opery v Palais Garnier. Představení Amelia vzniklo na hudbu Davida Langa, který patří k významným představitelům newyorské soudobé hudby. Tři hudebníci interpretují přímo na jevišti skladbu pro klavír, violoncello, housle (některé části skladby za doprovodu zpěvačky). Jakýmsi opakujícím se mottem představení je projekce promítaná na plátno neobvyklého tvaru, které se spouští nad jevištěm. Na něm sledujeme virtuální baletku - pohybuje se mechanicky, pomalu (počítačoví experti by ocenili více úsilí jejího pohybového snažení), zabírá se detail špičkových střevíců a prázdný pohled této loutky. Projekce končí a začínají vstupy jednotlivých tanečníků - sóla, pas de deux, sborové pasáže. V kuželových výsečích světel se objevují těla tanečnic v černých trikotech a tanečníků v tmavých oblecích - rozptyl světla se zvětšuje, bodové osvětlení se znásobuje. Občas světlo zabralo tanečníka pozdě nebo šlo mimo něj - práce se světly zkrátka postrádala celkovou preciznost a sehranost s děním na jevišti. Tanečníci se pohybovali stejně mechanicky jako virtuální baletka. Ale rychleji, samá prudká gesta, žádná plynulost - naopak vše působilo roztěkaným dojmem jisté ztřeštěnosti. Tanečníci své partnerky zběsile protáčeli v různě nakloněných osách, ostrých vybočených pozicích - jediným oddechovým momentem byla ona zmíněná projekce. Jinak se neúnavně opakovaly stále stejné pohybové sekvence. Vzhledem k délce přestavení (přes hodinu a půl) se stěží šlo ubránit stále intenzivnějšímu pocitu nudy. Choreografie se jevila jako samoúčelná podívaná o ničem, a protože ke světové premiéře nebyl vytištěn ani program, lze se jenom dohadovat o ušlechtilých záměrech autorů.
</TEXT>
<HEADING>
Pocit prázdnoty
</HEADING>
<TEXT>
Neúnavný pocit prázdnoty zaháněly brilantní výkony tanečníků - obdivuhodně zvládali neúprosný rytmus a technickou náročnost pohybové kompozice. Do oné prázdnoty je možné si promítnout cokoli a nakonec v ní nalézt i sofistikovanější výklady a sdělení. O tom, že řada diváků se tím odmítla zabývat, svědčí jejich odchod. Vystoupení La La La Human Steps v Praze - a navíc světová premiéra - bylo nedočkavě očekáváno, i když její začátek se trochu opozdil a diváci si museli ve foyer divadla počkat. Ale to už se někdy stává, že mnohá očekávání (i ta mediálně avizovaná) zůstávají někdy nenaplněna...
La La La Human Steps: Amelia (2002)
Hudba: David Lang
Choreografie: Édouard Lock
Výtvarník: Stéphane Roy
Světelný design: John Munro
</TEXT>
</DOC>
<DOC>
<DOCID>LN-20021022080</DOCID>
<DOCNO>LN-20021022080</DOCNO>
<DATE>10/22/02</DATE>
<TITLE>
Nejprodávanější alba v ČR v minulém týdnu
</TITLE>
<TEXT>
Dobrá kočzka která nemlsá
Lucie
B &amp;M Music/Universal (1)
Originál
Chinaski
B &amp;M Music/Universal (novinka)
Oslávme si život
No name
Universal Music (11)
Rebelové O. S. T.
Různí
Sony Music/Bonton/ Supraphon (16)
Já na tom dělám
Bratři Ebenové
Sony Music/Bonton (2)
Suma sumárum
Kabát
EMI (4)
Home?
- 123 min
Indies Records (3)
Eminem Show
Eminem
Universal Music (8)
Modrej dým
Black Milk
Universal Music (13)
200 po vstrečnoj
Tatu
Popron Trxx/Universal
Čísla v závorkách udávají minulé pořadí
Pramen: IFPI
</TEXT>
</DOC>
<DOC>
<DOCID>LN-20021022081</DOCID>
<DOCNO>LN-20021022081</DOCNO>
<DATE>10/22/02</DATE>
<TITLE>
Harém
</TITLE>
<TEXT>
Próza Colina Falconera zavádí čtenáře do arabského světa. Blízký východ je už delší dobu zdrojem inspirace pro britské autory. K nim se přiřadil i v Austrálii žijící Falconer románem Harém, který v překladu Michala Švejdy vydal BB Art. Týž nakladatel už dříve vydal Falconerovy romány Opium, Triáda a Zloba. Příběh je situován do zlomového okamžiku dějin Osmanské říše, kdy se vzkvétající impérium začne hroutit. Ve Falconerově mystifikaci za úpadkem stojí i krásná Hurrem, původem tatarská dívka, jež byla unesena a prodána do harému. Samozřejmě příběh krásné dívky umně využívající politických i harémových intrik není nejpravděpodobnější, leč možná o to čtivější. ln
</TEXT>
<HEADING>
Petros Moschos a Dimitris Karydis
</HEADING>
<TEXT>
Koncertní řadu mezinárodního hudebního festivalu Moravský podzim zpestřilo vystoupení klavírního dua mladých Řeků na pódiu brněnského Besedního domu. Petros Moschos a Dimitris Karydis koncertují a sklízejí úspěchy na mezinárodních soutěžích již od svého setkání na Královské hudební akademii v Londýně před pěti lety. Svůj program rozdělili mezi díla romanticky vzletná, v nichž uplatnili umění úhozové diferenciace a poetického prožitku (Skrjabin, Rachmaninov), skladby s folklorní orientací jejich domova (Yannis Constantinidis), odlehčené kompozice s jazzovými a humornými evokacemi (Vlastimil Lejsek, Darius Milhaud) a velkolepou úpravu Ravelovy choreografické básně La Valse. bor
Co vlastně ženy chtějí
</TEXT>
<HEADING>
VIDEO
</HEADING>
<TEXT>
Režijní a scenáristický debut kameramana Rodriga Garcíi, syna spisovatele Gabriela Garcíi Márqueze, překvapuje svou vyzrálostí. V pěti povídkách sledujeme galerii žen různých povah, věku i povolání. Prolínání jejich osudů v srdcové variaci na Pulp Fiction nedovoluje blíže prozrazovat děj. Poznáme rozvedenou doktorku (Glenn Closeová), lesbickou kartářku v podání Calisty Flockhartové, policistku (Amy Brennemanová) i její sestru (Cameron Diazová, dojímavá v roli slepé "malé mořské víly"). Jako sobecká bankéřka tu temně září Holly Hunterová. A menší rolí se připomíná Valerie Golinová. Kamera, hudba i český dabing dolaďují sondu do hloubi ženské duše, oceněnou v Cannes. pan
Režijní a scenáristický debut kameramana Rodriga Garcíi, syna spisovatele Gabriela Garcíi Márqueze, překvapuje svou vyzrálostí. V pěti povídkách sledujeme galerii žen různých povah, věku i povolání. Prolínání jejich osudů v srdcové variaci na Pulp Fiction nedovoluje blíže prozrazovat děj. Poznáme rozvedenou doktorku (Glenn Closeová), lesbickou kartářku v podání Calisty Flockhartové, policistku (Amy Brennemanová) i její sestru (Cameron Diazová, dojímavá v roli slepé "malé mořské víly"). Jako sobecká bankéřka tu temně září Holly Hunterová. A menší rolí se připomíná Valerie Golinová. Kamera, hudba i český dabing dolaďují sondu do hloubi ženské duše, oceněnou v Cannes. pan
</TEXT>
</DOC>
<DOC>
<DOCID>LN-20021022082</DOCID>
<DOCNO>LN-20021022082</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Až do úterý 29. října má pražské kino Aero na programu přehlídku filmů kontroverzního dánského režiséra Larse von Triera. Uvedeny budou takřka všechny Trierovy snímky, včetně ojediněle zařazovaných titulů Idioti, Evropa nebo Medea a řady dokumentů mapujících tvorbu osobitého filmaře. Na závěr přehlídky je připraven dokument o manifestu Dogma 95 Vrtěti Dogmatem, který přijede osobně uvést režisérka Emily Jamesová. Po projekci bude autorka diskutovat s diváky o významu Dogmatu pro světovou kinematografii. Program přehlídky je na www.kinoaero.cz.
</TEXT>
</DOC>
<DOC>
<DOCID>LN-20021022083</DOCID>
<DOCNO>LN-20021022083</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Ve věku 97 let zemřela 15. října v Praze herečka Marie Švandová, která pocházela ze slavné divadelnické rodiny. Marie Švandová byla dcerou JUDr. Karla Švandy a herečky Emy Švandové. Jejím dědečkem byl Pavel Švanda ze Semčic, zakladatel Švandova divadla na Smíchově. Profesionální herecká dráha Marie Švandové začala v roce 1932 ve Švandově divadle. Odtud odešla do Nového divadla, kde se spřátelila s Mílou Mellanovou, která v roce 1935 založila první profesionální divadlo pro děti a mládež v Československu. Švandová se stala jeho zakládající členkou. Divadlo později neslo název Městské divadlo pro mládež a Divadlo Jiřího Wolkera. Marie Švandová zde ztvárnila velký počet rolí, například Kordulu ve Strakonickém dudákovi, Viktorku v Babičce nebo Dolores v Donu Quijotovi.
</TEXT>
</DOC>
<DOC>
<DOCID>LN-20021022084</DOCID>
<DOCNO>LN-20021022084</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
V rámci festivalu 2+4 dny v pohybu uvádí Divadlo Alfred ve dvoře 23. října ve 20.00 hodin dvě choreografie špičkového francouzského tvůrce Claudea Brumachona. Soubor Brumachon-Lamarche uvede v první části projekt Ikaros, kde tančí Benjamin Lamarche, a v druhé půli světovou premiéru nového Brumachonova projektu Duet. Ten vznikl ve spolupráci francouzských a českých tanečníků, kteří působí v Národním choreografickém centru v Nantes. Claude Brumachon, držitel mnoha světových cen, se v Praze poprvé představil v roce 1992.
</TEXT>
</DOC>
<DOC>
<DOCID>LN-20021022085</DOCID>
<DOCNO>LN-20021022085</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Tým scénografů, architektů, choreografů a dalších umělců z několika zemí připravuje v těchto dnech v Praze doprovodný program k mezinárodní výstavě Pražské quadriennale 2003 (PQ). Jubilejní desátý ročník prestižní expozice scénografie a divadelní architektury se v Průmyslovém paláci na Výstavišti uskuteční v červnu příštího roku s motem Labyrint srdce a ráj divadla. Program nazvaný Srdce Pražského quadriennale bude jednou z jeho sekcí. Od 16. října se konají v Divadle Alfred ve dvoře pracovní dílny a prezentace umělců z Japonska, Jihoafrické republiky, Kanady, Ruska, Nového Zélandu a Velké Británie. "Každý z nich ukázal, co by chtěl předvést a co připravuje, a během workshopů si vybírají české umělce pro spolupráci," řekl manažer projektu Srdce Pražského quadriennale Lukáš Matásek. Srdce Pražského quadriennale má výstavu především obohatit o další rozměry vnímání divadla. Proto se na něm podílejí lidé různých divadelních profesí. Program ukáže nejen výsledky dlouhé přípravy, ale nabídne i další tvůrčí proces. Díky každodenním instalacím, kdy kulisy výstavy "ožijí", se budou moci návštěvníci aktivně zapojit do programu. Hlavním tématem Srdce PQ je pět lidských smyslů, které jsou základem orientace člověka ve světě. Každý smysl scénicky zpracovává jedna skupina umělců pod vedením svého kurátora.
</TEXT>
</DOC>
<DOC>
<DOCID>LN-20021022086</DOCID>
<DOCNO>LN-20021022086</DOCNO>
<DATE>10/22/02</DATE>
<TITLE>
Ostravský Baník letos poprvé v domácím prostředí ztratil body, remízu pro Slavii zachránil Gedeon
</TITLE>
<TEXT>
Dva rozdílné poločasy viděli diváci na ostravských Bazalech ve včerejší dohrávce 11. kola fotbalové ligy. Zatímco v tom prvním získal aktivnější Baník díky Ličkovi vedení, ve druhé půli se gólově i herně prosadila Slavia.
Baník Ostrava 1
</TEXT>
<HEADING>
Slavia Praha 1
</HEADING>
<GEOGRAPHY>OSTRAVA</GEOGRAPHY>
<TEXT>
Domácí vstoupili do zápasu bez respektu, sebevědomí jim dodávala stoprocentní bodová úspěšnost na Bazalech. V prvním poločase udávali tempo hry a červeno-bílou obranu provětrával zejména Mario Lička, jehož první dalekonosnou ránu v 10. minutě zachytil brankář Černý jen s vypětím všech sil. V 19. minutě už Lička mířil na-ostro. Po individuální akci, kdy se v pokutovém území zbavil Bejbla, se Bystroň trefil přesně k tyči a Baník zaslouženě vedl. Druhou ránu mohl syn bývalého ostravského kanonýra zasadit soupeři ještě před přestávkou, jenže Žůrek se ve slibné akci místo přihrávky utopil v kličkách a z těžkého úhlu už namířil pouze do gólmanovy náruče. Na pozorného Černého nevyzráli ani Drozd a Bystroň. Pražané v první půli nepředvedli téměř nic, co by vyvedlo brankáře Laštůvku z klidu. Po přestávce se ale ostravská aktivita vytratila, kouč Miroslav Beránek navíc osvěžil útok Slavie střídajícím Kukou. Pražanů jako by bylo na hřišti najednou více a domácí obrana musela často použít taktický faul, aby soupeře zastavila. Propadla však hned v 51. minutě, kdy Gedeon prostřelil chumel hráčů před Laštůvkou a vyrovnal. Hosté zlepšili pohyb, získali převahu ve středu pole a v závěru se mohutně tlačili před ostravskou branku. Domácí ale při několika šancích Slavie podržel brankář Laštůvka.
Branky: 19. Lička - 52. Gedeon. Rozhodčí: Hriňák - Suchý, Bartoš (všichni SR). Bez karet. Diváci: 4606.
Miroslav Beránek, trenér Slavie: "Nehráli jsme dobře v ofenzivě ani defenzivě, na můj vkus a naše poměry jsme udělali řadu nevynucených chyb."
Čelo tabulky I. ligy
</TEXT>
</DOC>
<DOC>
<DOCID>LN-20021022087</DOCID>
<DOCNO>LN-20021022087</DOCNO>
<DATE>10/22/02</DATE>
<TITLE>
První čisté konto v této sezoně si připsal brankář pražských Bohemians Kamil Čontofalský (24). Moc radosti z něj ale neměl, protože fotbalisté z Vršovic doma s Olomoucí jen remizovali 0:0.
</TITLE>
<GEOGRAPHY>PRAHA</GEOGRAPHY>
<TEXT>
Gólman přezdívaný "Francúz" nastoupil ke druhému zápasu v řadě, předtím byl čtyřikrát v roli dvojky za kolegou Holcem.
LN: Premiérová nula v tomto ročníku vás tedy moc netěší?
Ne, protože jsme doma chtěli vyhrát, ale místo toho jsme ztratili dva body. V tabulce pravdy jsme si na-opak pohoršili. Radši bych bral, kdybych dostal tři góly a my dali čtyři.
</TEXT>
<HEADING>
LN: Nedostat gól, to ale potěší každého brankáře.
</HEADING>
<TEXT>
Určitě mi to psychicky hodně pomůže, že jsem konečně neobdržel ani jeden gól. Proti Olomouci jsem ale toho neměl moc na práci, což bylo nepříjemné. Člověk musí být pořád ve střehu a čekat na případný brejk soupeře. Když potom brankář dostane z takové ojedinělé šance gól, tak je hned na vině, že je tam na nic... Já jsem chválabohu branku nedostal, ale radši než nulu bych fakt bral tři body.
LN: Po čtyřzápasové pauze, kdy jste dělal dvojku Holcovi, jste se před reprezentační přestávkou vrátil v zápase v Jablonci. Tam jste ale prohráli 1:3.
Já jsem se na ten zápas v Jablonci strašně těšil. V samotném utkání se mi i dobře chytalo, akorát škoda, že jsem dostal ty tři góly. Celkový obraz tak byl úplně jiný. Fakt je, že jsem byl po utkání smutný a nešťastný, že jsem zase dostal tři góly, ale zároveň jsem v sobě cítil obrovskou chuť a touhu zase chytat.
LN: Jste v pohodě i po psychické stránce? Když jste dělal náhradníka Holcovi, tak jste to dost těžce nesl. V médiích jste se dokonce nechal slyšet, že vaše vzájemné vztahy jsou velice špatné.
Já si myslím, že my dva spolu nemáme žádné problémy, v tisku to bylo trochu nafouknuté. Je fakt, že v té době jsem byl nespokojený a nešťastný, že mi kvůli tomu uteče kvalifikační zápas Slovenska s Anglií, kde jsem si strašně moc přál chytat. Je tedy možné, že vinou toho jsem byl podrážděnější než obvykle. Teď už je ale všechno zase v normálu, nula proti Olomouci mi pomohla.
LN: Co se týče kauzy s Holcem, myslíte si tedy, že dnes byste už takhle podrážděně nejednal?
Určitě, byl jsem naštvaný hlavně kvůli té Anglii. Bál jsem se, že mi uteče. Kdybych chytal, tak by mě trenér zřejmě nominoval. Všechno to tedy bylo kvůli tomuto zápasu. Kdyby se nehrál, tak by mě to možná až tolik nemrzelo.
LN: Tehdy jste také prohlásil, že chcete z Bohemians odejít a o prodloužení smlouvy nemůže být řeč. Jak vidíte tuto otázku dnes?
Byl jsem hned potom za vedením a o bavili jsme se právě o prodloužení smlouvy. Já jsem své podmínky řekl už v létě a teď bude záležet na nich. Já jsem připravený smlouvu prodloužit.
</TEXT>
</DOC>
<DOC>
<DOCID>LN-20021022088</DOCID>
<DOCNO>LN-20021022088</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Unikátní šanci vidět na ledě bývalé velké hvězdy československého hokeje budou mít 10. listopadu fanoušci v pražské Sportovní hale. Bývalý slavný sparťan a československý reprezentant Jan Gusta Havel totiž zorganizoval utkání, v němž by proti sobě měly nastoupit bývalé hvězdy národního týmu a výběr Sparty 1962 - 76. "Pozvání neodmítl skoro nikdo," těšil se Havel. Fanoušci by tak měli mít možnost sledovat v akci například bratry Holíkovy, Vladimíra Martince, Josefa Augustu, Milana Nového, Jaroslava Pouzara, Richarda Fardu a Davida Volka. Fakt, že zápas se bude hrát během reprezentační přestávky, navíc umožní přijet dokonce i Ivanu Hlinkovi, který trénuje v ruském Omsku.
</TEXT>
</DOC>
<DOC>
<DOCID>LN-20021022089</DOCID>
<DOCNO>LN-20021022089</DOCNO>
<DATE>10/22/02</DATE>
<GEOGRAPHY>ŠANGHAJ</GEOGRAPHY>
<TEXT>
Číňané uzavřeli sedmiletou smlouvu se šéfem formule 1 Berniem Ecclestonem o pořádání závodu seriálu mistrovství světa. První Velká cena Číny by se na okruhu v Šanghaji měla jet už za dva roky. "Mám z toho radost. Formule se pojede i v Číně a já doufám, že si tu najde hodně fanoušků," komentoval Ecclestone podpis smlouvy. Číňané hodlají investovat do stavby 5,45 kilometru dlouhé dráhy a potřebného zázemí 240 milionů dolarů. Projekt vypracoval německý inženýr Hermann Tilke, jenž navrhl podobu nejmodernějšího okruhu v seriálu formule 1 v malajsijském Sepangu.
</TEXT>
</DOC>
<DOC>
<DOCID>LN-20021022090</DOCID>
<DOCNO>LN-20021022090</DOCNO>
<DATE>10/22/02</DATE>
<TITLE>
UEFA chce trestat rasismus. UEFA zvažuje podle svého výkonného ředitele Gerharda Aignera zavedení tříletého zákazu vstupu na stadiony pro fanoušky, kteří budou usvědčeni z rasistických urážek. Aigner tak odmítl úvahy, že by v boji proti rostoucímu rasismu na stadionech měly být uplatňovány doživotní tresty.
</TITLE>
<TEXT>
Matthäus žaluje Rapid o půl milionu eur. Nevydařený začátek trenérské kariéry Lothara Matthäuse v Rapidu Vídeň bude mít dohru u rakouského soudu. Pět a půl měsíce poté, co ho fotbalový klub propustil, bývalý německý reprezentant požaduje soudní cestou odškodné půl milionu eur.
</TEXT>
</DOC>
<DOC>
<DOCID>LN-20021022091</DOCID>
<DOCNO>LN-20021022091</DOCNO>
<DATE>10/22/02</DATE>
<TITLE>
Extraligová výměna sezony: slávistický kanonýr za dalšího reprezentanta Dudu
</TITLE>
<TEXT>
Výměna nebývalého kalibru se udála v hokejové extralize. Do konce sezony putuje na hostování do Plzně slávistický kanonýr Viktor Ujčík, do Edenu naopak míří další reprezentant Radek Duda a Aleš Krátoška. Všichni hráči by v nových klubech měli nastoupit již v dnešním extraligovém kole.
PRAHA - Slavný střelec, jenž nedává góly, za rebela, který se potýká s disciplínou. Tak zní jednoduchá rovnice charakterizující včerejší trejd. Ujčík (30) by měl v novém prostředí v Plzni pod zkušeným koučem Richardem Fardou, kterého zná již z jeho dřívějšího působení ve Slavii, opět najít mušku. Duda (23), nejtrestanější hráč extraligy, by měl naopak pod autoritou na edenské střídačce Vladimírem Růžičkou zklidnit svou divokou povahu. Výměnu iniciovala Slavia v neděli večer po kuriózním bezbrankovém duelu s Vítkovicemi. Tehdy edenský klub začal radikálně řešit trápení svých střelců, vždyť se třiceti góly je slávistický útok druhý nejhorší v soutěži. "Hned jak jsme se to dozvěděli, dali jsme výměně zelenou," popisuje plzeňský kouč Richard Farda. Tomu zase došla trpělivost nad Dudovým chováním. "Na ledě se chová hrozně," zlobí se trenér a vzpomene páteční duel s Libercem, kdy jeho útočník při pozápasovém podávání rukou inzultoval libereckého Jana Kudrnu. "A včera Vsetínu ani nešel podat ruku. A nejde jen o to. Například hrajeme v oslabení, on při hře mimo puk málem zlomí vsetínskému hráči ruku a pošle nás zbytečně do tří. Dáváme mu pokuty, domlouváme a stále nic," říká Farda. Růžička si však troufá Dudu zkrotit. "To byl problém Plzně. Uvidíme, jestli se tak bude chovat i u nás," pravil. Třicetiletému Ujčíkovi, trojnásobnému světovému šampionovi a s 57 brankami druhému nejlepšímu kanonýrovi v historii české reprezentace, se v nové sezoně příliš nedaří. Zatímco loni byl nejproduktivnějším hráčem mužstva, v dosavadním průběhu letošního ročníku zaznamenal pouze čtyři góly a v nedělním utkání proti Vítkovicím ho trenér Vladimír Růžička zařadil dokonce až do čtvrtého útoku. Duda je naopak s pěti brankami a osmi přihrávkami nejproduktivnějším hráčem Západočechů. "Viktora znám. Je to pohodový hráč. Teď mu chybí sebevědomí, ale branky dávat umí. Morálka v mužstvu se s ním určitě zvedne," plánuje si Farda, jenž reprezentačního kanonýra hodlá využít už dnes ve Znojmě ve druhém útoku vedle Voláka s Voskárem.
</TEXT>
<HEADING>
Zbavit se kamaráda bylo pro Růžičku těžké
</HEADING>
<TEXT>
Pro Růžičku, jenž je i generálním manažerem Slavie, nebylo jednoduché se zbavit kamaráda Ujčíka, s nímž ještě v Edenu nastupoval v jednom útoku. "Je to pro mě vůči Viktorovi těžký, je to kámoš, ale kluci musejí být profíci. Tohle k hokeji prostě patří a my něco udělat s útokem museli. A Viktor také nehrál podle našich představ," nezastírá Růžička. Duda by měl edenskému útoku naopak přispět svým bojovným stylem a tvrdostí, s níž se prosazuje i v reprezentaci.
Pro Růžičku, jenž je i generálním manažerem Slavie, nebylo jednoduché se zbavit kamaráda Ujčíka, s nímž ještě v Edenu nastupoval v jednom útoku. "Je to pro mě vůči Viktorovi těžký, je to kámoš, ale kluci musejí být profíci. Tohle k hokeji prostě patří a my něco udělat s útokem museli. A Viktor také nehrál podle našich představ," nezastírá Růžička. Duda by měl edenskému útoku naopak přispět svým bojovným stylem a tvrdostí, s níž se prosazuje i v reprezentaci.
</TEXT>
</DOC>
<DOC>
<DOCID>LN-20021022092</DOCID>
<DOCNO>LN-20021022092</DOCNO>
<DATE>10/22/02</DATE>
<TITLE>
Petr Franěk
</TITLE>
<TEXT>
Pouze jednu střelu pustil za svá záda o víkendu karlovarský brankář Petr Franěk (27 let). V pátek ho prostřelil v polovině utkání sparťan Martinec, v neděli na něho ani jednou nevyzráli hokejisté Znojma. Především Franěk táhne mužstvo vzhůru a po sedmi zápasech, v nichž Karlovy Vary šestkrát vyhrály a jednou remizovaly, se už vyhřívají na čtvrtém místě. "Musíme ze současného laufu vyždímat, co se dá, abychom ligu v klidu dohráli," prohlásil gólman, jemuž s procentuální úspěšností 93,9 patří v extralize třetí příčka.
</TEXT>
</DOC>
<DOC>
<DOCID>LN-20021022093</DOCID>
<DOCNO>LN-20021022093</DOCNO>
<DATE>10/22/02</DATE>
<TITLE>
Plusové a minusové body: 1. R. Král (Třinec) 13 plusových bodů, 2. Lubina (Pardubice), Pletka oba 11, 4. Zadina (oba Třinec), Šlégr (Litvínov) 10.
</TITLE>
<TEXT>
Brankáři podle úspěšnosti zákroků: 1. Málek (Slavia) 96,01 procenta, 2. A. Svoboda (Pardubice) 94,66, 3. Pinc (Litvínov), Franěk (Karlovy Vary) oba 93,9.
</TEXT>
</DOC>
<DOC>
<DOCID>LN-20021022094</DOCID>
<DOCNO>LN-20021022094</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Výsledek hráčských rošád mezi Plzní a pražskou Slavií, v jejichž rámci včera změnili dres útočníci Viktor Ujčík, Radek Duda a Aleš Krátoška, prověří už dnešní zápasy 15. kola extraligy. Západočechům by měl Ujčík pomoci ve Znojmě ukončit minisérii tří proher, oživení dosavadní chabé střelecké bilance si zase od Dudy a Krátošky slibují slávisté, které čeká duel v Liberci. Plzni se přestalo doma dařit a věří, že si bilanci vylepší na ledě soupeře. "Musíme se vrátit k taktice vycházející z pevné obrany," řekl kouč Richard Farda. Čerstvá akvizice Ujčík nastoupí ve druhé formaci spolu s Voskárem a Volákem.
</TEXT>
</DOC>
<DOC>
<DOCID>LN-20021022095</DOCID>
<DOCNO>LN-20021022095</DOCNO>
<DATE>10/22/02</DATE>
<TITLE>
Donekonečna se opakující pohled na žalostně hrající hokejisty Havířova dopálil v neděli už i tamější fandy. V poslední třetině zápasu s Třincem se v hledišti otočili k ledu zády a skandovali: Kladno uděláme! Čímž měli na mysli barážové utkání o bytí a nebytí v extralize.
</TITLE>
<GEOGRAPHY>PRAHA</GEOGRAPHY>
<TEXT>
Generální manažer havířovských Panthers Michal Slavík se při kuriózní reakci otrávených fandů mračil. "Český fanoušek je specifický," ulevil si. "Když se daří, nosí vás na ramenou, když ne, zahrabal by vás do země. V zahraničí se jdou lidé na sport pobavit, u nás spíše vykřičet a urážet druhé." Havířovští hokejisté stihli v průběhu čtrnácti kol doklopýtat k chudičkým třem bodům a z poslední příčky se na třináctý Zlín dívají s odstupem osmi bodů. Kýžený obrat k lepšímu se nedostavil ani s příchodem bývalého reprezentačního kouče Josefa Augusty. Na mužstvo si zvyká již sedm kol, ale výhry se ještě nedočkal...
</TEXT>
<HEADING>
Augustův post se prý nechvěje
</HEADING>
<TEXT>
I proto se na severní Moravě začalo šuškat, že Augustova štace možná nebude mít dlouhého trvání. "Nesmysl," odmítl šeptandu Slavík. "Augusta má místo stoprocentně pevné. Vnesl do tréninku jiný styl, přitvrdil v přípravě." Jenže nenaučil mužstvo vítězit. A když se nevyhrává, zpravidla vše odnese kouč, protože právě on je za sběr bodíků zodpovědný. "Neustálé střídání trenérů nic pozitivního nepřináší," trval na svém Slavík. "Při tréninku Augusta odvádí kvalitní práci, takže nevidíme důvod, proč ho měnit." Kdo tedy může za bídné výsledky a proč si právě na Havířovu většina týmů upevňuje sebevědomí? Slavík tvrdí, že brankáři to rozhodně nejsou. I když pustili do sítě nejvíc puků ze všech gólmanů v extralize. Jedno vysvětlení současné neutěšené situace však přece jen objevil. "Nepovedlo se nám chytit začátek soutěže, navíc jsme v úvodu po-tkali dost těžké soupeře," objasňoval. "Několikrát jsme prohráli a výsledky naše kluky psychicky srazily. A psychika v dnešním hokeji tvoří až 70 procent výkonu." Vysvětlení matných výkonů a výsledků by tedy v Havířově znali... Odpověď na otázku, jak zapeklité klubko problémů rozmotat, se však hledá poněkud kostrbatě. Slavík připustil, že situace začíná být kritická, nikoliv však beznadějná. "Podobné problémy jako my má třeba Zlín a částečně i třeba Sparta," rozhlížel se kolem. "Se vším se vždy a všude dá ale něco dělat, teď potřebujeme především sbírat body..." Má pravdu, jenže kde je brát a nekrást...?
I proto se na severní Moravě začalo šuškat, že Augustova štace možná nebude mít dlouhého trvání. "Nesmysl," odmítl šeptandu Slavík. "Augusta má místo stoprocentně pevné. Vnesl do tréninku jiný styl, přitvrdil v přípravě." Jenže nenaučil mužstvo vítězit. A když se nevyhrává, zpravidla vše odnese kouč, protože právě on je za sběr bodíků zodpovědný. "Neustálé střídání trenérů nic pozitivního nepřináší," trval na svém Slavík. "Při tréninku Augusta odvádí kvalitní práci, takže nevidíme důvod, proč ho měnit." Kdo tedy může za bídné výsledky a proč si právě na Havířovu většina týmů upevňuje sebevědomí? Slavík tvrdí, že brankáři to rozhodně nejsou. I když pustili do sítě nejvíc puků ze všech gólmanů v extralize. Jedno vysvětlení současné neutěšené situace však přece jen objevil. "Nepovedlo se nám chytit začátek soutěže, navíc jsme v úvodu po-tkali dost těžké soupeře," objasňoval. "Několikrát jsme prohráli a výsledky naše kluky psychicky srazily. A psychika v dnešním hokeji tvoří až 70 procent výkonu." Vysvětlení matných výkonů a výsledků by tedy v Havířově znali... Odpověď na otázku, jak zapeklité klubko problémů rozmotat, se však hledá poněkud kostrbatě. Slavík připustil, že situace začíná být kritická, nikoliv však beznadějná. "Podobné problémy jako my má třeba Zlín a částečně i třeba Sparta," rozhlížel se kolem. "Se vším se vždy a všude dá ale něco dělat, teď potřebujeme především sbírat body..." Má pravdu, jenže kde je brát a nekrást...?
</TEXT>
</DOC>
<DOC>
<DOCID>LN-20021022096</DOCID>
<DOCNO>LN-20021022096</DOCNO>
<DATE>10/22/02</DATE>
<TITLE>
PRAHA - Až po včerejším tréninku oznámilo vedení Slavie výměnu Viktoru Ujčíkovi. Muž, jehož jméno se za léta stalo téměř synonymem hokeje v Edenu, se stal obětí střelecké krize klubu. Z výměny na západ Čech nebyl očividně nadšený.
</TITLE>
<TEXT>
LN: Radek Duda věděl o výměně již v neděli, vy jste také něco tušil?
Nějaké náznaky po nedělním zápase byly, zavětřil jsem. V koutku duše jsem se bál. Taky když jsem šel dneska do Edenu na trénink, říkal jsem manželce, že doufám, že se vrátím ještě jako slávista... (odmlčí se).
LN: Ale vy vlastně slávistou zůstáváte, vždyť jde jen o hostování...
Jenže teď už se těžko můžu cítit slávistou.
</TEXT>
<HEADING>
LN: Jste z výměny hodně zklamaný?
</HEADING>
<TEXT>
Herně určitě ne. Ale víte, ty komplikace s dojížděním za rodinou a podobné věci, to není nic příjemného. Když mi o trejdu řekli, bylo to jako rána palicí do hlavy. Ale teď už mi volali z Plzně, že budu hodně hrát, že se mnou počítají. To potěší.
LN: Před dvěma lety jste se v této době také vracel z Třince do Slavie a změna působiště vám pomohla. Nyní to může být podobný případ.
Pevně věřím, že to bude obrat k lepšímu. Ono také horší než čtvrtá lajna ve Slavii, kde jsem v neděli hrál, to být nemůže.
</TEXT>
</DOC>
<DOC>
<DOCID>LN-20021022097</DOCID>
<DOCNO>LN-20021022097</DOCNO>
<DATE>10/22/02</DATE>
<TITLE>
PLZEŇ - Prý je nedisciplinovaný. Radek Duda však tvrdí, že existují i další tajemné okolnosti, za kterých opouští plzeňský klub. "Spadl mi kámen ze srdce, vysvětlovat ale proč se do novin nehodí," tvrdil.
</TITLE>
<HEADING>
LN: Nevypadáte ani moc překvapený...
</HEADING>
<TEXT>
Už od čtvrtka se tady děly divný věci, čekal jsem, že se něco stane. Včera po zápase za mnou přišli a výměna se dohodla během pětačtyřiceti minut. Ptali se mě, jestli chci jít. Kdo by nechtěl do Slavie.
LN: Trenér Farda mluvil o vaší nedisciplinovanosti. Již uplynulou sezonu však byly náznaky, že vás spoluhráči v kabině nechtějí a tlačí na vedení, aby se vás zbavilo. Měly i spory uvnitř klubu vliv na váš odchod?
K tomu nemůžu nic říct. Pokud na mě někdo nezačne házet špínu, i já zůstanu diplomatický a budu mlčet.
LN: Tak jinak. Berete Slavii jako vysvobození, těšíte se?
Po hokejové stránce se určitě těším. Slavia v létě udělala velké nákupy. Nepřísluší jí pozice, ve které se nyní nachází. Budu se jí snažit pomoci výš a sám mít zase z hokeje radost, jako jsem měl na začátku v Plzni.
LN: Co se trejdů Plzně týče, již minulý týden se spekulovalo o výměnách se Spartou. Před sezonou jste ale řekl, že za Spartu, ze které jste v minulosti ve zlém odešel, byste nyní nehrál.
Něco jsem o tom slyšel, ale nic víc k tomu nemůžu říct.
</TEXT>
</DOC>
<DOC>
<DOCID>LN-20021022098</DOCID>
<DOCNO>LN-20021022098</DOCNO>
<DATE>10/22/02</DATE>
<TITLE>
Trenér Kukal tvrdí, že pro nejlepšího českého tenistu jsou nedosažitelní jen Hewitt s Agassim
</TITLE>
<TEXT>
Strmě vzhůru stoupá ve světovém tenisovém žebříčku Jiří Novák. I přesto, že musel v neděli v Madridu kvůli zranění vzdát finále proti Agassimu, ho včera computer registroval již na pátém místě. Český tenis má opět hráče světového formátu a fanoušci i odborníci se ptají, kde až je Novákův výkonnostní strop. Jeho trenér Jan Kukal má jasno: třetí místo na světě!
PRAHA - Talent, vůle, tvrdohlavost, trenér Kukal a zázemí rodiny - to jsou hlavní příčiny letošního famózního zlepšení českého tenisty Jiřího Nováka. Ten vlétl mezi světové hvězdy jako meteor a zařadil se po bok největších českých tenistů historie. Lendla, Kordy a Kodeše. "Když jsem loni v březnu začal s Jirkou pracovat, říkal jsem, že by jednou mohl být ve světové desítce. Tehdy se mi lidé smáli, protože Jirka byl na žebříčku osmašedesátý," spokojeně se usmívá trenér Jan Kukal a hned pokračuje: "A i teď má ještě jeho hra rezervy. To znamená, že je tu stále šance, aby šel dál." Nad otázkou, kde až je hranice současných Novákových možností, Kukal neváhá ani chvilku. "Na světě jsou pro něj momentálně jen dva nedosažitelní hráči - Hewitt a Agassi. Safin i Henman jsou nevyrovnaní a Ferrero je až příliš vázaný na antuku. Takže Jirkovým cílem, ke kterému by měl směřovat, je třetí místo," tvrdí Kukal. Mezi hrstku lidí, kterou Novákova jízda mezi špičku nepřekvapila, patří bývalý daviscupový reprezentant Jiří Hřebec. "Je úžasný, co Jirka dokázal. Ale věděl jsem vždycky, že je to skvělý tenista. Jen to dřív neuměl prodat," myslí si Hřebec. Co tedy způsobilo zlom v kariéře 27letého tenisty, který se pohyboval okolo 30. až 50. místa na světě, dveře první dvacítky ale pro něj zůstávaly zavřené? "Podle mě to mohl být právě trenér Kukal," myslí si Hřebec. "Dřív mi přišlo, jako by byl Jirka až moc spokojený s tím, kam to dotáhl a že se tenisem slušně živí. Ale Kukal jako by ho probudil a přesvědčil o tom, že má na víc." Novákův osobní trenér to neodmítá. "Nebylo to ale ani tak Jirkovou pohodlností, jako spíš skromností. On to byl takový prostý Valach, který uznává Bolka Polívku za krále, a má skromné cíle," usmívá se Kukal.
</TEXT>
<HEADING>
Před tenis vždy stavěl svou rodinu
</HEADING>
<TEXT>
Podle něj Novák nikdy nepatřil mezi tenisty, kteří už jako kluci snili o tom, že dobudou svět. "Vždycky si kladl dosažitelné a poměrně skromné cíle. Když jsem s ním začal pracovat, tak jsem přitom najednou viděl, že má víc talentu než třeba Lendl nebo Muster, s nimiž jsem dřív taky pracoval. Je stejně šikovný, jako byl třeba McEnroe. Ale přesvědčit ho, že na světovou špičku opravdu má? To byl nejtěžší oříšek," vysvětluje Kukal. Velmi důležitou roli prý v tomto okamžiku sehrála tenistova manželka Katka, se kterou má Novák tři malé děti. "Neskutečně ho v kariéře podporuje. Právě ona ho přiměla, aby zkusil, kam až by to v tenise mohl dotáhnout. Jirka je totiž založením rodinný typ. Tenis je pro něj až na druhém místě, radši by byl doma s dětmi, než se trmácel po turnajích. Ale Katka mu řekla: 'Jdi, poper se o tu šanci, my to doma zvládneme'," říká Kukal. Ve světové špičce Novák působí jako zjevení. Usměvavý, milý k fanouškům i novinářům, férový k soupeřům. Ani známky po nafoukanosti, aroganci či jiných manýrách hvězd. "Jirka je milý a přemýšlivý člověk, kterého nemění výhry ani porážky. Nebýt jeho neuvěřitelné tvrdohlavosti, nemohl by s takovou povahou v tenise vůbec uspět. Většina hráčů ze špičky jsou totiž velcí egoisté se sadistickými sklony," popisuje Kukal prostředí, které dobře zná. Novák prý naproti tomu myslí především na svou rodinu. "Když je doma, spí v pokoji s malými dvojčaty, ale vedle toho dvoufázově tvrdě trénuje," říká jeho kouč, podle kterého by ale tenistovi trocha drzosti i takzvaného zabijáckého instinktu při hře prospěla. "Ale i v tomhle ohledu se Jirka trochu zlepšil. Úspěchy mu zvedly sebevědomí, už nehraje tak opatrně jako dřív," říká Kukal a Hřebec souhlasně přikyvuje: "Je vidět, že si věří. A celý tenis je především o psychice, protože výkonnostní rozdíly mezi nejlepšími jsou minimální." Podle Kukala je už Novák, který si letos na výhrách poprvé vydělá přes milion dolarů, připraven i na to, aby vybojoval první grandslamový titul. Nejblíž mu byl zatím letos v Austrálii, kdy vypadl až v semifinále. "Už tam měl vyhrát. Tehdy ale ještě nevěřil tomu, že by to mohl dokázat. Teď už ví, že na to má," dodává Kukal.
Nejlepší Češi v historii žebříčku ATP
1. místo Lendl 1983 - 1988
2. místo Korda 1998
4. místo Kodeš 1973
5. místo Novák 2002
8. místo Nováček 1991
</TEXT>
</DOC>
<DOC>
<DOCID>LN-20021022099</DOCID>
<DOCNO>LN-20021022099</DOCNO>
<DATE>10/22/02</DATE>
<TITLE>
PRAHA - Vyšetření u vyhlášeného fyzioterapeuta Pavla Koláře dnes čeká tenistu Jiřího Nováka, který se v posledních dvou týdnech dvakrát probojoval do finále turnaje ATP. V neděli ale v Madridu zápas o titul kvůli zraněnému stehennímu svalu musel vzdát a ze stejného důvodu se odhlásil i z turnaje v Petrohradu. "Jenom doufám, že se nepotvrdí to, že sval je natržený. To by bylo zlé," nepřeje si trenér Jan Kukal. Jeho svěřenec totiž stále bojuje o premiérovou účast v Turnaji mistrů, kam se kvalifikuje prvních osm mužů žebříčku. "Jirka je zatím pátý, ale kdyby se musel omluvit i z posledního turnaje v Paříži, bojím se, aby mu body stačily," dodává Kukal. "Týden teď nesáhnu na raketu a pokusím se dát do kupy," říká Novák.
</TITLE>
<TEXT>
ATP Champions Race
1. Lleyton Hewitt 697
2. Andre Agassi 654
3. Marat Safin 469
4. Juan Ferrero 450
5. JIŘÍ NOVÁK 446
6. Roger Federer 423
7. Tim Henman 421
7. Carlos Moya 421
9. Alberto Costa 393
</TEXT>
<HEADING>
10. Tommy Haas 389
</HEADING>
<TEXT>
Do "nového" žebříčku jsou započítány jen výsledky v příslušném kalendářním roce a rozhoduje o tom, kdo bude hrát Turnaj mistrů
Žebříček ATP
1. Lleyton Hewitt 4240
2. Andre Agassi 3370
3. Marat Safin 2620
4. Juan Ferrero 2525
5. JIŘÍ NOVÁK 2355
"Starý" tradiční žebříček je sestaven podle výsledků v posledních 52 týdnech a rozhoduje o nasazování do turnajů
</TEXT>
</DOC>
<DOC>
<DOCID>LN-20021022100</DOCID>
<DOCNO>LN-20021022100</DOCNO>
<DATE>10/22/02</DATE>
<GEOGRAPHY>PRAHA</GEOGRAPHY>
<TEXT>
Čeští turisté budou moci již brzy cestovat do latinskoamerické země Paraguaye bez víz a naopak. Dohodu o oboustranném zrušení vízové povinnosti připravují ministerstvo zahraničí obou zemí a podepsána by mohla být do konce roku, řekli ministři zahraničí České republiky Cyril Svoboda a Paraguaye José Moreno. Cestování bez nutnosti žádat o víza by podle ministrů mělo vést ke zlepšení kulturních i podnikatelských vztahů a mělo by podpořit i turistický ruch.
</TEXT>
</DOC>
<DOC>
<DOCID>LN-20021022101</DOCID>
<DOCNO>LN-20021022101</DOCNO>
<DATE>10/22/02</DATE>
<GEOGRAPHY>BRNO</GEOGRAPHY>
<TEXT>
U Přibyslavic na Brněnsku zemřel včera ráno při srážce s divokým prasetem šestapadesátiletý řidič vozu BMW. Zvíře vběhlo autu pod kola. Muž se snažil střetu zabránit, což se mu nepodařilo. Navíc dostal smyk a narazil do zdi. Zahynul také sražený divočák, řekla mluvčí policie Věra Uhrová. Škoda činí čtvrt milionu korun. Nehoda je mimořádná svými následky; málokdy se totiž stane, aby kromě zvířete zahynul také řidič. "Řidiči proto musí být opatrní. Rychlá jízda se nevyplácí," zdůraznila mluvčí. Střety řidičů s divočáky nejsou na Brněnsku ojedinělé. Například počátkem října zahynulo pět divokých prasat u Pohořelic poté, co vběhla pod kola renaultu. Řidič vyvázl bez zranění
</TEXT>
</DOC>
<DOC>
<DOCID>LN-20021022102</DOCID>
<DOCNO>LN-20021022102</DOCNO>
<DATE>10/22/02</DATE>
<GEOGRAPHY>OSTRAVA</GEOGRAPHY>
<TEXT>
Skupinu 47 uprchlíků z Vietnamu a Číny, kteří nelegálně překročili česko-polskou státní hranici, zadrželi v sobotu ráno policisté na Frýdecko-Místecku. Cizince doprovázeli čtyři polští převáděči. "Běžence jsme vrátili do Polska. Poláky policejní rada obvinil z nedovoleného překročení státní hranice," řekla mluvčí severomoravské cizinecké a pohraniční policie Dana Vašíčková. Uprchlíci mířili do Německa. Do Česka se dostali už v pátek kolem 22.00. "Po překročení zelené hranice pokračovali do vnitrozemí k místu, kde je měl čekat odvoz," uvedla mluvčí. Doplnila, že každý z běženců za cestu zaplatil 1500 amerických dolarů (přibližně 45 tisíc korun). Pokud se převáděči dostanou před soud, hrozí jim podle českých zákonů až osmiletý pobyt ve vězení.
</TEXT>
</DOC>
<DOC>
<DOCID>LN-20021022103</DOCID>
<DOCNO>LN-20021022103</DOCNO>
<DATE>10/22/02</DATE>
<GEOGRAPHY>BRNO</GEOGRAPHY>
<TEXT>
Ekologové kritizují stavební úřad v Rosicích kvůli obřímu billboardu, který stojí u dálnice D 1 nedaleko Říčan na Brněnsku. Reklamní plocha vysoká šest a široká 15 metrů měla být zlikvidována před dvěma lety. "Dosud se tak nestalo. Úřad je v této věci nečinný," řekl Mojmír Vlašín z Českého svazu ochránců přírody Veronica v Brně. Vedoucí stavebního úřadu Petr Klíma to ale odmítá. Ochranáři tvrdí, že billboard vznikl v rozporu se zákonem, narušuje krajinný ráz a způsobuje takzvané světelné znečištění. S kauzou se obrátili také na Českou inspekci životního prostředí, která ji v nejbližších dnech prošetří. Billboard, propagující jednoho z výrobců hygienických potřeb, vznikl před více než šesti lety. V roce 2000 nařídil rosický úřad jeho majiteli, aby stavbu odstranil. Reklamní plochu nechala postavit brněnská pobočka jisté firmy, která jen několik dní před demolicí likvidaci stavby odmítla s tím, že k tomu nemá oprávnění. "Později jsme zjistili, že tuto právní subjektivitu má jen hlavní sídlo firmy v Praze. Do konce října s nimi zahájíme zcela nové řízení o odstranění billboardu," uvedl Klíma.
</TEXT>
</DOC>
<DOC>
<DOCID>LN-20021022104</DOCID>
<DOCNO>LN-20021022104</DOCNO>
<DATE>10/22/02</DATE>
<GEOGRAPHY>OLOMOUC</GEOGRAPHY>
<TEXT>
V trávě u obce Křelov na Olomoucku skončil v pátek v noci automobil s devětadvacetiletým zlodějem z Olomouce. Řidič, který se pokoušel ujet policistům, ukradl vozidlo spolu s komplicem z autobazaru v Rýmařově. Informovala o tom mluvčí olomoucké policie Jitka Dolejšová. V pátek kolem dvaadvacáté hodiny chtěla muže zkontrolovat policejní hlídka v Horce nad Moravou na Olomoucku. Řidič na výzvu k zastavení nereagoval a policistům ujel. Ti začali podezřelého pronásledovat. U Křelova však havaroval a policisté ho i s komplicem zadrželi. Policie později zjistila, že řidič má na svědomí i několik zářijových vloupání v Olomouci. Starší z mužů skončil v policejní cele s obviněním z krádeže a z útoku na veřejného činitele, za což mu soud může uložit až pět let vězení. Komplici stíhanému na svobodě hrozí až tři roky vězení nebo peněžitý trest.
</TEXT>
</DOC>
<DOC>
<DOCID>LN-20021022105</DOCID>
<DOCNO>LN-20021022105</DOCNO>
<DATE>10/22/02</DATE>
<GEOGRAPHY>OLOMOUC</GEOGRAPHY>
<TEXT>
Obyvatelé Olomouckého kraje získají více informací o vstupu země do Evropské unie. V jejich městech se tento týden otevřou další evropská informační střediska, ve kterých budou lidem radit vyškolení odborníci. Dveře nových center se otevřou dnes v Hranicích na Přerovsku, ale také v Litovli a ve Šternberku na Olomoucku. Lidé mohou ve střediscích hledat nejen informace, ale dozvědí se také, jaké údaje lze získat na internetu. "Chybět však nebudou v centrech ani výstavy či semináře. Jejich činnost skončí poté, co naše země vstoupí do unie," řekl místostarosta Šternberka Jiří Zemánek.
</TEXT>
</DOC>
<DOC>
<DOCID>LN-20021022106</DOCID>
<DOCNO>LN-20021022106</DOCNO>
<DATE>10/22/02</DATE>
<TEXT>
ČESKÉ BUDĚJOVICE - Již 24 onemocnění leptospirózou a dalších šest podezření na tuto chorobu evidují od srpnových záplav jihočeští hygienici. Před dvěma týdny to bylo 18 potvrzených případů. Hygienici ale upozorňují, že ne všechny případy, které jsou nyní v celkovém počtu zahrnuty, mají souvislost s povodněmi. "Je tam jeden případ, kdy se osoba nakazila při výkonu povolání, a někteří to mají pravděpodobně také z koupání," řekla včera vedoucí epidemiologického oddělení Krajské hygienické stanice v Českých Budějovicích Iva Šípová. Většina případů však souvisí se srpnovými povodněmi, kdy se do rozvodněných řek dostala moč hlodavců, která zárodky zákeřné nemoci obsahuje. Nemocní pocházejí ze všech jihočeských okresů. To jen potvrzuje fakt, že jižní Čechy jsou tradičním regionem, kde se nemoc vyskytuje. Za loňský rok napočítali epidemiologové v jižních Čechách 11 případů. Letošní číslo je sice výrazně vyšší, ale ve srovnání se záplavami na Moravě v roce 1997 optimističtější. Nemoci tehdy podlehli čtyři lidé.
</TEXT>
</DOC>
<DOC>
<DOCID>LN-20021022107</DOCID>
<DOCNO>LN-20021022107</DOCNO>
<DATE>10/22/02</DATE>
<TEXT>
MLADÁ BOLESLAV - Mělnický okresní úřad rozhodl prodloužit stav nebezpečí ve vybraných obcích, který měl skončit včera o půlnoci. Vyhověl tak žádosti starostů nejvíce postižených obcí, kde se dosud nepodařilo odstranit následky srpnových povodní. Stav nebezpečí bude prodloužen do 31. října v 17 obcích, řekl mluvčí okresního krizového štábu Jaroslav Šverák. Stav nebezpečí umožňuje starostům větší pravomoci při odstraňování škod. Na Mělnicku ho přednosta okresního úřadu poprvé vyhlásil 31. srpna a se souhlasem krajského úřadu trval do 30. září. Stav nebezpečí dosud platil ve 22 obcích. Od úterý se nebude týkat obcí Tišice, Zlončice, Nová Ves, Lužec nad Vltavou a Vraňany. Do 31. října bude ale platit v obcích Libiš, Tuhaň, Obříství, Kly, Mělník, Chvatěruby, Kralupy nad Vltavou, Nelahozeves, Veltrusy, Všestudy, Vojkovice, Zálezlice, Hořín, Býkev, Liběchov, Dolní Beřkovice a Horní Počaply.
</TEXT>
</DOC>
<DOC>
<DOCID>LN-20021022108</DOCID>
<DOCNO>LN-20021022108</DOCNO>
<DATE>10/22/02</DATE>
<GEOGRAPHY>PLZEŇ</GEOGRAPHY>
<TEXT>
Při útěku z interního oddělení rokycanské nemocnice se v sobotu zabila pádem z balkonu čtyřiaosmdesátiletá žena. Ve druhém patře si na zábradlí navázala prostěradla a chtěla se po nich spustit dolů. "Síly jí na to však nestačily a žena se zřítila na zem. Zraněním podlehla. Motiv jejího jednání se vyšetřuje," řekla policejní mluvčí Jolana Číhová. Ředitel nemocnice nevyloučil, že příčinou chování pacientky byly psychické problémy. Žena se zřítila asi z dvanáctimetrové výšky. Ještě asi hodinu žila a pak zemřela na následky vnitřního krvácení.
</TEXT>
</DOC>
<DOC>
<DOCID>LN-20021022109</DOCID>
<DOCNO>LN-20021022109</DOCNO>
<DATE>10/22/02</DATE>
<TEXT>
ÚSTÍ NAD LABEM - Při prvním letošním honu zastřelili v sobotu ústečtí myslivci tři z divočáků, kteří se stali noční můrou zahrádkářů v ústeckém obvodu Střekov. Pavel Hůlka z místního mysliveckého sdružení Labské stráně Malečov řekl, že nad střekovské zahrádky se myslivci vydají do konce roku ještě pětkrát. Občané si totiž stěžovali, že jim divočáci rozrývají zahrádky a louky a trhají drátěné ploty. Podle tvrzení některých obyvatel se divočáci vydávali na výpravy téměř do samého středu Střekova. To přimělo myslivce, aby se pokusili vyhnat zvěř zpátky do lesa.
</TEXT>
</DOC>
<DOC>
<DOCID>LN-20021022110</DOCID>
<DOCNO>LN-20021022110</DOCNO>
<DATE>10/22/02</DATE>
<GEOGRAPHY>PLZEŇ</GEOGRAPHY>
<TEXT>
Celkem 13 700 starých lednic obsahujících freon, který je nebezpečný životnímu prostředí, se podařilo zatím ekologicky zlikvidovat v Plzeňském kraji. Projekt místního Sdružení měst a obcí dotuje Státní fond životního prostředí. Zatím skončily první dvě etapy, sdružení podalo žádost o příspěvek na likvidaci dalších 13 200 lednic. Plzeňský kraj byl první region, který k ekologické likvidaci koncepčně přistoupil, řekl Marek Sýkora z Regionální rozvojové agentury. Ekologická likvidace spočívá v tom, že do sběrného dvora přijede speciální mobilní zařízení, které zpracuje až 80 lednic za den. Jednotka vysaje z chladicího systému freon, který pak likviduje. "Dělali jsme analýzy, které braly v úvahu počet obyvatel, počet domácností i životnost lednic, a odhadli jsme, že v kraji je asi 19 tisíc starých lednic. Teď se ale ukazuje, že jich bylo mnohem více," uvedl Sýkora. Žádost sdružení o další dotaci na likvidaci lednic by měla být se všemi formalitami vyřízena tak, aby se příští rok mohlo opět likvidovat.
</TEXT>
</DOC>
<DOC>
<DOCID>LN-20021022111</DOCID>
<DOCNO>LN-20021022111</DOCNO>
<DATE>10/22/02</DATE>
<TITLE>
Zemědělské dotace novým členským státům jsou jedním ze zbývajících problémů, které komplikují plánované rozšíření EU.
</TITLE>
<GEOGRAPHY>LUCEMBURK</GEOGRAPHY>
<TEXT>
Mnohem větší pozornost než obvykle je věnována pravidelnému zasedání ministrů zahraničí Evropské unie, které včera začalo v Lucemburku. Zatímco první den rozhovorů byl zasvěcen víceméně "běžné" agendě - Izraeli, budoucímu postavení Kaliningradu a vztahům s Ruskem, dnes mají přijít na pořad otázky, které by v případě nevyřešení mohly zablokovat nadcházející summit EU a zkomplikovat přijímání nových členů do unie. Ministři zahraničních věcí patnáctky totiž budou debatovat o finančních aspektech rozšíření, tedy o tom, zda přiznat deseti novým členům po vstupu v roce 2004 část přímých zemědělských podpor podle návrhu Evropské komise. Řešit se bude také to, zda mají mít někteří z nich nárok na kompenzace z rozpočtu EU, pokud by se v roce 2004 ocitli vůči unii v horším finančním postavení než před vstupem. Výsledek debaty bude podkladem pro rokování šéfů států a vlád členských zemí, kteří se v pátek v Bruselu pokusí dospět ke společným stanoviskům v těchto a dalších věcech. Teprve až se unie dohodne, budou ČR a další kandidáti moci vyjednávat o přesných finančních podmínkách svého členství v EU. Návrh předsedajícího Dánska pro dnešní schůzi v zemědělské oblasti kopíruje projekt Evropské komise; přímé zemědělské podpory mají být přiznány v roce 2004 ve výši 25 procent a mají vzrůst na 35 procent do roku 2006. Plné výše mají dosáhnout do roku 2013. Tuto představu zatím zpochybňují Německo, Nizozemsko, Švédsko a Británie. V rozpočtové oblasti zase Dánsko navrhuje, aby kandidátům bylo v prvním roce po vstupu, tedy v roce 2004, vyplaceno jako záloha 16 procent veškerých peněz ze strukturálních fondů, na které mají mít nárok v tříletém období 2004 - 2006.
LUCEMBURK - Mnohem větší pozornost než obvykle je věnována pravidelnému zasedání ministrů zahraničí Evropské unie, které včera začalo v Lucemburku. Zatímco první den rozhovorů byl zasvěcen víceméně "běžné" agendě - Izraeli, budoucímu postavení Kaliningradu a vztahům s Ruskem, dnes mají přijít na pořad otázky, které by v případě nevyřešení mohly zablokovat nadcházející summit EU a zkomplikovat přijímání nových členů do unie. Ministři zahraničních věcí patnáctky totiž budou debatovat o finančních aspektech rozšíření, tedy o tom, zda přiznat deseti novým členům po vstupu v roce 2004 část přímých zemědělských podpor podle návrhu Evropské komise. Řešit se bude také to, zda mají mít někteří z nich nárok na kompenzace z rozpočtu EU, pokud by se v roce 2004 ocitli vůči unii v horším finančním postavení než před vstupem. Výsledek debaty bude podkladem pro rokování šéfů států a vlád členských zemí, kteří se v pátek v Bruselu pokusí dospět ke společným stanoviskům v těchto a dalších věcech. Teprve až se unie dohodne, budou ČR a další kandidáti moci vyjednávat o přesných finančních podmínkách svého členství v EU. Návrh předsedajícího Dánska pro dnešní schůzi v zemědělské oblasti kopíruje projekt Evropské komise; přímé zemědělské podpory mají být přiznány v roce 2004 ve výši 25 procent a mají vzrůst na 35 procent do roku 2006. Plné výše mají dosáhnout do roku 2013. Tuto představu zatím zpochybňují Německo, Nizozemsko, Švédsko a Británie. V rozpočtové oblasti zase Dánsko navrhuje, aby kandidátům bylo v prvním roce po vstupu, tedy v roce 2004, vyplaceno jako záloha 16 procent veškerých peněz ze strukturálních fondů, na které mají mít nárok v tříletém období 2004 - 2006.
</TEXT>
</DOC>
<DOC>
<DOCID>LN-20021022112</DOCID>
<DOCNO>LN-20021022112</DOCNO>
<DATE>10/22/02</DATE>
<TEXT>
Dva herci převlečení za irácké vojáky pózují s maketou rakety Scud připevněnou na oslu během natáčení reklamy na sluneční brýle. Záběry, při nichž byl použit i portrét iráckého vůdce Saddáma Husajna, ale nebyly pořizovány v Iráku, nýbrž nedaleko izraelského Tel Avivu.
</TEXT>
</DOC>
<DOC>
<DOCID>LN-20021022113</DOCID>
<DOCNO>LN-20021022113</DOCNO>
<DATE>10/22/02</DATE>
<TEXT>
Mostecká uhelná společnost vykázala od ledna do konce září zisk před zdaněním 695,66 milionu korun, což je 18procentní nárůst z 590,35 milionu korun ve stejném období loni. Celkové výnosy naopak poklesly o 12,7 procenta na 5,613 miliardy ze 6,431 miliardy k 30. září 2001. Firmě se na konci třetího čtvrtletí snížila odbytová těžba uhlí. Zatímco loni do konce září prodala 12,755 milionu tun hnědého uhlí, letos to bylo jen 11,872 milionu tun.
</TEXT>
</DOC>
<DOC>
<DOCID>LN-20021022114</DOCID>
<DOCNO>LN-20021022114</DOCNO>
<DATE>10/22/02</DATE>
<TITLE>
PRAHA - Dovoz ojetých osobních aut do ČR se v prvních devíti měsících roku meziročně zvýšil o 23 procent, téměř na 95 tisíc vozů. Podle ředitele Sdružení automobilového průmyslu Antonína Šípka bylo 44 059 vozidel dovezeno pro obchodní účely a 50 555 ojetin individuálně. Dalších 1391 ojetých osobních automobilů se do ČR dostalo tzv. na náhradní díly. Celkový prodej nových vozů přitom za stejné období klesl o 4,6 procenta na 108 047 aut. Průměrná deklarovaná celní hodnota všech ojetých osobních automobilů se zvýšila z loňských 36 106 Kč na 54 924 Kč. Tvořila tak 14,63 procenta hodnoty nového vozidla.
</TITLE>
<HEADING>
Celní hodnota roste
</HEADING>
<TEXT>
"Postupně přece jen dochází alespoň k určitému zreálňování celních hodnot deklarovaných při dovozu ojetých osobních automobilů," uvedl Šípek. Import vozidel se vznětovým motorem pro obchodní účely vzrostl o 59,8 procenta na 13 225 aut. Naopak dovoz vozů s benzinovým pohonem poklesl o 1,2 procenta na 30 834 aut. Celní hodnota u obchodních dovozů vzrostla v průměru z 39 834 Kč na 63 591 Kč. U vozidel s benzinovými motory byla průměrná hodnota 46 717 Kč a u dieselů pak 102 933 Kč. Individuální dovozci vykázali v průměru cenu dovážených vozů 47 372 korun proti 32 172 Kč loni. Celkový dovoz ojetých vozidel se zvýšil o 19,55 procenta na 105 195 aut, motocyklů či přípojných vozů. To představuje 56,45 procenta všech dovozů vozidel. Ve finančním vyjádření celní hodnotou se však ojetá vozidla podílejí na celkovém objemu dovozů jen 19,65 procenta. Celkově byla do ČR dovezena nová i ojetá vozidla v souhrnné hodnotě 42,754 miliardy Kč, tedy o 14,05 procenta více než v roce 2001. Zatímco u prodeje nových osobních aut letos sdružení očekává pokles o 4,35 procenta na 145 500 vozů, dovoz ojetých osobních automobilů zřejmě poroste o 11,6 procenta na 104 500 aut.
"Postupně přece jen dochází alespoň k určitému zreálňování celních hodnot deklarovaných při dovozu ojetých osobních automobilů," uvedl Šípek. Import vozidel se vznětovým motorem pro obchodní účely vzrostl o 59,8 procenta na 13 225 aut. Naopak dovoz vozů s benzinovým pohonem poklesl o 1,2 procenta na 30 834 aut. Celní hodnota u obchodních dovozů vzrostla v průměru z 39 834 Kč na 63 591 Kč. U vozidel s benzinovými motory byla průměrná hodnota 46 717 Kč a u dieselů pak 102 933 Kč. Individuální dovozci vykázali v průměru cenu dovážených vozů 47 372 korun proti 32 172 Kč loni. Celkový dovoz ojetých vozidel se zvýšil o 19,55 procenta na 105 195 aut, motocyklů či přípojných vozů. To představuje 56,45 procenta všech dovozů vozidel. Ve finančním vyjádření celní hodnotou se však ojetá vozidla podílejí na celkovém objemu dovozů jen 19,65 procenta. Celkově byla do ČR dovezena nová i ojetá vozidla v souhrnné hodnotě 42,754 miliardy Kč, tedy o 14,05 procenta více než v roce 2001. Zatímco u prodeje nových osobních aut letos sdružení očekává pokles o 4,35 procenta na 145 500 vozů, dovoz ojetých osobních automobilů zřejmě poroste o 11,6 procenta na 104 500 aut.
</TEXT>
</DOC>
<DOC>
<DOCID>LN-20021022115</DOCID>
<DOCNO>LN-20021022115</DOCNO>
<DATE>10/22/02</DATE>
<TITLE>
Nová Hra LN začíná za 3 dny
</TITLE>
<TEXT>
S LN se opravdu vyhrává!
PŘEHLED CEN, KTERÉ LIDOVÉ NOVINY JIŽ ROZDALY SVÝM ČTENÁŘŮM...
3 byty
10 automobilů
207 cen v hotovosti za více než 1 130 000 Kč
34 praček, ledniček a myček nádobí
21 televizorů, videorekordérů a HiFi věží
18 fotoaparátů a dalekohledů
11 zájezdů pro v ceně od 30 000 do 50 000
7 počítačů
4 mobily
3 snowboardy
2 horská kola
202 knih a řadu dalších cen
NOVÉ BYTY 3 byty v Praze za milion
AUTOMOBILY 10 Automobilů
PENÍZE 1 130 000 v hotovosti
ZÁJEZDY 11 zahraničních zájezdů pro 2 osoby
ELEKTRONIKA 55 domácích elektrospotřebičů
Zajistěte si páteční Lidové noviny!
</TEXT>
</DOC>
</CZE>