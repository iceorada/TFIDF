<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021228001</DOCID>
<DOCNO>LN-20021228001</DOCNO>
<DATE>12/28/02</DATE>
<TITLE>
Policie zaznamenala stovky nehod * Počet ošetřených se zdvojnásobil * Kalamita způsobila milionové škody
</TITLE>
<GEOGRAPHY>PRAHA</GEOGRAPHY>
<TEXT>
Ledová kalamita, která postihla některé části Česka v noci na pátek, se během včerejška rozšířila na většinu území republiky. Namrzající déšť změnil silnice i chodníky v souvislou ledovou hmotu a znepříjemňoval život chodcům i řidičům. Obětí ledu se včera staly čtyři děti, které zemřely při automobilových haváriích. Navzdory varování policistů, aby lidé nejezdili autem, došlo ke stovkám dopravních nehod, z nichž některé byly hromadné. Nejvážnější se stala včera v časných ranních hodinách na Trutnovsku. Čtyřiačtyřicetiletý polský turista dostal při předjíždění na zledovatělé silnici smyk a narazil do stromu. Při nehodě zemřely jeho tři děti ve věku 12, 15 a 17 let, jejich matka byla s vážnými zraněními převezena do nemocnice. Jiná tragická nehoda se stala na dálnici D 11 u Bříství v okrese Praha-východ. Otec dvou dětí zde podcenil zledovatělou silnici a následnou havárii nepřežila jeho dvouletá dcera. Náledí včera po celý den zaměstnávalo lékaře, kteří ošetřili stovky zraněných. Nemocnice evidovaly zhruba dvojnásobný nárůst pacientů: většinou šlo o zlomeniny ramen, loktů nebo kotníků. Lékaři se navíc potýkali s problémem, jak se dostat ke zraněným. "Naši řidiči s sebou museli vozit písek," popsal situaci ředitel Územní záchranné služby v Plzni Zdeněk Koutecký. Velké problémy způsobil led i na pražském letišti. Kvůli namrzlým plochám muselo být zrušeno 30 letů a 10 letadel bylo nuceno nouzově přistát na letišti v Brně. Na ruzyňském letišti byl sice obnoven provoz už včera hodinu po poledni, ale většina letů měla značné zpoždění. České aerolinie odhadují, že jim náledí způsobilo škodu ve výši několika milionů korun. V příštích dnech by sice měla ledová vrstva na většině území Čech roztávat, ale meteorologové předpovídají, že se kritická situace postupně přesune na východ a zasáhne jižní Moravu.
PRAHA - Ledová kalamita, která postihla některé části Česka v noci na pátek, se během včerejška rozšířila na většinu území republiky. Namrzající déšť změnil silnice i chodníky v souvislou ledovou hmotu a znepříjemňoval život chodcům i řidičům. Obětí ledu se včera staly čtyři děti, které zemřely při automobilových haváriích. Navzdory varování policistů, aby lidé nejezdili autem, došlo ke stovkám dopravních nehod, z nichž některé byly hromadné. Nejvážnější se stala včera v časných ranních hodinách na Trutnovsku. Čtyřiačtyřicetiletý polský turista dostal při předjíždění na zledovatělé silnici smyk a narazil do stromu. Při nehodě zemřely jeho tři děti ve věku 12, 15 a 17 let, jejich matka byla s vážnými zraněními převezena do nemocnice. Jiná tragická nehoda se stala na dálnici D 11 u Bříství v okrese Praha-východ. Otec dvou dětí zde podcenil zledovatělou silnici a následnou havárii nepřežila jeho dvouletá dcera. Náledí včera po celý den zaměstnávalo lékaře, kteří ošetřili stovky zraněných. Nemocnice evidovaly zhruba dvojnásobný nárůst pacientů: většinou šlo o zlomeniny ramen, loktů nebo kotníků. Lékaři se navíc potýkali s problémem, jak se dostat ke zraněným. "Naši řidiči s sebou museli vozit písek," popsal situaci ředitel Územní záchranné služby v Plzni Zdeněk Koutecký. Velké problémy způsobil led i na pražském letišti. Kvůli namrzlým plochám muselo být zrušeno 30 letů a 10 letadel bylo nuceno nouzově přistát na letišti v Brně. Na ruzyňském letišti byl sice obnoven provoz už včera hodinu po poledni, ale většina letů měla značné zpoždění. České aerolinie odhadují, že jim náledí způsobilo škodu ve výši několika milionů korun. V příštích dnech by sice měla ledová vrstva na většině území Čech roztávat, ale meteorologové předpovídají, že se kritická situace postupně přesune na východ a zasáhne jižní Moravu.
</TEXT>
</DOC>
<DOC>
<DOCID>LN-20021228002</DOCID>
<DOCNO>LN-20021228002</DOCNO>
<DATE>12/28/02</DATE>
<TITLE>
HOLLYWOOD - Kanadská společnost Clonaid, která se zabývá pokusy s klonováním lidského embrya, včera oznámila, že se pod jejím vedením narodilo klonované dítě. Prvním naklonovaným člověkem světa je prý holčička Eve, která se narodila ve čtvrtek jisté třicetileté Američance. Dítě po narození údajně vážilo 3,2 kilogramu. "Je v naprostém pořádku," popsala jeho stav prezidentka Clonaid Brigitte Boisellierová. Společnost Clonaid ovšem ke svému objevu nedodala důkazy o identitě DNA matky a dítěte. Její kritici v této souvislosti připomínají, že nemá žádné vazby na tradiční vědecký svět a nezveřejnila data o postupu svých výzkumů. Clonaid je navíc úzce spojena se sektou tzv. raeliánů. Ti jsou přesvědčeni, že život na planetu přinesli mimozemšťané, kteří přiletěli na Zemi před 25 tisíci lety v létajících talířích.
</TITLE>
<TEXT>
"V této fázi výzkumu je nezodpovědné dokonce i jen přemýšlet o klonování lidské bytosti," řekl Rudolf Janisch, vedoucí vědeckého týmu, kterému se podařilo naklonovat myš. Podobně jako Clonaid usiluje o primát prvního klonovaného člověka i italský gynekolog Severino Antinori. Ani on však svým rivalům nevěří: "Oznámení není vědecky potvrzeno, a proto může způsobit zmatek," řekl reportérům agentury ANSA. Kromě vědeckých pochybností jsou zde i pochybnosti etické. Při dosud úspěšných pokusech o klonování zvířat vždy došlo k mnoha potratům a poruchám narozených jedinců. Například u klonovaných myší se vědci setkali s předčasnou úmrtností, poruchami dýchání a ledvin či obezitou. Proto mnohé země pokusy o klonování lidí zakázaly, silně proti je i katolická církev. Odpůrci tvrdí, že i při tzv. terapeutickém klonování dochází k "potenciálnímu zabití". Častým argumentem je také vytváření nové generace "naprogramovaných lidí". Klonování lidí je založeno na metodě klonování přenosem buněčného jádra. Při něm se z vajíčka laboratorně vyjme jeho vlastní jádro s genetickou informací a nahradí se jádrem jiné buňky s genetickou informací dárce.
</TEXT>
<HEADING>
Bush i Chirac jsou pobouřeni
</HEADING>
<TEXT>
Oznámení o narození údajně prvního klonovaného dítěte vyvolalo negativní reakce v USA i ve Francii. Americký prezident George Bush prý bude naléhat na Kongres, aby schválil návrh zákona zakazujícího všechny formy klonování člověka. Oznámil to včera mluvčí Bílého domu Scott McClellan. "Prezident si jako většina Američanů myslí, že klonování je hluboce znepokojující a důrazně podporuje zákon zakazující veškeré klonování člověka," uvedl McClellan. Prezident Jacques Chirac lidské klonování odsoudil a vyzval k vyhlášení jeho celosvětového zákazu. Chirac také vyzval "všechny státy, aby zakázaly a tvrdě trestaly veškeré pokusy o lidské klonování". Francie a Německo loni navrhly celosvětový zákaz lidského klonování a Valné shromáždění OSN se vyslovilo pro to, aby taková dohoda byla připravena. Celé úsilí se však prozatím zastavilo ve výboru OSN, kde se Spojené státy pod tlakem organizací usilujících o zákaz potratů snaží prosadit ještě tvrdší zákaz, jenž by zakázal i experimentální klonování pro lékařské účely.
Oznámení o narození údajně prvního klonovaného dítěte vyvolalo negativní reakce v USA i ve Francii. Americký prezident George Bush prý bude naléhat na Kongres, aby schválil návrh zákona zakazujícího všechny formy klonování člověka. Oznámil to včera mluvčí Bílého domu Scott McClellan. "Prezident si jako většina Američanů myslí, že klonování je hluboce znepokojující a důrazně podporuje zákon zakazující veškeré klonování člověka," uvedl McClellan. Prezident Jacques Chirac lidské klonování odsoudil a vyzval k vyhlášení jeho celosvětového zákazu. Chirac také vyzval "všechny státy, aby zakázaly a tvrdě trestaly veškeré pokusy o lidské klonování". Francie a Německo loni navrhly celosvětový zákaz lidského klonování a Valné shromáždění OSN se vyslovilo pro to, aby taková dohoda byla připravena. Celé úsilí se však prozatím zastavilo ve výboru OSN, kde se Spojené státy pod tlakem organizací usilujících o zákaz potratů snaží prosadit ještě tvrdší zákaz, jenž by zakázal i experimentální klonování pro lékařské účely.
</TEXT>
</DOC>
<DOC>
<DOCID>LN-20021228003</DOCID>
<DOCNO>LN-20021228003</DOCNO>
<DATE>12/28/02</DATE>
<TEXT>
Centrální banka včera doporučila vládě urychlit reformu veřejných financí. Pokud se tak stane, bude moci Česká republika vstoupit do eurozóny již v roce 2007. Bankéři chtějí, aby Česko přijalo společnou evropskou měnu jako první z kandidátských států, k čemuž je dobré hospodaření vlády nutným předpokladem. Poselství centrální banky je jasné: Česká republika by neměla dopustit, aby ji s eurem předehnali Maďaři a Poláci. Pro vládu to ale nebude lehký úkol. Kabinet reformu státních financí plánuje a změny budou bolestné - chystá se zvyšování daní i omezení sociálních a nemocenských dávek. I optimistické scénáře ovšem hovořily o přijetí eura o pár let později než v roce 2007. Spor o to, jak rychle by se mělo Česko dostat do eurozóny, se mnohdy vede v rovině emocí: optimisté říkají, že by to mělo být hned, skeptici upozorňují na zvláštnosti české ekonomiky a radí s eurem nijak nespěchat. Centrální banka teď přispěla názorem, že bychom měli eurem platit co nejdříve. Pokud se spor o euro povede na věcné rovině a jeho výsledkem bude mimořádný zájem o veřejné finance, je to slibný začátek důležité debaty. Česká ekonomika ji nutně potřebuje.
</TEXT>
</DOC>
<DOC>
<DOCID>LN-20021228004</DOCID>
<DOCNO>LN-20021228004</DOCNO>
<DATE>12/28/02</DATE>
<TITLE>
Dva výbuchy zničily sídlo proruské vlády v Grozném
</TITLE>
<TEXT>
PRAHA/MOSKVA (agentura Epicentrum exkluzivně pro LN) Čečenští rebelové včera zaútočili na budovu promoskevské vlády v Grozném. Odpoledne otřásly městem s třicetivteřinovým intervalem dva výbuchy. Do večerních hodin bylo napočítáno 46 mrtvých a více než stovka zraněných. Počet obětí se ale může ještě zvýšit, protože v době útoku se v budově nacházely asi dvě stovky lidí. Atentátníci použili dva automobily napěchované asi tunou výbušnin. Vozy řídili sebevrazi, kterým se podařilo překonat tři za sebou instalované zábrany před budovou. Exploze sídlo promoskevské vlády zcela zničila. Podle očitých svědků vypadá několikapatrový dům jako po těžkém bombardování. Proruský vůdce Čečenska Ahmed Kadyrov označil za pachatele atentátu "rebely" v čele s oficiálně neuznávaným prezidentem Čečenska Aslanem Maschadovem (Kadyrov stejně jako čečenský premiér Michail Babič, kterým rebelové vyhrožují smrtí, se v době výbuchu v budově nenacházeli). "Teroristé stále hospodaří v Grozném," komentoval tragédii rozčilený Kadyrov z Moskvy a obvinil policii i armádu, že nedokážou zajistit bezpečnost ve městě.
Podle některých verzí mohla být jedna z bomb rovněž ukryta uvnitř budovy či pod vánočním stromečkem postaveným na prostranství před domem. V každém případě přibližně jedna tuna výbušniny budovu proruské vlády, jednu z mála zrekonstruovaných, téměř zcela zničila - zůstaly pouze ohořelé stěny. Místo bylo ihned obklíčeno a ze sousedních republik Ingušetie, Dagestánu a Severní Osetie byly povolány posily záchranářů, kteří se pokoušeli vyprostit raněné. Těch byly desítky, do 9. nemocnice, jedné z mála fungujících, bylo převezeno asi 100 lidí. Ve chvíli výbuchu se uvnitř budovy nacházelo asi 200 lidí, takže počet obětí pravděpodobně ještě poroste. Agentura čečenské guerilly Kavkaz-centr uvedla, že akci provedli její bojovníci. "Budova okupační administrativy ve městě Džochar byla zničena," píše. Zdůrazňuje, že zničeno bylo i drahé satelitní telefonické spojení. Výbuch údajně nepoškodil žádné obytné domy a nebyl namířen proti civilistům, nýbrž pouze proti "kolaborantům z proruského vedení". Exploze však zranila i řadu kolemjdoucích, kteří nemají s vládou nic společného. O tragédii v Grozném byl neprodleně informován ruský prezident Vladimir Putin. V Moskvě byla ještě odpoledne zpřísněna bezpečnostní opatření, všechna přijíždějící auta byla podrobována kontrole a osoby "kavkazského vzhledu", jak jsou v úředních dokumentech označováni Čečenci, policie zastavuje na ulicích a kontroluje jejich pasy. Reakce místních čečenských obyvatel je nejednoznačná. Proruská vláda se netěší žádné popularitě a část Čečenců ji skutečně pokládá za kolaborantskou. Na druhé straně kolem budovy je ve dne mnoho lidí, kteří s proruským vedením vůbec nesympatizují. K podobným atentátům dochází v Čečensku často i přes to, že ruská armáda tvrdí, že nížinné oblasti zcela kontroluje. Naposledy zahynulo 10. října tohoto roku 25 policistů v budově zavadského oddělení ministerstva vnitra v Grozném. Bomba byla tehdy položena přímo do kanceláře velitele okrsku. Čečenská guerilla uvádí, že všechny její akce jsou namířeny pouze proti "ruské okupační armádě a kolaborantskému čečenskému vedení".
</TEXT>
</DOC>
<DOC>
<DOCID>LN-20021228005</DOCID>
<DOCNO>LN-20021228005</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Nejsledovanějším pořadem letošních Vánoc se stala pohádka Tři oříšky pro Popelku. Na druhé příčce se umístil vánoční díl soutěže Chcete být milionářem?, třetí místo zaujal štědrovečerní pořad Haliny Pawlowské Díky za fíky. Všechny tyto pořady vysílala Nova, jíž díky Pyšné princezně a Dobrotám Petra Novotného patřily i další dvě příčky pořadí sledovanosti. Teprve na šesté místo se probojoval nejsledovanější pořad České televize, čtvrteční film Vladimíra Michálka Babí léto.
</TEXT>
</DOC>
<DOC>
<DOCID>LN-20021228006</DOCID>
<DOCNO>LN-20021228006</DOCNO>
<DATE>12/28/02</DATE>
<TITLE>
Zdá se, jako by každoročně před Vánoci i během nich procházela celá česká ženská populace masovým martyriem; ze všech stran slýcháme hlasy hospodyněk stýskajících si na to, jak po celý prosinec úpí pod drtivou tíhou vánočního shonu a pod tlakem nervozity, že všechno nestihnou vykonat, jak se patří. Ženy všeobecně podléhají vánočnímu šílení víc než muži. Kdyby se úplně neuštvaly, nezničily a nevyčerpaly do krajnosti, nedostály by zřejmě nějakému požadavku - čeho vlastně? Tradice? Pokud jde skutečně o tradici, pak to musí být tradice novodobá, týkající se čistě jen ženy emancipované, nucené celé to sváteční chystání a honičku zvládnout ještě navíc ke svým obvyklým povinnostem v zaměstnání. Aspoň si nedovedu představit, že by hospodyňky žijící řekněme v době Magdaleny Dobromily Rettigové hovořily o nějakém vánočním šílení.
</TITLE>
<TEXT>
Kde se však v ženách - a jedině v ženách - bere ta hluboká potřeba vykonat všechno přesně tak, jak se to musí? Vzorně uklidit celý byt, napéct spoustu cukroví bez ohledu na to, jestli o ně někdo stojí, nebo ne, rozeslat s předstihem blahopřání a pak ještě pro jistotu v den D esemesky, opatřit mohutnou sváteční výzdobu a navařit hromady jídla na Štědrý večer, Boží hod, Štěpána, Silvestra i na Nový rok? Také dárky není možné jen tak jednoduše nakoupit, je nutno opakovaně vyrážet do obchodů zaplavených hordami koupěchtivých nervózních zákazníků, kteří po sobě šlapou a rejdí pořád dokola v naději, že najdou něco ještě výhodnějšího, levnějšího nebo líbivějšího... Tomuhle předvánočnímu shonu se žádná hospodyňka hodná toho titulu nesmí vyhnout, protože tím by celé Vánoce jistě ošidila. Také kapra rozhodně nesmí koupit zmraženého v supermarketu, ale musí podniknout zvláštní výpravu ke kádím, kde se odehrávají krvavá jatka ubohých polomrtvých ryb. Jídla musí připravit takové hromady, aby je členové rodiny nedokázali normálně sníst; musí je do konzumace nutit, aby si po svátcích všichni stěžovali na to, jak jsou přejedení a zkazili si žaludky, protože to prostě tak musí být. Podle mě je to krystalicky čistý příklad toho, jak ženy utlačují samy sebe. Neznám ani jednoho muže či dítě, kteří by nekompromisně vyžadovali pedantické vygruntování celé domácnosti, kde během svátků stejně vznikne nepořádek vyžadující počátkem ledna nový, neméně důkladný úklid. Kromě žen střední a starší generace neznám rodinného příslušníka, který by trval na tom, že musí být napečeno dvanáct druhů cukroví. Naopak ze všech stran slyším hlasy žehrající na zbytečnou vánoční honičku a na vlezlou konzumnost těchto svátků.
</TEXT>
<HEADING>
Rituální zkouška opravdové hospodyně
</HEADING>
<TEXT>
Co tedy ženy hromadně dohání a nutká k tomu, aby takhle posedle vyváděly a působily si vyčerpanost, spánkovou deprivaci, podrážděnost, nervozitu a váhové přírůstky, protože hromady cukroví a zbytky jídla nakonec musejí pozřít samy, čímž si způsobí ještě depresi navíc? Nepochybně musí jít o nějakou neurotickou obsesi; snad pramenící z bezradnosti, jak jinak by se mohly svátky dost důrazně oslavit, aby se vymykaly běžnému toku všedních dní - z bezradnosti, jak jim dodat jiný, řekněme duchovnější obsah. Ale tuto bezradnost přece musí pociťovat i muži a zdá se, že je zdaleka tolik netrápí! Podle mého názoru se v tom, jak ženy pokládají za svou svatou povinnost se každoročně uštvat, skrývá nějaký rituální a zároveň masochistický prvek. Ženy se tím za něco podvědomě trestají nebo si cosi kompenzují. Je docela možné, že tím odčiňují pocit provinilosti z toho, jak jsou emancipované. Dovolily si chodit do práce a vydělávat peníze, ale probůh, vždyť tím zanedbávají rodinu! Alespoň jednou za rok je tedy potřeba veškeré dluhy vůči rodině odčinit zostřenými domácími pracemi. Ženy také nepochybně doufají, že tím vším získají nějaké zásluhy a že je jejich blízcí ocení a odmění patřičným vděkem. Tato touha po uznání zůstane nevyslyšena právě proto, že se projevuje tak přehnaně - domácí pohodu vytvořenou s menším nasazením by si členové rodiny vychutnali víc. Ženy by si však podle vlastního názoru žádné ocenění nezasloužily, pokud by všechny přípravy odflákly. Taková domácí pohoda by totiž nebyla vykoupena vlastní krví. Syndrom vánočního uštvání nápadně připomíná drsné zkoušky dospělosti u různých mimoevropských kultur, kdy mladí lidé musí vydržet kupříkladu dlouhé hladovění, bolestivé tetování či obřízku. Vánoce jsou pro naše ženy obdobnou rituální zkouškou ohněm, zkouškou zasloužilé a opravdové hospodyně, hodné toho jména.
</TEXT>
<HEADING>
Prosinec - měsíc zostřeného přátelství
</HEADING>
<TEXT>
Na závěr ještě jedna optimistická poznámka: ve svém okolí už syndrom vánočního uštvání téměř nepozoruju. Zdá se, že my ženy žijící svou prací už tuto náročnou zkoušku k ničemu nepotřebujeme a Vánoce slavíme prostě tak, jak si je samy přejeme slavit - v žádném směru to nepřeháníme. Zato v posledních letech pozoruju jiný jev: po celý prosinec jen obtížně najdete volné místo v restauraci či vinárně. Oslavy Vánoc na pracovištích a v kroužcích přátel se totiž rozšiřují na celý advent, který se proměnil v jakýsi český "antiramadán", kdy je přímo společensky nutné po večerech někde popíjet s přáteli. Z prosince se zkrátka vyvinul spontánní "měsíc družby" - a mezi těmito veselými stolními společnostmi rozhodně nechybějí dámské jízdy. Situace tedy není tak zoufalá, jak se na první pohled zdá.
Na závěr ještě jedna optimistická poznámka: ve svém okolí už syndrom vánočního uštvání téměř nepozoruju. Zdá se, že my ženy žijící svou prací už tuto náročnou zkoušku k ničemu nepotřebujeme a Vánoce slavíme prostě tak, jak si je samy přejeme slavit - v žádném směru to nepřeháníme. Zato v posledních letech pozoruju jiný jev: po celý prosinec jen obtížně najdete volné místo v restauraci či vinárně. Oslavy Vánoc na pracovištích a v kroužcích přátel se totiž rozšiřují na celý advent, který se proměnil v jakýsi český "antiramadán", kdy je přímo společensky nutné po večerech někde popíjet s přáteli. Z prosince se zkrátka vyvinul spontánní "měsíc družby" - a mezi těmito veselými stolními společnostmi rozhodně nechybějí dámské jízdy. Situace tedy není tak zoufalá, jak se na první pohled zdá.
</TEXT>
</DOC>
<DOC>
<DOCID>LN-20021228007</DOCID>
<DOCNO>LN-20021228007</DOCNO>
<DATE>12/28/02</DATE>
<TITLE>
Soudci přehlédli, že nedospělé dívky nyní aktivně žijí sexem, míní výtvarník
</TITLE>
<TEXT>
Znalecké posudky mají dosvědčit, že nezletilé dívky dnes běžně vědí, co je sex, a samy ho vyžadují.
PRAHA - Sochař Pavel Opočenský, kterého poslal 20. prosince Obvodní soud pro Prahu 2 na tři roky do vězení za pohlavní zneužívání, ohrožování mravní výchovy mládeže a výtržnictví, shání další svědky, kteří by podle jeho slov vnesli do případu nové světlo. Prosincový rozsudek, proti němuž se okamžitě odvolal k městskému soudu, totiž považuje za nespravedlivý a nepřiměřeně přísný. Soud podle něj "nedostatečně a příliš jednostranně" zhodnotil okolnosti, za kterých k sexuálním hrátkám s nezletilými děvčaty docházelo. "Očekával jsem, že se soud bude více zajímat o to, proč za mnou ta děvčata sama a dobrovolně chodila. Žily v děsivých sociálních poměrech a já je naopak podporoval, pomáhal jsem jim. Že pak občas došlo k sexu, to jsem chápal jako jakési přirozené vyústění, ale byla to druhotná záležitost. Hlavně jsem ale netušil, že jim ještě nebylo patnáct," řekl LN Pavel Opočenský.
</TEXT>
<HEADING>
Ve Vatikánu je sex povolen od dvanácti
</HEADING>
<TEXT>
Při odvolacím řízení chce požádat o to, aby byli vyslechnuti i odborníci z oblasti psychologie a sociologie. Experti totiž podle něj potvrdí jeho přesvědčení, že značná část dnešní mládeže je sexuálně vyspělejší a vyzrálejší dávno před patnáctým rokem života. Chce také, aby u soudu zazněly posudky na konkrétní děvčata, která ho navštěvovala. Sexuolog Radim Uzel LN potvrdil, že "biologický věk nemusí vždy odpovídat věku kalendářnímu". "Je to velmi individuální záležitost. Obecně lze říci, že dnes dívky kolem patnácti let vypadají starší, než ve skutečnosti jsou," upřesnil s tím, že to však může být maximálně polehčující okolnost, ale rozhodně ne důvod pro zbavení trestní odpovědnosti. "Je třeba se řídit platnými zákony, které u nás hovoří o hranici patnácti let," upozornil. "Je ale fakt, že v některých evropských zemích je tato hranice u třinácti let, někde u čtrnácti. Ve Vatikánu je to dokonce dvanáct let," dodal Radim Uzel.
</TEXT>
<HEADING>
Byla jsem zvědavá, říká jedna z dívek
</HEADING>
<TEXT>
Patnáctiletá Jana, jedna z dívek, která sochaře v jeho bytě navštěvovala, LN potvrdila, že ji Opočenský skutečně podporoval. V době, kdy ji matka vyhodila z bytu, u něj dokonce měsíc bydlela. "Bylo mi tehdy čtrnáct let. Jindy zase, když jsme neměly na nájem, dal mi Pavel peníze, abychom ho mohly zaplatit. Matku moc nezajímalo, odkud peníze jsou," dodala Jana, pro niž je Opočenský "pořád dobrý kamarád". A proč mezi nimi došlo k sexu? "Byla jsem zvědavá." Jak sama vypráví, žije jen s matkou. "Otec mi zemřel, když mi byly tři roky. Od té doby matka chlastá. Často mi vynadala, například že jsem nechtěné dítě," vypráví dívka, která začala žít aktivním sexuálním životem dříve, než poznala Pavla Opočenského - ve třinácti letech. Tehdy začínala i s drogami. První sexuální zkušenost ale podle svých slov udělala mnohem dříve: "Často u nás doma přespávali matčini kamarádi. Když mi bylo asi osm, přišel v noci jeden z nich ke mně do pokoje a musela jsem mu ho vyhonit."
Patnáctiletá Jana, jedna z dívek, která sochaře v jeho bytě navštěvovala, LN potvrdila, že ji Opočenský skutečně podporoval. V době, kdy ji matka vyhodila z bytu, u něj dokonce měsíc bydlela. "Bylo mi tehdy čtrnáct let. Jindy zase, když jsme neměly na nájem, dal mi Pavel peníze, abychom ho mohly zaplatit. Matku moc nezajímalo, odkud peníze jsou," dodala Jana, pro niž je Opočenský "pořád dobrý kamarád". A proč mezi nimi došlo k sexu? "Byla jsem zvědavá." Jak sama vypráví, žije jen s matkou. "Otec mi zemřel, když mi byly tři roky. Od té doby matka chlastá. Často mi vynadala, například že jsem nechtěné dítě," vypráví dívka, která začala žít aktivním sexuálním životem dříve, než poznala Pavla Opočenského - ve třinácti letech. Tehdy začínala i s drogami. První sexuální zkušenost ale podle svých slov udělala mnohem dříve: "Často u nás doma přespávali matčini kamarádi. Když mi bylo asi osm, přišel v noci jeden z nich ke mně do pokoje a musela jsem mu ho vyhonit."
</TEXT>
</DOC>
<DOC>
<DOCID>LN-20021228008</DOCID>
<DOCNO>LN-20021228008</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Ředitel pražské policejní správy Radislav Charvát včera v nemocnici náhle zemřel. Uvedla to mluvčí pražské policie Eva Brožová. Charvát se narodil v březnu 1951, u policie pracoval od roku 1970. V čele pražské policie jako její ředitel stál od července 1998, předtím byl zástupcem pražského policejního ředitele. V září 2000 velel bezpečnostním opatřením při pražském zasedání světových finančníků. Za to, jak tuto akci zvládl, byl v lednu 2001 ministrem vnitra Stanislavem Grossem oceněn jako nejschopnější policejní velitel roku 2000. Letos v listopadu 2002 byl velitelem bezpečnostních opatření při zasedání NATO v Praze. Loni v květnu byl jmenován generálmajorem.
</TEXT>
</DOC>
<DOC>
<DOCID>LN-20021228009</DOCID>
<DOCNO>LN-20021228009</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Čeští turisté směřující na Nový Zéland již nepotřebují vstupní vízum. Bez víza bude možné od 1. ledna 2003 v této zemi pobývat tři měsíce. Včera to sdělilo české ministerstvo zahraničí. Novozélandská vláda bezvízový režim obnovuje po dvou letech. Češi, kteří budou chtít na Novém Zélandu pracovat či se tam léčit, budou víza nadále potřebovat. Víza pro občany ČR Nový Zéland zavedl loni v lednu v reakci na stoupající počet žadatelů o azyl. ČR k recipročnímu opatření nepřikročila.
</TEXT>
</DOC>
<DOC>
<DOCID>LN-20021228010</DOCID>
<DOCNO>LN-20021228010</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Německé město Frankfurt nad Mohanem začalo vyplácet české oběti nuceného nasazení za druhé světové války. Žadatelé, kteří byli nuceni pracovat v tomto městě, mají nárok na 2000 eur (asi 60 tisíc korun), případní pozůstalí si částku rozdělují. Včera to sdělila Darina Sedláčková z České rady pro oběti nacismu. Frankfurt nad Mohanem rozdělí 9,25 milionu korun, výplaty odškodnění svěřil České spořitelně. Lidé, kteří byli nuceně nasazení jinde, dostávají odškodnění z prostředků spolkové nadace Připomínka, odpovědnost a budoucnost.
</TEXT>
</DOC>
<DOC>
<DOCID>LN-20021228011</DOCID>
<DOCNO>LN-20021228011</DOCNO>
<DATE>12/28/02</DATE>
<TITLE>
Soud při rozhodování o trestu nebral v potaz mnoho důležitých okolností, stěžuje si Pavel Opočenský.
</TITLE>
<TEXT>
LN: Podle rozhodnutí soudu jste děvčata v podstatě učil prostituci tím, že jste jim dával peníze za sex.
Podle mého přesvědčení dospěl soud k tomuto názoru jistou deformací faktů, která vyplývají z výpovědí děvčat. Nedával jsem jim peníze za nějaké služby nebo za to, že přišla. Domnívám se, že ke mně chodily proto, že se tam cítily dobře, a když si řekla o peníze třeba na cigarety nebo jiné drobnosti, dal jsem jim je. Nebo jsem jim nosil dárky, jen tak pro radost. Pamatuji se, že jsem jim dával peníze, když například jejich rodiče neměli na nájem. Jedna matka mi dokonce poslala vzkaz, abych jí po dceři poslal peníze na veterináře.
LN: Tvrdíte, že sex nebyl primární. O co tedy ve vztahu mezi vámi a děvčaty šlo?
Nepopírám, že mě ty dívky inspirovaly. Jejich návštěvy pro mě byly estetický zážitek, který v některých případech vedl k erotice. Naše vztahy ale stály na důvěře. Probíral jsem s děvčaty velmi osobní a intimní věci, o nichž si neměla s kým promluvit, a přitom byla ve věku, kdy si o takových věcech povídat potřebují.
LN: Byly ale nezletilé. Tvrdíte, že jste to nevěděl. Je těžko uvěřitelné, že vás někdo navštěvuje po tři roky a vy za tu dobu nezjistíte, kolik je mu let.
Zřejmě jsem byl velmi nepozorný vůči tomuto aspektu. Signály, které mi to měly naznačit, jsem přehlédl. Holky vypadaly daleko starší a příběhy a zkušenosti, o nichž mi vyprávěly, mě utvrzovaly v tom, že jim musí být mezi patnácti a osmnácti.
</TEXT>
<HEADING>
LN: Chcete naznačit, že nejste trestně odpovědný?
</HEADING>
<TEXT>
Jsem si vědom své zodpovědnosti, udělal jsem chybu a netvrdím, že mám být zbaven trestního dopadu. Ten ale má být přiměřený okolnostem. Moje důvěra ve spravedlivý trest byla otřesena. Nicméně pevně věřím, že odvolací soud náležitě zváží procesní nedostatky a rozhodnutí obvodního soudu a vrátí případ k došetření nebo znovuprojednání.
Jsem si vědom své zodpovědnosti, udělal jsem chybu a netvrdím, že mám být zbaven trestního dopadu. Ten ale má být přiměřený okolnostem. Moje důvěra ve spravedlivý trest byla otřesena. Nicméně pevně věřím, že odvolací soud náležitě zváží procesní nedostatky a rozhodnutí obvodního soudu a vrátí případ k došetření nebo znovuprojednání.
</TEXT>
</DOC>
<DOC>
<DOCID>LN-20021228012</DOCID>
<DOCNO>LN-20021228012</DOCNO>
<DATE>12/28/02</DATE>
<TITLE>
pondělí
</TITLE>
<HEADING>
Mimořádná příloha 10 LET ČESKA
</HEADING>
<TEXT>
* přehled nejdůležitějších událostí samostatné ČR * desetiletí samostatného Česka v politice, ekonomice, kultuře a sportu * nejvýznamnější osobnosti desetiletí
+ anketa OSOBNOST ROKU
* Hlasujte, kdo byl nejvýraznější osobností uplynulého roku!
Silvestr
PRVNÍ NOVINY roku 2003
* co se změní od Nového roku * hlavní události nadcházejícího roku
2. leden
</TEXT>
<HEADING>
Mimořádná příloha 10 LET PO ROZVODU
</HEADING>
<TEXT>
* velké srovnání ČR a SR v roce 2003 * jak se změnili Češi a Slováci * Česko a Slovensko 10 let poté očima českých a slovenských osobností * jak se dělila federace v datech a fotografiích
* velké srovnání ČR a SR v roce 2003 * jak se změnili Češi a Slováci * Česko a Slovensko 10 let poté očima českých a slovenských osobností * jak se dělila federace v datech a fotografiích
</TEXT>
</DOC>
<DOC>
<DOCID>LN-20021228013</DOCID>
<DOCNO>LN-20021228013</DOCNO>
<DATE>12/28/02</DATE>
<TITLE>
Střed Evropy zaskočilo počasí, kalamitu tentokrát způsobil led
</TITLE>
<TEXT>
Vrávoravá chůze po zledovatělých chodnících, zoufalé seškrabování námrazy z aut a přeplněné čekárny na chirurgiích. To vše bylo včera vidět v ulicích českých měst, která zima sevřela do ledového krunýře.
PRAHA - Chodníky se v noci na včerejšek změnily v ledové dráhy a chodci na nich připomínali ze všeho nejvíc artisty. "Jdu raději po ulici, kde je led přeci jen už trochu rozježděný. Jestli to takhle půjde dál, budu s sebou asi nosit kyblíček s pískem," lamentoval po ránu Jaroslav Doucha z pražského Josefova, když nejistým krokem a s největší opatrností mířil po svátcích znovu do práce. Mimořádná opatrnost byla zcela na místě. Chodci, kteří si nedali pozor, totiž svého cíle nedosáhli a skončili v nemocnici. Nejčastější diagnózou byly zlomeniny a pohmožděniny způsobené pádem na ledu. Na chirurgii v pražské nemocnici Na Františku měli od rána plnou čekárnu. Na chodbě se tísnilo několik desítek lidí. "Už od čtvrtečního večera tu máme nápor pacientů, kteří si způsobili úraz na náledí. Jedná se hlavně o pohmožděniny a úrazy při pádech," řekla jedna z přítomných sester. Podobná situace nastala i v největší pražské nemocnici v Motole. Tu zaplnili především starší pacienti, kterým při pádu na náledí hrozí největší nebezpečí úrazu. Asi polovina z nich utrpěla nepříjemnou a dlouho se hojící zlomeninu stehenního krčku. "Počet zranění způsobených pádem na náledí stoupá. Jen do pátečního poledne jich bylo asi padesát, z toho pětadvacet jsme hospitalizovali se zlomeninami krčku," informovala mluvčí nemocnice Eva Jurinová. V Praze byl podle údajů záchranné služby počet výjezdů vysoko nad průměrem. Podobně na tom byla i další města. Například jen v úrazové ambulanci plzeňské fakultní nemocnice ošetřili včera dvacet lidí, z toho osm zůstalo v nemocnici a čeká je operace. "Šlo většinou o zlomeniny kotníků, ramen, loktů a podobně. Mezi pacienty byli starší i mladší lidé," řekla mluvčí nemocnice Renata Veselá.
</TEXT>
<HEADING>
Řidiči sanitek se nemohli dostat k zraněným
</HEADING>
<TEXT>
Podle ředitele Územní záchranné služby v Plzni Zdeňka Kouteckého měly sanitky mnohdy problémy se ke zraněným vůbec dostat. "Naši řidiči jsou ale pro takové případy vybaveni. Vozili si s sebou písek, aby ho v případě potřeby mohli nasypat pod kola," řekl Koutecký. S ledem se potýkali také řidiči taxi. "Nejdříve jsem auto nemohl vysekat z ledu, ale to nejhorší přišlo, když jsem jel pro zákazníka. Na kraji Prahy bylo z ledu naprosté zrcadlo a dvakrát jsem málem vyjel na chodník," popisoval situaci jeden z řidičů. Většina jeho kolegů se ale na kluzkou plochu raději vůbec nepouštěla. "Máme deset odvážlivců, kteří to zkoušejí," řekla včera v poledne pracovnice dispečinku pražské firmy City taxi. Za normálních okolností má společnost v ulicích hlavního města asi 150 vozů. Velké problémy měla také městská hromadná doprava. Ta pražská kvůli náledí zkolabovala a především v okrajových částech města dopoledne vůbec nejezdila. Autobusy nemohly zajíždět například do Nedvězí, Lipan, Dubče, Dolních Měcholup, ale ani na Barrandov. "Čekal jsem na autobus asi hodinu, ale raději jsem se vydal do centra pěšky. Ještě alespoň metro, pokud ho zrovna něco nezatopí, jezdí celkem spolehlivě," glosoval situaci Zdeněk Fránek z Dubče. Chaos vládl také na pražském letišti v Ruzyni. Letadla musela kvůli námraze přistávat v Brně. Řada letů byla zrušena. "Čekal nás odlet na Srí Lanku, ale posunuli nám ho až na sobotní šestou ranní. Řekli nám, abychom sem zbytečně nechodili a přišli až v sobotu ve čtyři ráno," postěžoval si jeden z pasažérů.
Předpověď počasí
</TEXT>
<HEADING>
DNES
</HEADING>
<TEXT>
Na většině území bude podle meteorologů oblačno až zataženo. Zejména na jižní Moravě má déšť opět namrzat. Místy se vyskytnou i mrznoucí mlhy. Nejvyšší teploty 1 až 5 stupňů Celsia, na Moravě - 1. V nadmořské výšce 1000 metrů se mají teploty kvůli inverzi pohybovat okolo 6 stupňů.
</TEXT>
<HEADING>
ZÍTRA
</HEADING>
<TEXT>
Vyšší teploty by měly led na většině míst rozpustit, přesto mohou mrznoucí srážky zejména na jižní Moravě opět způsobit komplikace. Většinou má být oblačno, velkou část České republiky podle předpovědi zasáhnou dešťové přeháňky. Teploty přes den 3 až 7 stupňů. V noci - 4 až 0 stupňů.
Vyšší teploty by měly led na většině míst rozpustit, přesto mohou mrznoucí srážky zejména na jižní Moravě opět způsobit komplikace. Většinou má být oblačno, velkou část České republiky podle předpovědi zasáhnou dešťové přeháňky. Teploty přes den 3 až 7 stupňů. V noci - 4 až 0 stupňů.
</TEXT>
</DOC>
<DOC>
<DOCID>LN-20021228014</DOCID>
<DOCNO>LN-20021228014</DOCNO>
<DATE>12/28/02</DATE>
<TITLE>
Na horách bylo nad nulou, zatímco v nížinách mrzlo. Dešťové kapky proto po dopadu na zem vytvořily souvislou a neobyčejně pevnou vrstvu ledu.
</TITLE>
<GEOGRAPHY>PRAHA</GEOGRAPHY>
<TEXT>
Ve čtvrtek večer se přes naše území přehnala tzv. okluzní fronta ze západu. Českou kotlinu opustila v pátek ve tři hodiny ráno a způsobila silnou teplotní inverzi. V nadmořských výškách do 800 metrů klesla rtuť teploměrů pod bod mrazu, kdežto na horách ve výšce přesahující 800 metrů nad mořem se teploty pohybovaly nad nulou. "Padající srážky potom na zemi v nížinách namrzly a vytvořily souvislou vrstvu ledu," vysvětlil Karel Vašíček z Českého hydrometeorologického ústavu. Upozornil přitom na rozdíl mezi ledovkou, jež včera pokryla Českou republiku, a náledím, které si s ní laici často pletou: Ledovka vzniká při teplotách 0 až 3 stupně Celsia. Na zem dopadají již zmrzlé kapky vody. Po dopadu tvoří jednolitou ledovou vrstvu, která přilne k zemi a jde jen těžko oddělit. "Naproti tomu náledí se tvoří při teplotách pod nulou zmrznutím vody, která již je na zemském povrchu, například z roztátého sněhu," řekl meteorolog. Inverze, tedy stav, kdy se chladnější vzduch dostává pod vrstvu teplého vzduchu, který mu znemožňuje vertikální i horizontální proudění, je v zimních měsících na našem území velmi častým jevem. Přispívá k němu mimo jiné i znečištění vzduchu smogem a dalšími škodlivinami. V noci na pátek způsobila inverzi nad naším územím okluzní fronta ze západu. Okluze vzniká, když studená fronta dostihne teplou frontu pohybující se před ní, dva "klíny" studeného vzduchu se spojí, oddělí teplý vzduch od zemského povrchu a vytlačí ho vzhůru.
Teplotní inverze
</TEXT>
<HEADING>
studený vzduch - 2000 m n.m.
</HEADING>
<TEXT>
Inverze je klimatický jev typický pro chladnou polovinu roku. Dochází při něm v atmosféře k takovému rozvrstvení vzduchu, že jeho teplota roste úměrně s nadmořskou výškou. Ke vzniku inverze přispívá ve velkých městech také smog.
</TEXT>
<HEADING>
teplý vzduch - 800 m n.m.
</HEADING>
<TEXT>
Teplota na horách dosáhla v noci na pátek několika stupňů nad nulou, zatímco v nížinách mrzlo. Teplejší vzduch vytvořil "pokličku", pod kterou zůstal studený vzduch.
</TEXT>
<HEADING>
studený vzduch
</HEADING>
<TEXT>
V chladném vlhkém vzduchu vznikla nízká oblačnost, ze které začalo mrholit. Povrch země byl podchlazený, voda na něm rychle zmrzla a vytvořila ledovku.
V chladném vlhkém vzduchu vznikla nízká oblačnost, ze které začalo mrholit. Povrch země byl podchlazený, voda na něm rychle zmrzla a vytvořila ledovku.
</TEXT>
</DOC>
<DOC>
<DOCID>LN-20021228015</DOCID>
<DOCNO>LN-20021228015</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Čtyři desítky pravidelných autobusových spojů v hlavním městě nemohly včera kvůli námraze vůbec vyjet. Především v okrajových částech Prahy, ale i ve středních Čechách se lidé za celé dopoledne nedočkali svých autobusů. Ve středních Čechách nejezdily například do Zelenče, Ořechu, Černého Vola, Chýnice, Jihočan či Lichocevse. Ledovka na silnici způsobila několikahodinové zpoždění také u meziměstských autobusů. Například cestující mířící z Prahy do Příbrami strávili na cestě dokonce pět hodin.
</TEXT>
</DOC>
<DOC>
<DOCID>LN-20021228016</DOCID>
<DOCNO>LN-20021228016</DOCNO>
<DATE>12/28/02</DATE>
<GEOGRAPHY>KLATOVY</GEOGRAPHY>
<TEXT>
Na Klatovsku se kvůli náledí nemohly ve čtvrtek večer dostat sanitky ke zraněným při dopravní nehodě tří vozů na silnici mezi obcemi Dehtín a Kokšín. Pět zraněných museli záchranáři daleko přenášet na nosítkách. Jednoho zraněného dopravil do nemocnice vrtulník.
</TEXT>
</DOC>
<DOC>
<DOCID>LN-20021228017</DOCID>
<DOCNO>LN-20021228017</DOCNO>
<DATE>12/28/02</DATE>
<GEOGRAPHY>TACHOV</GEOGRAPHY>
<TEXT>
Správcům silnic pomalu dochází posypový materiál. Na Tachovsku již raději objednávají další. "Z 2100 tun nám ho nyní zbývá jen 850," řekl náměstek správy a údržby silnic ve Stříbře na Tachovsku. Podobně jsou na tom správci silnic i v dalších okresech. Ve středních Čechách museli cestáři posyp solankou dvakrát opakovat, neboť při nízkých teplotách působí pomaleji. Projevilo se to právě v noci na pátek, kdy silnice pokryla ledovka. Odstranit se ji daří až při opakovaném ošetření.
</TEXT>
</DOC>
<DOC>
<DOCID>LN-20021228018</DOCID>
<DOCNO>LN-20021228018</DOCNO>
<DATE>12/28/02</DATE>
<GEOGRAPHY>BRNO</GEOGRAPHY>
<TEXT>
Deset velkých dopravních letadel muselo ve čtvrtek večer přistát na letišti v Brně-Tuřanech, protože pražské letiště v Ruzyni kvůli špatnému počasí nepřijímalo. "Tím byla zcela zaplněna kapacita brněnského letiště," řekl Roman Skřepek z brněnské cizinecké a pohraniční policie. Přibližně sedm set cestujících poté přepravily autobusy do Prahy.
</TEXT>
</DOC>
<DOC>
<DOCID>LN-20021228019</DOCID>
<DOCNO>LN-20021228019</DOCNO>
<DATE>12/28/02</DATE>
<TEXT>
NEW YORK/PRAHA - Počasí nepřekvapilo jen Evropu, ale také Severní Ameriku. Ve městě Albany ve státě New York napadl sníh poprvé po 17 letech. Může za to klimatický jev El Niňo, česky Jezulátko. O tom, co vše způsobují globální změny podnebí, se vědci přou již řadu let. Podle některých expertů může civilizací poškozené klima nejen za nečekané přívaly sněhu v USA a v Číně, ale i za nedávné záplavy ve střední Evropě. Jiní experti ovšem tvrdí, že jde jen o přirozené výkyvy, které zaznamenávali již naši předci. Jisté je, že severovýchod Spojených států amerických zasáhly v posledních dnech nečekaně silné sněhové bouře, které si do včerejška vyžádaly 23 lidských životů. Většina obětí zahynula při nehodách na zledovatělých silnicích. Sněhové bouře zasáhly nejsilněji státy New York, Cleveland, Ohio a Massachusetts. Již v pondělí se sněhu dočkal i jinak horký jih USA: Oklahoma, Arkansas, Missouri a Nové Mexiko. Podle meteorologů tam bude sněžit i nadále: tamní policie proto vyzývá motoristy, aby raději zůstali doma nebo se na delší cesty po dálnici vypravovali jen s teplým oblečením, polní lopatkou a zásobou potravin. Na druhé straně zeměkoule se ničivá bouře přehnala čínskou provincií Kuang-tung. Živel si vyžádal 26 obětí, sto dalších lidí utrpělo zranění. Také sem přišla bouře v době, kdy zde bývá klidné počasí. V souvislosti s těmito nečekanými klimatickými výkyvy se začalo znovu mluvit o klimatickém jevu El Niňo. Tímto termínem se označuje fakt, že teplota vod Tichého oceánu se postupně zvyšuje. Podle vědců právě tato změna dramaticky ovlivňuje počasí nejen na americkém kontinentu, ale téměř na celém světě. Již v únoru hlásili experti z amerického Národního úřadu pro výzkum oceánu a atmosféry (NOAA), že teplota Tichého oceánu vzrostla na monitorovaných místech o překvapivé 2 stupně Celsia. Meteorologové proto odhadují, že El Niňo bude silně působit na počasí až do května roku 2003.
</TEXT>
</DOC>
<DOC>
<DOCID>LN-20021228020</DOCID>
<DOCNO>LN-20021228020</DOCNO>
<DATE>12/28/02</DATE>
<TITLE>
Okresní úřady se od ledna příštího roku ruší, jejich pravomoci převezmou pověřené obce a třináct krajů
</TITLE>
<TEXT>
Akci kulový blesk připomíná stěhování úředníků a tun spisů z okresních úřadů na obce a kraje.
PRAHA - Zmatky, stres a nervozita budou podle kritiků reformy veřejné správy provázet zrušení okresních úřadů a převod jejich pravomocí na obce a kraje. Občané se na mnoha místech budou muset obrnit trpělivostí, protože stěhování, které často připomíná akci kulový blesk, jim mnohdy přinese nemilé cestování za úředníky a často i delší čekání na vyřízení jejich žádostí. Razantní změny vycházejí ze zákona platného od začátku roku 2003. Podle něj kompetence dosavadních 73 okresních úřadů, které zaniknou, převezme 205 pověřených obcí. Zhruba pětina práce okresních úřadů bude převedena na třináct krajských úřadů. V hlavním městě Praze kompetence přešly již v roce 2001. Do působnosti obecních úřadů přejde například vydávání občanských průkazů, cestovních pasů a řidičských průkazů, vydávání stanovisek k plánovaným stavbám, povolení k provozování autoškoly, vyplácení sociální podpory nebo rozhodování o příspěvcích na bydlení a poskytování příspěvku na výživu dětí. Na kraje přejdou některé kompetence spjaté s ochranou životního prostředí, likvidací odpadků, státní správou lesů, myslivosti a rybářství. Stěhování se podle slov ředitelky tiskového odboru ministerstva vnitra Gabriely Bártíkové nedotkne pracovišť státní sociální podpory. "Všechna zůstávají ve stejných prostorách jako dosud," sdělila Bártíková.
</TEXT>
<HEADING>
Problém: chybějí peníze
</HEADING>
<TEXT>
S problémy, často řešitelnými až za řadu měsíců, se potýkají mnohá města a obce. Kvůli nedostatku peněz budou úředníci v Blatné prozatím sídlit v základní umělecké škole nebo v hasičské zbrojnici. Přestavba radnice se nestihla například v Lovosicích nebo ve Světlé nad Sázavou. Ve všech okresních úřadech se musejí třídit tuny spisů, které se rozdělují příslušným "nástupcům". Garantem reformy veřejné správy je ministerstvo vnitra. "Snažili jsme se udělat všechno pro to, aby žádné zmatky nenastaly," řekl LN pracovník tiskového odboru vnitra. "Zajistili jsme mediální kampaň, aby občané věděli, kam jaké kompetence přecházejí," dodal. Podle odborníků však tato kampaň nebyla dostatečná a navíc přišla pozdě. "Kdyby obce věděly, do čeho vlastně půjdou, tak by se dokázaly lépe připravit," zdůraznil předseda Svazu měst a obcí Oldřich Vlasák. Náměstek ministra vnitra Josef Postránecký, který za reformu zodpovídá, je přesvědčen, že obce měly na změny dostatek času. Jak se v tisku vyjádřil, vinu za nepřipravenost nenese jeho resort, ale samy obce.
Co přechází na obce s rozšířenou působností
- vydávání občanských průkazů
- vydávání cestovních pasů
- ověření dokladů
- plnění úkolů napomáhajících výkonu práv romské komunity
- vydávání stanovisek k zamýšlené stavbě
- rozhodování o poskytování příspěvku na výživu dětí
- rozhodování o příspěvku na bydlení
- vyplácení dávek sociální podpory
- zprostředkování osvojení a pěstounské péče
- vydávání povolovacího příkazu k nastoupení civilní služby
- povolování živností
- vydávání povolení k provozování autoškoly
- vydávání řidičských průkazů
- vedení registru silničních vozidel
- ochrana před povodněmi
- vydávání a odebírání loveckých lístků
Co přechází na krajské úřady
- přijímaní žádostí o vydání osvědčení o státním občanství ČR
- je nadřízeným správním orgánem stavebních úřadů měst a obcí
- uzavírání písemných smluv s dopravci, kteří zajišťují dopravní obslužnost územního obvodu kraje
- udělování oprávnění k provozování stanice technické kontroly a vydávání osvědčení provozovateli stanice technické kontroly
- řízení evakuace obyvatel a zabezpečování jejich nezbytných životních potřeb
- vyjádření ke stavbám, které se mají užívat k nakládání s nebezpečnými odpady
Seznam 205 pověřených obcí, jež dostanou některé kompetence okresních úřadů
Jihočeský kraj - Blatná, České Budějovice, Český Krumlov, Dačice, Jindřichův Hradec, Kaplice, Milevsko, Písek, Prachatice, Soběslav, Strakonice, Tábor, Trhové Sviny, Třeboň, Týn nad Vltavou, Vimperk, Vodňany
Jihomoravský kraj - Blansko, Boskovice, Brno, Břeclav, Bučovice, Hodonín, Hustopeče, Ivančice, Kuřim, Kyjov, Mikulov, Moravský Krumlov, Pohořelice, Rosice, Slavkov u Brna, Šlapanice, Tišnov, Veselí nad Moravou, Vyškov, Znojmo, Židlochovice
Karlovarský kraj - Aš, Cheb, Karlovy Vary, Kraslice, Mariánské Lázně, Ostrov, Sokolov
Královéhradecký kraj - Broumov, Dobruška, Dvůr Králové nad Labem, Hořice, Hradec Králové, Jaroměř, Jičín, Kostelec nad Orlicí, Náchod, Nová Paka, Nové Město nad Metují, Nový Bydžov, Rychnov nad Kněžnou, Trutnov, Vrchlabí
Liberecký kraj - Česká Lípa, Frýdlant, Jablonec nad Nisou, Jilemnice, Liberec, Nový Bor, Semily, Tanvald, Turnov, Železný Brod
Pardubický kraj - Česká Třebová, Hlinsko, Holice, Chrudim, Králíky, Lanškroun, Litomyšl, Moravská Třebová, Pardubice, Polička, Přelouč, Svitavy, Ústí nad Orlicí, Vysoké Mýto, Žamberk
Plzeňský kraj - Blovice, Domažlice, Horažďovice, Horšovský Týn, Klatovy, Kralovice, Nepomuk, Nýřany, Plzeň, Přeštice, Rokycany, Stod, Stříbro, Sušice, Tachov
Ústecký kraj - Bílina, Děčín, Chomutov, Kadaň, Litoměřice, Litvínov, Louny, Lovosice, Most, Podbořany, Roudnice nad Labem, Rumburk, Teplice, Ústí nad Labem, Varnsdorf, Žatec
Kraj Vysočina - Bystřice nad Pernštejnem, Havlíčkův Brod, Humpolec, Chotěboř, Jihlava, Moravské Budějovice, Náměšť nad Oslavou, Nové Město na Moravě, Pacov, Pelhřimov, Světlá nad Sázavou, Telč, Třebíč, Velké Meziříčí, Žďár nad Sázavou
Zlínský kraj - Bystřice pod Hostýnem, Holešov, Kroměříž, Luhačovice, Otrokovice, Rožnov pod Radhoštěm, Uherské Hradiště, Uherský Brod, Valašské Klobouky, Valašské Meziříčí, Vizovice, Vsetín, Zlín.
</TEXT>
</DOC>
<DOC>
<DOCID>LN-20021228021</DOCID>
<DOCNO>LN-20021228021</DOCNO>
<DATE>12/28/02</DATE>
<TITLE>
PRAHA - Popularita českých filmových pohádek, které nyní sleduje již druhá nebo dokonce třetí generace diváků, nijak výrazně neklesá. V některých případech je to i naopak. Film Václava Vorlíčka Tři oříšky pro Popelku, natočený v roce 1973, se stal vůbec nejsledovanějším pořadem letošních Vánoc. Na Štědrý den odpoledne jej vysílala televize Nova a dosáhl sledovanosti 30,1 % české populace. Loni, když jej takřka ve stejnou dobu vysílala ČT 1, činila její sledovanost 29 %. Rekordní sledovanosti tato pohádka dosáhla v roce 1998, když ji na ČT 1 sledovalo 38,7 procenta obyvatel ČR. Dlouhodobě nejpopulárnější česká pohádka, Pyšná princezna z roku 1952, dosáhla loni na Štědrý den odpoledne na ČT 1 sledovanosti 14,5 procenta. Letos se i díky zařazení do hlavního vysílacího času na Štědrý den na Nově dočkala lepšího výsledku 28,8 % a stala se čtvrtým nejsledovanějším pořadem Vánoc.
</TITLE>
<TEXT>
Nejsledovanější pořady letošních Vánoc
Tři oříšky pro Popelku - 30,1 % Nova 24. 12. 17.55
Chcete být milionářem? - 29,7 % Nova 25. 12. 20.00
Díky za fíky - 29,6 % Nova 24. 12. 20.55
</TEXT>
</DOC>
<DOC>
<DOCID>LN-20021228022</DOCID>
<DOCNO>LN-20021228022</DOCNO>
<DATE>12/28/02</DATE>
<GEOGRAPHY>OSTRAVA</GEOGRAPHY>
<TEXT>
Jmenování stínového premiéra 13. ledna, v únoru sestavení stínové vlády. Takové jsou záměry nového předsedy ODS Mirka Topolánka. Stínová vláda má podle něj téměř kopírovat model současné české vlády. "Snad kromě ministerstva, o kterém ani nevím, jak se jmenuje, totiž to Mlynářovo. Pokládám je za zbytečné," prohlásil včera v Ostravě Topolánek. "Nebudeme napodobovat fungování stínové vlády z dob opoziční smlouvy. Nyní ODS představuje skutečnou alternativu k vládnímu programu," řekl. Hovořit o konkrétních jménech ve stínové vládě je prý předčasné. Podle Topolánka musí ODS nejprve definovat, co od stínové vlády očekává. Nový předseda ODS neskrýval spokojenost. "Získal jsem pocit, že veřejnost vnímá změnu pozitivně," uvedl na téma svého zvolení do čela ODS. "Jsou tři skupiny pisatelů - první píší, že znovu získali naději, že mohou vstoupit do ODS, druzí, že získali důvod zůstat v ODS a třetí, že získali naději volit ODS," shrnul obsah své korespondence Topolánek. "Zatím mně nepíší ti, co by nadávali. To přijde později," míní.
</TEXT>
</DOC>
<DOC>
<DOCID>LN-20021228023</DOCID>
<DOCNO>LN-20021228023</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Pětadvacetiletá policistka, kterou ve čtvrtek porazila při výkonu služby tramvaj X-B na Hlávkově mostě v Praze 7, zemřela. "Podlehla těžkým zraněním," řekla včera Eva Brožová z pražské policejní správy. Žena pracovala u policie sedm let. Ve čtvrtek byla přivolána k nehodě na Hlávkově mostě. Nehodu, při níž byla policistka smrtelně zraněna, vyšetřuje policie Praha-východ, aby byla vyloučena podjatost.
</TEXT>
</DOC>
<DOC>
<DOCID>LN-20021228024</DOCID>
<DOCNO>LN-20021228024</DOCNO>
<DATE>12/28/02</DATE>
<GEOGRAPHY>BRNO</GEOGRAPHY>
<TEXT>
Čtyřiapadesátiletý muž z Brna zlomil ve čtvrtek nos devítileté dívce, protože omylem zasáhla sněhovou koulí nedaleko Jugoslávské ulice vstupní dveře jednoho z domů. Muž dívku poté udeřil plastovou trubkou do obličeje. Včera to uvedl brněnský policejní mluvčí Mojmír Popp. Dívku převezli lékaři do dětské nemocnice, kde zjistili zlomeninu nosních kůstek. "Útočník bydlí v jednom z domů u parku a hrou dětí byl zřejmě natolik rozezlen, že dívenku tak brutálně napadl," řekl mluvčí Mojmír Popp. Policejní rada zahájil stíhání násilníka za výtržnictví. Právní kvalifikace může být ještě přehodnocena podle výsledků lékařských zpráv.
</TEXT>
</DOC>
<DOC>
<DOCID>LN-20021228025</DOCID>
<DOCNO>LN-20021228025</DOCNO>
<DATE>12/28/02</DATE>
<GEOGRAPHY>PLZEŇ</GEOGRAPHY>
<TEXT>
Věřitelský výbor zkrachovalé Škody Plzeň, a. s., rozhodl, že prodá americké Appian Group zbylých 51 procent akcií Škody Holding a také nemovitosti, které potřebují dceřiné společnosti holdingu ke svému podnikání. O prodeji těchto aktiv za 450 milionů korun rozhodl tříčlenný věřitelský výbor po verdiktu české vlády, která už 9. prosince schválila prodej státního 49procentního balíku akcií holdingu stejnému investorovi.
</TEXT>
</DOC>
<DOC>
<DOCID>LN-20021228026</DOCID>
<DOCNO>LN-20021228026</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Na anonymních vkladních knížkách České spořitelny, jejichž platnost tento rok končí, stále zůstává zhruba 25 miliard korun. Uvedla to včera televize Prima. Z celkového počtu 6,5 milionu anonymních vkladních knížek bylo doposud převedeno zhruba 35 procent. Češi na nich měli uloženo celkem 120 miliard korun. Lidé, kteří nepřevedou své vklady do konce roku, o své peníze nepřijdou ještě dalších deset let. Vklady však již nebudou úročeny.
</TEXT>
</DOC>
<DOC>
<DOCID>LN-20021228027</DOCID>
<DOCNO>LN-20021228027</DOCNO>
<DATE>12/28/02</DATE>
<GEOGRAPHY>LONDÝN/PRAHA</GEOGRAPHY>
<TEXT>
Kurs dolaru včera spadl na tříleté minimum vůči euru. Důvodem jsou pokračující obavy investorů z chystané války proti Iráku. Negativně na vývoj kursu americké měny působí také strach ze severokorejského jaderného programu. Euro vůči dolaru zpevnilo na 1,0407 USD. Kurs české koruny včera mírně oslabil na 31,38 Kč/EUR. Vůči americkému dolaru se česká měna obchodovala bez větších výkyvů a uzavřela na 30,20 Kč/USD.
</TEXT>
</DOC>
<DOC>
<DOCID>LN-20021228028</DOCID>
<DOCNO>LN-20021228028</DOCNO>
<DATE>12/28/02</DATE>
<TITLE>
Česká národní banka vyzvala Špidlovu vládu k urychlení reformy veřejných financí
</TITLE>
<TEXT>
Vážná rizika hrozí Česku, pokud nepřistoupí k jednotné evropské měně mezi prvními. Tvrdí to centrální banka.
PRAHA - Člen bankovní rady Evropské centrální banky Jean-Claude Trichet před třemi týdny vzkázal kandidátským zemím, že k euru se jen tak nedostanou: nejdříve v roce 2007, a to maximálně jeden až dva uchazeči. Ekonomiky kandidátských zemí totiž nejsou dostatečně stabilní. Česká národní banka (ČNB) přitom v návrhu strategie pro přistoupení do eurozóny dala jasně najevo, že jejím cílem je, aby mezi prvními bylo právě Česko. ČNB vyzvala vládu, aby urychlila reformu veřejných financí tak, aby ČR byla schopna jednotnou měnu přijmout kolem roku 2007. Premiér Vladimír Špidla přitom dosud jako reálnou hranici považoval rozmezí let 2009 až 2011. Ministr financí Sobotka při "nejoptimističtějším" výhledu vývoje veřejných financí hovořil o roku 2008. Podmínkou pro vstup do eurozóny je totiž dodržení deficitu veřejných financí maximálně na úrovni 3 procent HDP. Přitom český schodek skončí v příštím roce na více než dvojnásobné úrovni. Kvůli alarmujícímu nárůstu vládního dluhu kabinet chystá reformu veřejných financí, která začne v příštím roce. Zahrnuje mimo jiné omezení sociálních dávek či růst nepřímých daní.
</TEXT>
<HEADING>
Výhody eurozóny
</HEADING>
<TEXT>
Přístupovou strategii zpracovává centrální banka ve spolupráci s ministerstvem financí (MF). "Zmíněný materiál ČNB je otevřením pracovní diskuse, která se rozehraje příští rok," říká Eva Nováková z tiskového oddělení MF. Výsledný dokument podle ní naváže až na zpracovanou reformu veřejných financí. Podle člena bankovní rady ČNB Pavla Štěpánka, jednoho z tvůrců návrhu strategie, by rok 2007 měl být datem, kdy by měla být realizována taková hospodářsko-politická opatření, která by "možnost přistoupení k eurozóně nevyloučila". Členství v eurozóńě podle něj přinese Čechům řadu výhod: makroekonomickou, kursovou a cenovou stabilitu či zlepšení finančního sektoru a investičního prostředí. Pokud by Česko s přijetím eura otálelo, hrozí mu podle něj mnohá rizika. "Taková situace by znamenala, že hospodářské podmínky pro jeho převzetí dosud nenastaly, nebo byly vyhodnoceny jako nedostačující. Dále, že země skutečně je, nebo je alespoň vnímána, jako ne zcela stabilní a že její hospodářské politiky nejsou dosud s eurozónou koordinovány," řekl Štěpánek. Potvrdil, že ČNB usiluje o to, aby Česko patřilo mezi první kandidáty, kteří euro přijmou. "Právě proto tolik klademe důraz na to, abychom nepřišli o možnost rozhodnout se pro převzetí eura již kolem roku 2007," dodal.
Přístupovou strategii zpracovává centrální banka ve spolupráci s ministerstvem financí (MF). "Zmíněný materiál ČNB je otevřením pracovní diskuse, která se rozehraje příští rok," říká Eva Nováková z tiskového oddělení MF. Výsledný dokument podle ní naváže až na zpracovanou reformu veřejných financí. Podle člena bankovní rady ČNB Pavla Štěpánka, jednoho z tvůrců návrhu strategie, by rok 2007 měl být datem, kdy by měla být realizována taková hospodářsko-politická opatření, která by "možnost přistoupení k eurozóně nevyloučila". Členství v eurozóńě podle něj přinese Čechům řadu výhod: makroekonomickou, kursovou a cenovou stabilitu či zlepšení finančního sektoru a investičního prostředí. Pokud by Česko s přijetím eura otálelo, hrozí mu podle něj mnohá rizika. "Taková situace by znamenala, že hospodářské podmínky pro jeho převzetí dosud nenastaly, nebo byly vyhodnoceny jako nedostačující. Dále, že země skutečně je, nebo je alespoň vnímána, jako ne zcela stabilní a že její hospodářské politiky nejsou dosud s eurozónou koordinovány," řekl Štěpánek. Potvrdil, že ČNB usiluje o to, aby Česko patřilo mezi první kandidáty, kteří euro přijmou. "Právě proto tolik klademe důraz na to, abychom nepřišli o možnost rozhodnout se pro převzetí eura již kolem roku 2007," dodal.
</TEXT>
</DOC>
<DOC>
<DOCID>LN-20021228029</DOCID>
<DOCNO>LN-20021228029</DOCNO>
<DATE>12/28/02</DATE>
<TITLE>
PRAHA - Už první den po vánočních svátcích se rozpoutala nová nákupní horečka. Vyvolaly ji obchody s oděvy, které se začaly zbavovat zboží z kolekce podzim/zima a nabízejí je v některých případech až se 70procentní slevou. Mnohé prodejny tak včera praskaly ve švech. "Máme tady opravdu hodně lidí," potvrdila vedoucí pražské prodejny Mango Zuzana Majovská. "Letos byly naše předvánoční tržby ve srovnání s minulým rokem slabší, tak doufáme, že se to teď zlepší," dodala. Prodejci přiznávají, že k razantním slevám během povánočních výprodejů přistupují i za cenu ztrát na marži. "Produkce kolekce podzim/zima 2002 už skončila a ve skladech se začíná hromadit zboží z nové jarní kolekce," vysvětlil Zbyněk Mrozek, obchodní ředitel společnosti COMS, která provozuje prodejny Marks &amp; Spencer. "Smyslem výprodejů je urychlit výměnu těchto kolekcí i na prodejní ploše," podotkl. Podle Jiřího Jílka z prodejny Zara mají být zimní slevy i určitým impulsem, který má zákazníky znovu přilákat po Vánocích do obchodů. Zlevňovat nebudou jen specializované obchody s oblečením. Například hypermarkety Carrefour připravují v lednu třiceti až sedmdesátiprocentní slevy na zimní oděvy nebo lyže. Deseti až sedmdesátiprocentní slevy na sportovní vybavení, textil, kuchyňské potřeby a hračky chystá i obchodní řetězec Tesco. Zboží ze staré kolekce bude během prvních třech lednových týdnů vyprodávat také prodejce nábytku Ikea. "Slevy se budou týkat sortimentu, který poté už nebude na trhu, popřípadě bude designově či barevně modifikován," uvedla tisková mluvčí firmy Ivana Hrdličková.
</TITLE>
<TEXT>
Povánoční slevy některých firem
</TEXT>
</DOC>
<DOC>
<DOCID>LN-20021228030</DOCID>
<DOCNO>LN-20021228030</DOCNO>
<DATE>12/28/02</DATE>
<TITLE>
Ekonomický diář Jaroslava Plesla
</TITLE>
<TEXT>
Je tu konec roku a s ním i tradiční bilancování loňských ekonomických předpovědí. Suverénně nejhorším odhadem růstu české ekonomiky se může pochlubit profesionální prognostik Miloš Zeman, který počátkem ledna prohlásil, že hrubý domácí produkt Česka v roce 2003 poroste v meziročním srovnání o 4 procenta. Podle nejnovějších odhadů však budeme rádi, když růst HDP ke konci roku překročí dvě procenta. O moc lépe než Zeman nedopadli ani analytici z ČNB, kteří před rokem prognózovali růst HDP o 3,9 procenta. A tradičně optimističtí odborníci z ministerstva financí svým velkým vzorům sekundovali s odhadem růstu HDP o 3,8 procenta. Více smyslu pro realitu projevila jen Organizace pro hospodářskou spolupráci a rozvoj s odhadem o jeden procentní bod nižším. Relativně přesně tipovaly Lidové noviny, které odhadly růst ekonomiky o 2,5 procenta. A trefili jsme se i s odhadem růstu nezaměstnanosti. Zato jsme se pořádně sekli s prognózou inflace ( 5,5 %) a přestřelili jsme též odhad schodku obchodní bilance (150 až 170 miliard Kč). A má vůbec smysl něco prognózovat? Asi ano. Ale rozhodně nemá smysl ekonomickým předpovědím věřit.
Věřit není radno ani některým zprávám Hospodářských novin. Zvlášť těm, v nichž se hovoří o silné investiční společnosti Goldmen Sach. Tato neznámá firma je podle informací pondělních HN členem konsorcia Czech Radiators, které usiluje o koupi podílu ve společnosti Korado, vyrábějící radiátory. Až na druhý pohled je tudíž patrné, že autor článku měl na mysli společnost Goldman Sachs. Co tomu asi říká její český zástupce Vláďa Dlouhej? S novináři je to vůbec obtížné. Zvlášť když nemají úctu ani k vlajkové lodi českého průmyslu. Anglicky psaný malajský deník New Straits Times před týdnem otiskl recenzi českého vozu Škoda Superb. Autor testu Jeremy Clarkson mimo jiné napsal: "Řekli mi, že (Škoda Superb) má konkurovat Peugeotu 607, což znamená, že nemíří zrovna vysoko. A to je dobře, protože kdyby měla soutěžit se skutečnými hvězdami v této třídě - s Audi A4 a s Mazdou 6 - neměla by šanci." Ani konečný verdikt pana Clarksona si v Mladé Boleslavi za rámeček nedají. "Sestrojený zhruba tak dobře jako Fiat z materiálů, které u Volkswagenu nepatří k tomu nejlepšímu, je nestylový Superb volbou pro lidi bez fantazie."
A na závěr si prosvištíme americké filmy, které se podle informací Daily Variety budou natáčet příští rok v České republice. Televizní stanice CBS už v prosinci začala v Praze točit seriál "Původ zla" o mládí a politickém vzestupu Adolfa Hitlera. Lokální produkční služby zajišťuje česká společnost Etamp. Upíry se to bude hemžit ve snímku "Van Helsing", který v lednu na Barrandově začne točit společnost Universal s pomocí produkční firmy Stillking Films. V březnu začne natáčení filmu "Hell Boy" v produkci Revolution Pictures, která v Praze loni vyrobila snímek "XXX". České společnosti Etic a Reforma Films by pro studia MGM měly zajišťovat natáčení filmu "Bratři Grimmové", jehož režisérem má být Terry Gilliam. Potenciál trháku obsahuje snímek "Hnusní Američani", který chce v Praze natáčet Spielbergova, Geffenova a Katzenbergova společnost DreamWorks. Podle producentů má jít o film typu "Prci, prci, prcičky", tentokrát ovšem s americkými teenagery na výletě v Evropě. Daily Variety připomíná, že filmový průmysl přináší do Česka zhruba jednu miliardu dolarů ročně a informuje též o chystané kampani, kterou chtějí české produkční společnosti donutit vládu k daňovým úlevám pro filmaře. Jakákoli podobná kampaň je však vyhazováním peněz, neboť Špidla potřebuje daně spíš zvyšovat a ODS - jak víme z předvolební kampaně - jakékoli investiční pobídky vyloženě nesnáší.
</TEXT>
</DOC>
<DOC>
<DOCID>LN-20021228031</DOCID>
<DOCNO>LN-20021228031</DOCNO>
<DATE>12/28/02</DATE>
<TITLE>
PRAHA - Mobilní operátor RadioMobil, provozovatel sítě T-Mobile, na začátku února zpoplatní posílání textových zpráv ze svých internetových stránek. Tato služba byla dosud poskytována zadarmo. Posílat SMS do všech mobilních sítí budou nově moci pouze zákazníci T-Mobile, kteří se zaregistrují na internetovém portálu t-zones. Za poslání zprávy pak budou platit podle svého tarifu. "S posíláním esemesek z internetu máme nemalé náklady. Je přitom přirozené, že by za tuto službu měl platit ten, kdo ji využívá," vysvětlil mluvčí RadioMobilu Jiří Hájek. Textové zprávy zasílané do sítě T-Mobile přitom budou nejspíš muset zpoplatnit i různí nezávislí provozovatelé internetových SMS bran. "Ti můžou tuto službu dál nabízet, ovšem s tím, že nám za zaslané esemesky zaplatí," podotkl Hájek. Portál t-zones by měl podle Hájka přinést jisté vylepšení internetových SMS zpráv. "Budou vypadat, jako by byly zaslány přímo z mobilního telefonu. Příjmece si je tak může ukládat, nebo na ně přímo odpovídat," řekl mluvčí. Zprávy přitom bude možné zasílat bez časového omezení jako doposud.
</TITLE>
<HEADING>
Konkurence vyčkává
</HEADING>
<TEXT>
Konkurenční operátoři Eurotel a Český Mobil zatím zpoplatnění "internetových" esemesek v dohledné době nepřipravují. "Na druhou stranu jsme ovšem nikdy nevylučovali, že by k tomuto kroku nemohlo dojít," uvedl mluvčí Eurotelu Jan Kučmáš. "Budeme sledovat vývoj na trhu a uvažovat o možných variantách budoucnosti této služby," doplnil mluvčí Českého Mobilu Igor Přerovský. RadioMobil od února zároveň zlevní volání na pevnou linku pro uživatele předplacených Twist karet. "Zejména pro zákazníky předplacených služeb Twist jsme se snažili sjednotit sazby za volání do pevných a mobilních sítí tak, aby se jednotlivé tarify staly co možná nejjednodušší," vysvětlil Hájek. Majitelé Twist karet budou od února volat do sítí ostatních mobilních operátorů i pevných sítí za stejnou cenu. Volání do pevných sítí výrazně zlevní. Naopak mírně podraží cena za volání na číslo Twist NEJ. Nově bude zpoplatněno volání do hlasové schránky, kde klienti zaplatí dvě koruny za minutu.
Konkurenční operátoři Eurotel a Český Mobil zatím zpoplatnění "internetových" esemesek v dohledné době nepřipravují. "Na druhou stranu jsme ovšem nikdy nevylučovali, že by k tomuto kroku nemohlo dojít," uvedl mluvčí Eurotelu Jan Kučmáš. "Budeme sledovat vývoj na trhu a uvažovat o možných variantách budoucnosti této služby," doplnil mluvčí Českého Mobilu Igor Přerovský. RadioMobil od února zároveň zlevní volání na pevnou linku pro uživatele předplacených Twist karet. "Zejména pro zákazníky předplacených služeb Twist jsme se snažili sjednotit sazby za volání do pevných a mobilních sítí tak, aby se jednotlivé tarify staly co možná nejjednodušší," vysvětlil Hájek. Majitelé Twist karet budou od února volat do sítí ostatních mobilních operátorů i pevných sítí za stejnou cenu. Volání do pevných sítí výrazně zlevní. Naopak mírně podraží cena za volání na číslo Twist NEJ. Nově bude zpoplatněno volání do hlasové schránky, kde klienti zaplatí dvě koruny za minutu.
</TEXT>
</DOC>
<DOC>
<DOCID>LN-20021228032</DOCID>
<DOCNO>LN-20021228032</DOCNO>
<DATE>12/28/02</DATE>
<TEXT>
Operátoři filipínských dálkových telekomunikací se včera v hlavním městě Manile střetli s policií, když se snažili odstranit zátarasy na cestě vedoucí k prezidentskému paláci. Více než půl tisícovky telekomunikačních zaměstnanců stávkuje na protest proti přeložení v rámci programu modernizace.
</TEXT>
</DOC>
<DOC>
<DOCID>LN-20021228033</DOCID>
<DOCNO>LN-20021228033</DOCNO>
<DATE>12/28/02</DATE>
<GEOGRAPHY>VARŠAVA</GEOGRAPHY>
<TEXT>
Výběrové řízení na dodávku nadzvukových letounů polským vzdušným silám vyhrála americká firma Lockheed Martin. "Novým víceúčelovým bojovým letounem polské armády bude F-16," oznámil včera ministr obrany Jerzy Szmajdziński. Potvrdil tak zprávy polských a francouzských médií, která výsledek tendru oznámila již ve čtvrtek. Za celkem 48 strojů F-16 nejnovější verze C/D Block 50/52 zaplatí polská vláda celkem 3,5 miliardy dolarů. Splatí je i s pomocí americké vládní půjčky ve výši 3,8 miliardy dolarů. Američané se navíc zavázali investovat v Polsku více než dvojnásobek hodnoty kontraktu - osm miliard dolarů - v rámci takzvaných offsetových programů. "Rozhodnutí je optimální jak pro bezpečnost státu, tak i pro naši ekonomiku," uvedl Szmajdziński. Poraženými účastníky výběrového řízení jsou francouzský letoun Mirage 2000-5 Mk2 společnosti Dassault Aviation a stroj Jas-39 Gripen švédsko-britského konsorcia Saab-BAE. Představitelé francouzské firmy prohlásili, že americké stroje F-16 zvítězily díky politickým tlakům. První kompletní peruť, tedy 16 letounů F-16, se na polském nebi objeví v roce 2006. Dodávky mají být dokončeny o dva roky později.
</TEXT>
</DOC>
<DOC>
<DOCID>LN-20021228034</DOCID>
<DOCNO>LN-20021228034</DOCNO>
<DATE>12/28/02</DATE>
<GEOGRAPHY>BERCHTESGADEN/SALCBURK</GEOGRAPHY>
<TEXT>
Sesuvy lavin si včera vyžádaly po dvou obětech v Německu a Rakousku. Sesuvy sněhu způsobilo zřejmě výrazné oteplení postupující od západu. Dva turisty smetla lavina na veřejné cestě v přírodním parku u Berchtesgadenu. Ve stejné oblasti, ale již na rakouské straně hranice, včera jiná lavina pohřbila rovněž dva turisty, 57letého a 30letého muže.
</TEXT>
</DOC>
<DOC>
<DOCID>LN-20021228035</DOCID>
<DOCNO>LN-20021228035</DOCNO>
<DATE>12/28/02</DATE>
<GEOGRAPHY>WASHINGTON</GEOGRAPHY>
<TEXT>
Americké ministerstvo obrany nařídilo vojenskému námořnictvu, aby připravilo dvě letadlové lodě a jejich doprovodná plavidla k případné akci v Iráku. Podle nejmenovaných amerických představitelů se mají připravit rovněž dvě obojživelná útočná plavidla. Rozkazy vyslané v posledních dvou dnech nařizují námořnictvu, aby plavidla byla po určitém datu připravena k odplutí do moře u Iráku do 96 hodin. Zmínění vojenští představitelé odmítli datum specifikovat.
</TEXT>
</DOC>
<DOC>
<DOCID>LN-20021228036</DOCID>
<DOCNO>LN-20021228036</DOCNO>
<DATE>12/28/02</DATE>
<TEXT>
NEW YORK - Ve věku 81 let zemřel včera ve svém domě v New Yorku americký filmový režisér George Roy Hill, který se proslavil především filmy s Paulem Newmanem a Robertem Redfordem Butch Cassidy a Sundance Kid a Podraz. Jak oznámil jeho syn, Hill zemřel na komplikace Parkinsonovy nemoci. Oba snímky přinesly Hillovi ceny a uznání diváků i kritiky. Butch Cassidy a Sundance Kid z roku 1969, který získal čtyři Oscary, vdechl nový život tehdy upadajícímu westernovému žánru. Gangsterka Podraz, která v roce 1973 opět svedla dohromady Newmana a Redforda, dostala sedm Oscarů, včetně ceny za nejlepší film i za nejlepší režii. Hill se narodil v roce 1921 v Minneapolis, studoval hudbu na Yaleově univerzitě a za druhé světové války létal jako pilot v jižním Pacifiku. Začínal jako herec v newyorských divadlech, pak přešel do televize, kde se prosadil jako režisér. V roce 1957 se vrátil na divadelní prkna a na Broadwayi pak jako režisér dosáhl řady úspěchů. V Hollywoodu režíroval mj. další film s Redfordem Velký Waldo Pepper a náročné románové adaptace Jatka číslo pět podle Kurta Vonneguta nebo Svět podle Garpa Johna Irvinga. V roce 1988 odešel z Hollywoodu učit na Yaleovu univerzitu.
</TEXT>
</DOC>
<DOC>
<DOCID>LN-20021228037</DOCID>
<DOCNO>LN-20021228037</DOCNO>
<DATE>12/28/02</DATE>
<GEOGRAPHY>PAŘÍŽ</GEOGRAPHY>
<TEXT>
Skupina islámských extremistů, která byla ve Francii postupně zatčena v době od 16. prosince, chtěla ve Francii spáchat atentáty proti ruským zájmům, především proti ruskému velvyslanectví v Paříži. Včera to oznámilo francouzské ministerstvo vnitra. Skupina devíti osob byla připravena k akci, ale byla rozprášena a chystané akci bylo zabráněno, uvádí se v prohlášení. "Tato buňka se rozhodla udeřit proti ruským cílům ve Francii, aby se pomstila za smrt čečenského velitele saúdského původu Chattába, jenž byl otráven, a především za eliminaci členů komanda, kteří zadrželi koncem října rukojmí v divadle v Moskvě," dodává prohlášení. Dva zadržení byli v Afghánistánu a oba spolu s dalším zatčeným byli vycvičeni v gruzínské soutěsce Pankisi na hranicích s Čečenskem, tvrdí francouzské ministerstvo. Podle něj se zmínění tři muži stýkali v Pankisi s čečenským povstalci a vysokými představiteli sítě Al Kajda, kteří byli specialisty na toxické látky.
</TEXT>
</DOC>
<DOC>
<DOCID>LN-20021228038</DOCID>
<DOCNO>LN-20021228038</DOCNO>
<DATE>12/28/02</DATE>
<TITLE>
NAIROBI - Ženy mají malé mozky. Homosexuálové patří za mříže. Když člověk s virem HIV nakazí někoho jiného, musí být oběšen. To jsou některé z proslulých výroků diktátorského prezidenta Daniela arapa Moie, který vládl ve východoafrické Keni téměř čtvrt století. Éra kontroverzního keňského prezidenta, který je často přirovnáván k zimbabwskému diktátorovi Robertu Mugabemu, však končí. Keňané totiž včera volili jeho nástupce. Ale ať už vyhraje opoziční kandidát Mwai Kibaki, nebo Moiův "kůň" a údajně "loutka" Uhuru Kenyatta, jedno je jisté: s dědictvím, které jim zanechal Moi, se vypořádají jen stěží. Oním dědictvím je hospodářsky zruinovaná země. Ještě v 70. letech byla totiž Keňa, proslulá rezervacemi divoké zvěře, ekonomicky stejně silná jako Singapur. Za čtvrt století Moiovy vlády se z ní ale stal jeden z nejchudších států světa - obyvatel Keni si dnes vydělá za rok v průměru 350 dolarů, obyvatel Singapuru 20 tisíc. Keňa, kterou kdysi Britové označovali za svou nejoblíbenější africkou kolonii, má zásluhou patriarchy Moie i jiné "primáty". Podle Transparency International je pátou nejzkorumpovanější zemí světa. Metropole Nairobi je zároveň městem s největší kriminalitou v Africe, a předčí tak proslulý "ráj kriminálníků" - Johannesburg. Sám Moi, který vládl svým 30 milionům "poddaných" tvrdou rukou, působí na první pohled nanejvýš distingovaně. Je vždy dokonale oblečen a do knoflíkové dírky tmavého saka si skoro nikdy nezapomene vložit květ růže.
</TITLE>
<HEADING>
Žirafa je jasnozřivá
</HEADING>
<TEXT>
To, že by se za maskou noblesy skrýval diktátor, který nechává mučit své politické odpůrce, jeho stoupenci samozřejmě odmítají. Ti ho obdivně nazývají "profesor politiky" nebo "žirafa". Údajně proto, "že vždy vidí hodně daleko". Vyzdvihují přitom, že v roce 1992 povolil demokratické volby v zemi a udržel ji jednotnou. Tomuto argumentu se ale keňská opozice vysmívá. Je totiž známo, že volby v roce 1992 byly ústupkem silnému tlaku ze zahraniční. Při výčtu toho, co Moiova vláda Keni "přinesla", pak jeho odpůrci nezapomenou zdůraznit, že "žirafa" odchází z politiky jako boháč. Říká se totiž, že Moi (nehledě na bídu v zemi) nashromáždil majetek, který je srovnatelný s bohatstvím někdejšího konžského diktátora Mobutu Sese Seka.
</TEXT>
<HEADING>
Mrtví volí taky
</HEADING>
<TEXT>
Moiova strana KANU, za kterou kandiduje Kenyatta, se přitom volbami (které jsou i parlamentní) chce za každou cenu udržet u moci. Podle zdrojů listu Frankfurter Allgemeine Zeitung vsadila Kanu na falšování volebních seznamů. Na těch se prý objevilo 1,5 milionu jmen voličů, kteří se k volebním urnám nejspíše nedostaví - jsou totiž mrtví.
Moiova strana KANU, za kterou kandiduje Kenyatta, se přitom volbami (které jsou i parlamentní) chce za každou cenu udržet u moci. Podle zdrojů listu Frankfurter Allgemeine Zeitung vsadila Kanu na falšování volebních seznamů. Na těch se prý objevilo 1,5 milionu jmen voličů, kteří se k volebním urnám nejspíše nedostaví - jsou totiž mrtví.
</TEXT>
</DOC>
<DOC>
<DOCID>LN-20021228039</DOCID>
<DOCNO>LN-20021228039</DOCNO>
<DATE>12/28/02</DATE>
<GEOGRAPHY>SOUL</GEOGRAPHY>
<TEXT>
Mezinárodní agentura pro atomovou energii (MAAE) včera ztratila i poslední možnost, jak alespoň částečně kontrolovat severokorejský jaderný program. Pchjongjang totiž inspektorům MAAE, jejímž zřizovatelem je OSN, přikázal, aby odjeli ze země. Podle severokorejské vlády totiž tím, že bylo ukončeno "zmrazení" jaderných zařízení v zemi, zanikl i důvod pro pobyt inspektorů. "V situaci, kdy už není ospravedlnění pro setrvání inspektorů v naší zemi, se vláda rozhodla, že je pošle pryč," uvádí se v dopise, který Pchjongjang zaslal MAAE. Vyhoštění jaderných inspektorů, kteří i doposud měli při kontrole jen velmi omezené pravomoci, je dalším v sérii kroků, které KLDR učinila směrem k obnovení svého dřívějšího jaderného programu. Ten byl zmrazen na základě dohody z roku 1994, neboť byl podle americké vlády zneužitelný k vojenským účelům. Pchjongjang včera oznámil i další opatření, které má svět přesvědčit o jeho odhodlanosti uvést nebezpečné jaderné zařízení do provozu. Rozhodl se totiž znovu otevřít laboratoř na zpracování vyhořelého paliva z nukleárního reaktoru Jongpjon, kde může být podle tvrzení amerických tajných služeb produkováno plutonium do jaderných bomb. Severokorejské úřady ale tvrdí, že mají "mírumilovné záměry" - laboratoř má prý sloužit pouze jako bezpečné úložiště vyhořelého paliva. Nejnovější roztržka se stalinistickou KLDR začala letos v říjnu, kdy severokorejská vláda při jednání s americkou delegací přiznala, že pracuje na vývoji jaderných zbraní. USA pak přerušily dodávky topného oleje, které byly součástí dohody o zmrazení severo-korejského jaderného programu. Pchjongjang vzápětí oznámil, že reaktor v Jongpjonuopět uvede do provozu.
</TEXT>
</DOC>
<DOC>
<DOCID>LN-20021228040</DOCID>
<DOCNO>LN-20021228040</DOCNO>
<DATE>12/28/02</DATE>
<TITLE>
Které osobnosti v letošním roce zazářily...
</TITLE>
<TEXT>
Olympijské stříbro místo bronzu a jeden bronz navíc. A dítě navrch. Takový byl rok 2002 lyžařky Kateřiny Neumannové.
PRAHA - Absolutní sportovní špičku provází do každého klání velké očekávání fanoušků. Podobně tomu bylo letos i v případě jedné z nejúspěšnějších českých sportovkyň. Lyžařka Kateřina Neumannová, hvězda závodů Světového poháru, měla z olympiády v Salt Lake City přivézt zlato. Ale nepřivezla. První přišel na řadu závod na 15 kilometrů volnou technikou. Naprosto vyčerpaná, po jízdě "na krev" padla běžkyně k zemi, vybojovala však bronzovou medaili. "Vadí mi, že právě teď musím poslouchat jinou hymnu," posteskla si po slavnostním ceremoniálu. V následujících dvou závodech ji však pronásledovala smůla. V kombinovaném závodě končí na čtvrtém místě. Může za to několik málo centimetrů, o které se nezvládla dotáhnout na svoji soupeřku. Slzy zklamání, možná vzteku, v cíli byly více než výmluvné - moc pěkný dárek k 29. narozeninám, které ten den slavila... S velkými nadějemi očekávají fanoušci její "parádní číslo" krátký sprint. Celou sezonu v něm kralovala, v nejdůležitějším momentě ji ale zradila náhlá změna počasí. Do souboje nastoupila se špatně namazanými lyžemi. Sečteno, podtrženo - olympiáda skončila pro Kateřinu Neumannovou i její fanoušky zklamáním. Jedna bronzová nepředstavovala rozhodně splnění očekávání, lyžařskou stálici navíc zastínila nově se zrodivší kometa lyžařského světa - zlatý akrobat Aleš Valenta. Nepříznivá bilance se začala lámat v okamžiku, kdy ruské lyžařky Larisa Lazutinová a Olga Danilovová upadly v podezření, že dopovaly. Dlouho se vlekoucí spor nakonec dopadl neslavně pro ruské sportovkyně - Sportovní arbitrážní soud v Lausanne je koncem listopadu z olympiády diskvalifikoval. Rusky sice hodlají svůj případ pohnat před nejvyšší švýcarský soud, českou lyžařku ale dodatečné medaile neminou. Neumannová tedy od Mezinárodního olympijského výboru místo bronzu na patnácti kilometrech dostane stříbro a za kombinaci obdrží bronzovou medaili. Ve stejnou dobu pronikne na veřejnost další příznivá zpráva týkající se české běžkyně. Dohadům, proč tak náhle ukončila horské soustředění, učinila rázný konec. "Jsem těhotná," oznámila. A poprosila novináře, aby nepátrali po otci dítěte. Miminko je očekáváno v červnu. Přes opakovaná prohlášení, že jsou "důležitější věci než vyhrávat závody", plánuje návrat do lyžařské stopy. A nejspíš i mezi vítěze.
</TEXT>
</DOC>
<DOC>
<DOCID>LN-20021228041</DOCID>
<DOCNO>LN-20021228041</DOCNO>
<DATE>12/28/02</DATE>
<TITLE>
VÍTĚZ Č. 1: GEORGE W. BUSH
</TITLE>
<TEXT>
Americký prezident George W. Bush přivedl republikány k vítězství ve volbách do Sněmovny reprezentantů a doplňovacích volbách do Senátu. Bush ukazuje často "zuby" a hrozí jednostranným postupem. Pak však začne hledat mezinárodní podporu a většina zemí se ráda spokojí s tím, že se s nimi počítá, než aby hledaly výhody. Tak se mu například "bezbolestně" podařilo zrušit smlouvu o omezení protiraketových systémů. Ukázkou americké taktiky je situace kolem Iráku. Nejprve se objevují informace o tom, že se USA vypořádají se Saddámem Husajnem klidně i samy. Potom Bush v OSN řekne: "Buď budete Ligou národů, tedy ničím víc než debatním kroužkem, nebo budete organizací, která je dost robustní a silná na udržování míru. Vaše volba." Nakonec prohlásí, že chce řešit otázku Iráku na mezinárodním fóru. Díky tomu se mu podařilo dojednat poměrně tvrdou rezoluci OSN a navíc postupně získávat jednotlivé země pro podporu změny v Iráku.
</TEXT>
</DOC>
<DOC>
<DOCID>LN-20021228042</DOCID>
<DOCNO>LN-20021228042</DOCNO>
<DATE>12/28/02</DATE>
<TITLE>
VÍTĚZ Č. 2: JIMMY CARTER
</TITLE>
<TEXT>
Bývalý americký prezident Jimmy Carter se letos dočkal ocenění za svoji mnohaletou činnost - získal Nobelovu cenu míru. Carter se během pobytu v úřadu (1977 až 1981) a možná ještě více po svém odchodu z Bílého domu snažil o urovnání mezinárodních konfliktů a snižování napětí. Kromě podílu na uzavření mírových dohod mezi Izraelem a Egyptem v roce 1978 lze namátkou vybrat přesvědčování někdejšího severokorejského diktátora Kim Ir-sena, aby začal jednat se svým jižním rivalem, či vyjednávání mezi znepřátelenými stranami na Haiti a v Bosně. Naposledy o sobě dal vědět cestou na Castrovu Kubu. I když to sám otevřeně nepřiznal, byla mu Nobelova cena udělena i jako názorovému protipólu americké administrativy George W. Bushe. Carter to demonstroval při přebírání ceny, když varoval před "vážnými následky" útoku na Irák.
</TEXT>
</DOC>
<DOC>
<DOCID>LN-20021228043</DOCID>
<DOCNO>LN-20021228043</DOCNO>
<DATE>12/28/02</DATE>
<TITLE>
VÍTĚZ Č. 3: VÁCLAV HAVEL
</TITLE>
<TEXT>
Traduje se, že velký politik by měl umět odejít. A to se Václavu Havlovi nepochybně podaří. Dosluhující český prezident vyčerpal všechny možnosti, které mu pro "pobyt v úřadě" poskytuje česká ústava. Loučení se Havlovi nadmíru vydařilo. Summit NATO byl totiž nejenom příležitostí rozšířit alianci dál na východ, ale i šancí pro nejmocnější muže světa (George W.Bush, Tony Blair či Gerhard Schröder) vzdát českému prezidentovi hold. Francouzský prezident Jacques Chirac ve svém projevu přirovnal Havla k Winstonu Churchillovi, Charlesi de Gaullovi, Nelsonu Mandelovi nebo Ghándímu. "Jste drahý našemu srdci," ujišťoval Havla. S Havlovým odchodem končí v Česku "tatíčkovská tradice Tomáše Garrigua Masaryka" - přestože v posledních letech ztratil doma na popularitě, ve světě je pořád ikonou a posledním "úřadujícím" politikem podílejícím se na pádu komunismu.
</TEXT>
</DOC>
<DOC>
<DOCID>LN-20021228044</DOCID>
<DOCNO>LN-20021228044</DOCNO>
<DATE>12/28/02</DATE>
<TITLE>
VÍTĚZ Č. 4: PETR KELLNER
</TITLE>
<TEXT>
Osmatřicetiletému majiteli finančního impéria Petru Kellnerovi se letošek (stejně ale jako několik předchozích let) opět povedl: součástí jeho mocné skupiny PPF se stala i TV Nova. PPF totiž během sporu mezi Vladimírem Železným a firmou MEF Holding Jiřího Šmejce získala podíl v CET 21, která drží vysílací licenci na TV Nova. Podíl v CET 21 poté PPF vložila do MEF Holding a na oplátku v něm získala polovinu. Kellner, který je považován za jednoznačně nejbohatšího Čecha, prostřednictvím PPF spravuje majetek odhadovaný na 130 až 140 miliard korun. Vlajkovou lodí jeho impéria je Česká pojišťovna, do finanční skupiny dále patří například eBanka či firma Home Credit. PPF se letos rovněž účastnila tendru České konsolidační agentury na prodej balíku pohledávek z českých bank v nominální hodnotě 38 miliard korun. V tomto tendru, i když byla mnohými považována za jasného favorita, ale neuspěla její nabídka nebyla nejvyšší.
</TEXT>
</DOC>
<DOC>
<DOCID>LN-20021228045</DOCID>
<DOCNO>LN-20021228045</DOCNO>
<DATE>12/28/02</DATE>
<TITLE>
VÍTĚZKA Č. 5: KAROLÍNA KURKOVÁ
</TITLE>
<TEXT>
Plavovlasá děčínská rodačka dělá kariéru, které se říká raketová. Kromě toho, že jí bylo letos osmnáct, se stala "modelkou roku", obsadila či spíše setrvala na titulních stranách snad všech světových módních časopisů a finančně se zabezpečila na důchod. A důvod úspěchu? "Milují moje rty a nohy," svěřila se před časem Karolína MF Dnes. Tak možná proto. Letošní rok byl pro vysokou, extrémně štíhlou dívku, která ve světě přiživuje skvělou pověst českých modelek, skutečně mimořádný. Stala se například jednou z tváří exkluzivního kalendáře Pirelli. Výrobce pneumatik udělal ze svého kalendáře kult a pro modelky i fotografy vrcholně prestižní záležitost. Uvidíme, kde bude topmodelka Karolína Kurková za rok. Nemilosrdná mlýnice modelingu totiž může své hvězdy velmi rychle semlít.
</TEXT>
</DOC>
<DOC>
<DOCID>LN-20021228046</DOCID>
<DOCNO>LN-20021228046</DOCNO>
<DATE>12/28/02</DATE>
<TITLE>
VÍTĚZ Č. 6: MIREK TOPOLÁNEK
</TITLE>
<TEXT>
Sázkové kanceláře mu před bojem o post šéfa ODS nedávaly moc šancí - měl druhý nejméně výhodný kurs 1:10. Šťastné číslo místopředsedy Senátu Mirka Topolánka nakonec bylo 11. Přesně o tolik hlasů porazil ve druhém kole volby Klausova nástupce, svého soupeře Petra Nečase. Šestačtyřicetiletý Ostravák se stal okamžitě miláčkem médií - nechodí daleko pro ostřejší slova, nebojí se postavit proti vlastní straně. Naposled při obratu ODS kvůli přímé volbě prezidenta, když prohlásil, že se občanští demokraté chovají jako "politická prasata". Už při kampani do Senátu v roce 1996 vzbudil pozornost heslem "Svěží vánek Topolánek". Ihned po svém zvolení ujistil nový předseda stranu, že ODS bude pokračovat v trendu, který sám dříve označil jako "klausismus". Vzápětí poté se ale přesvědčil, že Václav Klaus není ze svého nástupce příliš nadšený. Jinak by o něm asi nepsal do zveřejněné textové zprávy, že je "prázdný a falešný".
</TEXT>
</DOC>
<DOC>
<DOCID>LN-20021228047</DOCID>
<DOCNO>LN-20021228047</DOCNO>
<DATE>12/28/02</DATE>
<TITLE>
VÍTĚZ Č. 7: ALEŠ VALENTA
</TITLE>
<TEXT>
Na sportovním nebi se v roce 2002 zrodila nová superhvězda. Akrobatický lyžař, kterému na olympiádě v Naganu unikl bronz jen o vlásek, o dva roky později smetl v Salt Lake City všechny soupeře svou dlouho připravovanou zbraní - trojitým saltem s pěti vruty. Skok mu vynesl nejen olympijské zlato, ale i triumf v anketě Sportovec roku, peníze a obrovskou popularitu. Na její zápory jej televizní reportér upozornil už několik minut po vítězném skoku. "Aleš Valenta je na tu slávu úplně sám," politoval skokana boxer Rudolf Kraj, který sám zažil prudkou cestu na výsluní po stříbrném úspěchu na letní olympiádě v Sydney. Valentovi to však evidentně svědčí. Jak je "skokan" v kursu ostatně dosvědčuje i frekvence, s jakou se vyskytuje v reklamách, i oblíbenost jeho areálu pro akrobaty.
</TEXT>
</DOC>
<DOC>
<DOCID>LN-20021228048</DOCID>
<DOCNO>LN-20021228048</DOCNO>
<DATE>12/28/02</DATE>
<TITLE>
VÍTĚZ Č. 8: DENZEL WASHINGTON
</TITLE>
<TEXT>
Americký sen osmačtyřicetiletého herce se letos uskutečnil. Z chlapce potloukajícího se po ulicích s ozbrojeným gangem vyrostl superúspěšný umělec. Muži, jehož časopis People řadí mezi padesát nejkrásnějších lidí světa, se letos dařilo, na co sáhl. V březnu dostal Oscara za roli zkorumpovaného policisty ve filmu Training Day. Cenu za hlavní mužskou roli si na poličku postavil vedle Oscara za vedlejší roli, kterého obdržel v roce 1989 za drama Sláva. Před dvěma týdny ho americký týdeník Entertainment Weekly vyhlásil umělcem roku, úspěch u kritiky i publika měly i další filmy, v nichž se objevil. Na Oscara 2003 si brousí zuby iWashingtonův režisérský debut s názvem Antwone Fisher. Vedle uměleckých bašt se herec dostal i do elitního klubu nejlépe placených herců. Vstupenkou se mu stal dvacetimilionový honorář za film Out of Time.
</TEXT>
</DOC>
<DOC>
<DOCID>LN-20021228049</DOCID>
<DOCNO>LN-20021228049</DOCNO>
<DATE>12/28/02</DATE>
<TITLE>
VÍTĚZ Č. 9: VLADIMÍR ŽELEZNÝ
</TITLE>
<TEXT>
Několik hodin po uzavření volebních místností v 1. kole senátních voleb 26. října se Vladimír Železný dozvěděl zřejmě nejlepší zprávu v roce: byl zvolen senátorem. Tehdy se ve znojemské restauraci slavilo za účasti desítek hostů. Ani zvolení ale z ředitele TV Nova "nesňalo" obvinění z několika trestných činů. Vladimír Železný pro svůj "politický útok" způsobem hodným obdivu - sociologicky geniálně - vybral Znojemský kraj s velkou nezaměstnaností, nízkým průměrným vzděláním a navíc oblast vína, o němž tak rád a často mluví. Tyto výchozí podmínky mu spolu s mohutnou kampaní vynesly tolik kýžený úspěch. Šéf nejúspěšnější komerční televizní stanice však ještě nemá vyhráno a za rok se může docela dobře ocitnout mezi poraženými. A to tehdy, když senátoři zbaví šéfa Novy imunity a vydají ho ke stíhání. A to se dozvíme v nejbližších měsících.
</TEXT>
</DOC>
<DOC>
<DOCID>LN-20021228050</DOCID>
<DOCNO>LN-20021228050</DOCNO>
<DATE>12/28/02</DATE>
<TITLE>
...a kdo naopak zaznamenal ústup ze slávy
</TITLE>
<TEXT>
Na okamžik ztratil svoji pověstnou "poker face" i pevnou pozici v ČSSD. Vladimíru Špidlovi se letos nedařilo tak dobře, jak by si představoval.
PRAHA - Mezi sociálními demokraty koluje vtip: Vladimír Špidla vyšle Marii Součkovou mezi straníky, aby zjistila, co se o něm skutečně říká mezi "lidem". Po dvou dnech se místopředsedkyně ČSSD vrátí se zeleným obličejem. "Co se stalo, to jsem tak nepopulární?" ptá se Špidla. Součková nejdříve nemůže popadnout dech. "Vladimíre, povídá se o tobě asi pětadvacet vtipů," přizná nakonec. "Jé, takže jsem oblíbený," raduje se předseda vlády. "To je ten pětadvacátý," kontruje Součková. Při prvním pohledu Vladimír Špidla letos zvítězil. Při hlubším zkoumáním však nevyhnutelně dojdeme k závěru, že právo českého premiéra na stupínky vítězů není vůbec jednoznačné. Ano, Špidla vyhrál volby do sněmovny a sestavil vládu. S koaličními partnery ovšem stvořil kabinet, který drží chatrně pohromadě a může se kdykoliv rozklížit. Křehkost vlády ostatně se projevila už v polovině září, když sněmovnou neprošel tzv. povodňový balíček daňových opatření. Tehdy se poprvé výrazněji ozval Miloš Zeman z Vysočiny a jemně svému "učedníkovi" připomněl, že "vládnout se musí umět." Ano, rozpočet s historicky obřím schodkem sice také prošel, ale většinou sta hlasů a jen proto, že Hana Marvanová místo hlasování popíjela ve foyer kávu. A pak tu máme atmosféru uvnitř nejsilnější strany doloženou žertem v úvodu. Mimochodem, vtip s největším gustem vyprávějí příznivci Miloše Zemana. Pozice šéfa sociální demokracie letos zřetelně oslabila. Špidla by měl jednat podle toho, že v březnu bude obhajovat post předsedy strany, zaznělo například výhružně z tábora Zemanových "věrných." Zatím se sice neobjevil alternativní kandidát, ale to se může změnit. Do nesnází se Špidla dostal kvůli tahanici o to, kdo bude kandidátem sociální demokracie na prezidenta. Tak se snažil zabránit cestě Miloše Zemana na Hrad, až se jeho snaha obrátila proti němu. Ztratil dokonce svoji legendární tvář karetního hráče a uchýlil se i k vulgarismům. "Bylo mi ho opravdu líto. On na tom už musel být opravdu špatně, když použil tak hrubá slova...Introvert jako on," posteskl si nad nezáviděníhodnou premiérovou pozicí jeden z vysokých ústavních činitelů.
</TEXT>
</DOC>
<DOC>
<DOCID>LN-20021228051</DOCID>
<DOCNO>LN-20021228051</DOCNO>
<DATE>12/28/02</DATE>
<TITLE>
PORAŽENÝ Č. 1: JIŘÍ BALVÍN
</TITLE>
<TEXT>
Bez odvolání ředitele České televize by to snad už ani nebyly pravé české Vánoce. Folklor zachovala Rada ČT i letos. Tentokrát ovšem národ sledoval o svátcích pohádky a nikoliv černou obrazovku jako před dvěma lety. V pořadí pátému řediteli veřejnoprávního kolosu Jiřímu Balvínovi nepomohlo ani to, že mu členka rady a jeho vášnivá stoupenkyně Helena Fibingerová podle svých slov mocně "futrovala záda". Balvínovo odvolání stejně viselo ve vzduchu už nějaký čas komunikace mezi ním a radou zamrzla, navíc se celý rok potýkal se skandály. A že jich bylo. Aférou s nákupem přenosového vozu počínaje, přes tajnou instalaci kamer uvnitř České televize a další setrvání kontroverzního šéfa brněnského studia Zdeňka Drahoše a smlouvami pro blízké Balvínovy spolupracovníky zaručující jim "zlaté padáky" konče. Tak zase za rok...
</TEXT>
</DOC>
<DOC>
<DOCID>LN-20021228052</DOCID>
<DOCNO>LN-20021228052</DOCNO>
<DATE>12/28/02</DATE>
<TITLE>
PORAŽENÁ Č. 2: PETRA BUZKOVÁ
</TITLE>
<TEXT>
Zařazení ministryně školství mezi poražené má zřejmou příčinu - v Česku nevídaný propad její popularity. Ten započal usednutím sociální demokratky Petry Buzkové do vládního křesla a podpořilo jej i její rozhodnutí poslat svoji sedmiletou dceru na francouzské lyceum. Ministryně školství a sociálnědemokraticky zapálená bojovnice proti školnému platí za vzdělání dítěte více než sto tisíc ročně. Nejen, že "kázala vodu a pila víno", Buzková navíc měsíc před začátkem školního roku tvrdila, že pošle své dítě do "běžného typu školy". A to voliči, v českých poměrech tradičně rovnostářští, neodpouštějí. Zatímco se dlouhé roky před "školní aférou" střídala v čele žebříčků popularity se Stanislavem Grossem, v září už skončila v průzkumu agentury STEM až na pátém místě. Avšak zdá se, že Češi jsou nejen tradičně rovnostářští, ale i zapomnětliví - Petra Buzková se v závěru roku začala pomalu šplhat po žebříčku popularity opět nahoru...
</TEXT>
</DOC>
<DOC>
<DOCID>LN-20021228053</DOCID>
<DOCNO>LN-20021228053</DOCNO>
<DATE>12/28/02</DATE>
<TITLE>
PORAŽENÝ Č. 3: JÖRG HAIDER
</TITLE>
<TEXT>
Na konci roku 1999 se Jörg Haider mohl považovat za nekorunovaného krále evropských pravicových populistů. Jeho Svobodní (FPÖ) se díky svému vůdci stali druhou nejsilnější stranou v rakouských volbách a zamířili do vlády. V celé Evropě tehdy vyvolával obavy. Po letošních volbách však enfant terrible rakouské politické scény budí především škodolibý posměch. Svobodní totiž utrpěli zdrcující porážku a Haider (už pouze jako "stínový šéf" strany) na tom měl lví podíl. Taháním mocenských nitek z Korutan stranu dokonale rozhádal a de facto k předčasným volbám dohnal. Kromě vyvolávání hádek si "dělal reklamu" i po svém - cestami za Saddámen Husajnem (či jeho dvojníkem?) do Bagdádu a několika politickými "salty" v podobě pohrůžek odchodem ze spolkové politiky. Ty (samozřejmě) vyšly naprázdno. Haiderovu práci pak Rakušané náležitě odměnili - Svobodní utrpěli volební debakl i v jeho baště Korutanech.
</TEXT>
</DOC>
<DOC>
<DOCID>LN-20021228054</DOCID>
<DOCNO>LN-20021228054</DOCNO>
<DATE>12/28/02</DATE>
<TITLE>
PORAŽENÝ Č. 4: JAROMÍR JÁGR
</TITLE>
<TEXT>
Měl to být velký "rok Jaromíra Jágra". Cíle byly dané: dostat se s novým klubem Washington Capitals do play off NHL a uspět na olympiádě. A výsledek? Na únorových olympijských hrách v Salt Lake City Jágr vedl český tým, ale ani on ve čtvrtfinále s Ruskem nezabránil porážce. Nedařilo se ani Washingtonu, který zůstal před branami pro nejlepší mužstva zámořské hokejové ligy. "Prolomit smůlu" přijel zřejmě nejslavnější český hokejista po osmi letech na mistrovství světa do Švédska. Hokejisté Česka se ale opět museli sklonit před svými soupeři. A na podzim se už objevily zprávy, že Ted Leonsis, majitel Washingtonu Capitals, uvažuje o prodeji své hvězdy. Do kolonky "úspěch" si Jaromír Jágr alespoň jednu věc letos zapsat může a sice úspěšně složenou maturitní zkoušku.
</TEXT>
</DOC>
<DOC>
<DOCID>LN-20021228055</DOCID>
<DOCNO>LN-20021228055</DOCNO>
<DATE>12/28/02</DATE>
<TITLE>
PORAŽENÝ Č. 5: LIONEL JOSPIN
</TITLE>
<TEXT>
Pět let premiérem socialistické vlády, následně jeden ze dvou favoritů na post francouzského prezidenta. Ještě loni neměl Lionel Jospin důvod k obavám. Všechno ale skončilo dubnovým prvním kolem prezidentských voleb: Jospin po šokující porážce od pravicového extremisty Le Pena ohlásil odchod z politického života. Ještě poslední předvolební průzkumy favorizovaly současného prezidenta Chiraka před Jospinem o pouhé procento. Výsledek ale překvapil nejen Francii. Jospina totiž porazil kromě Chiraka i šéf krajně pravicové Národní fronty Jean-Marie Le Pen. 64letému Jospinovi uškodila podle analytiků jak roztříštěnost tamní levice, tak i "soužití" socialistické vlády s pravicovým prezidentem. Jospin navíc voličům i přes své tvrzení "levice je mojí mateřštinou" nabídl stejný program jako rival Chirac. Bývalého premiéra Jospina nemohl potěšit ani výsledek parlamentních voleb v červnu. Jeho "socialisté" opět prohráli.
</TEXT>
</DOC>
<DOC>
<DOCID>LN-20021228056</DOCID>
<DOCNO>LN-20021228056</DOCNO>
<DATE>12/28/02</DATE>
<TITLE>
PORAŽENÝ Č. 6: VÁCLAV KLAUS
</TITLE>
<TEXT>
Řadový poslanec Klaus. Ta slova musí expremiérovi, bývalému předsedovi sněmovny a dlouholetému šéfovi ODS zanechávat hořkou pachuť na patře. Funkce v dolní komoře parlamentu je totiž jedinou funkcí, nepočítáme-li doživotní post čestného předsedy ODS, kterou nyní Václav Klaus zastává. Kontrast je o to větší, že Klaus už jen svým vzezřením a držením těla dává najevo, že je významná osobnost. A nějak si na "nevýznamnou" pozici nemůže zvyknout. Dokládá to nedávná příhoda ze sněmovny - Václav Klaus rozrazil dveře z jednacího sálu do foyer a rukou, tak, jak byl zvyklý dlouhá léta, odháněl dotěrné novináře. Jenže oni tam žádní nebyli... Na podzim se ale Klaus vydal do další bitvy - tentokrát o prezidentskou funkci na Pražském hradě. Výsledek se možná dozvíme už za měsíc...
</TEXT>
</DOC>
<DOC>
<DOCID>LN-20021228057</DOCID>
<DOCNO>LN-20021228057</DOCNO>
<DATE>12/28/02</DATE>
<TITLE>
PORAŽENÁ Č. 7: NICOL LENERTOVÁ
</TITLE>
<TEXT>
Bývalá modelka ustála v létě 1999 nejasnou situaci kolem TV Nova a přidala se na stranu, která vyšla ze sporu vítězně. Pro tehdejší moderátorku sportovních zpráv na Nově to znamenalo životní šanci - utvořila s Karlem Voříškem třetí moderátorskou dvojici Televizních novin. Zlom přišel letos. Podle informací z Novy Nicol nevydržela kritiku a tlak, který na ni vyvíjel šéf zpravodajství Pavel Zuna. Krizi vyřešila Lenertová rázně po svém - výpověď poslala zaměstnavateli poštou spolu s mobilním telefonem a ztratila se neznámo kam. Na náhlém zmizení populární moderátorky zpráv si pochopitelně smlsnul bulvární tisk a pátral, kam se Lenertová poděla. Nakonec se potvrdila verze moderátorčiny matky - "osobnost Novy" trpí dávivým kašlem a kvůli lepšímu podnebí a studiu anglického jazyka odjela na Floridu.
</TEXT>
</DOC>
<DOC>
<DOCID>LN-20021228058</DOCID>
<DOCNO>LN-20021228058</DOCNO>
<DATE>12/28/02</DATE>
<TITLE>
PORAŽENÝ Č. 8: VLADIMÍR MEČIAR
</TITLE>
<TEXT>
Vyhrál letošní slovenské parlamentní volby (získal přes 19 % hlasů). Stejně jako ty před čtyřmi roky (dostal 27 %). Nebylo mu to nic platné, vláda byla vytvořena bez něj i jeho straníků. Jím stvořené a vedené Hnutí za demokratické Slovensko (HZDS) - v první polovině 90. let spolehlivý výtah k politické i ekonomické moci - má i po letošních místních volbách jistý vliv na venkově a v menších městech. Řeč je o šéfovi HZDS Vladimíru Mečiarovi, muži s nulovým koaličním potenciálem. S ním odmítá vládnout i apolitický populista v (těch nejširších) mezích zákona Robert Fico. Opustili jej také donedávna věrní lokajové, kteří založili novou partaj. Jako by toho nebylo dost, novináři se jej ptají, kde vzal peníze na luxusní přestavbu rodinného sídla v Trenčianských Teplicích. Co mu zbylo? Rodina, dům (zatím) a pozornost českých médií, která jej považují za mediálně atraktivní osobnost. V tom se liší od slovenských: většina se totiž řídí pravidlem, že do mrtvoly se nekope.
</TEXT>
</DOC>
<DOC>
<DOCID>LN-20021228059</DOCID>
<DOCNO>LN-20021228059</DOCNO>
<DATE>12/28/02</DATE>
<TITLE>
PORAŽENÝ Č. 9: MICHAEL ŽANTOVSKÝ
</TITLE>
<TEXT>
Ještě před rokem se zdálo, že ho místo ve vládě nemine. Muž s bohatou diplomatickou praxí a kontakty by jistě obsadil post šéfa diplomacie a do práce by dojížděl do Černínského paláce. To v případě, že by čtyřkoalice, která ještě minulou zimu kralovala preferencím, vyhrála červnové volby do sněmovny. Jenže uskupení se rozpadlo a snům o ministerstvu byl konec. Žantovskému zbyl senátorský mandát a místo v čele miniaturní ODA. Do Senátu v listopadu znovu nekandidoval, zřejmě z pragmatických důvodů. "Nebude mi chybět schůzování," přiznal muž, který se během senátorství proletěl ve stíhačce FA-18. Po předsednickém křesle domovské strany už rovněž netouží. Bývalý velvyslanec v USA by mohl být z listiny poražených ještě vyškrtnut, pokud se potvrdí informace, že bude novým velvyslancem v Kanadě.
</TEXT>
</DOC>
<DOC>
<DOCID>LN-20021228060</DOCID>
<DOCNO>LN-20021228060</DOCNO>
<DATE>12/28/02</DATE>
<TITLE>
TV: sledovanost můžeme interpretovat různě
</TITLE>
<TEXT>
Nejsledovanější pořad: třicet let staré Tři oříšky pro Popelku; budováním socialismu chtě nechtě poznamenaná Pyšná princezna je čtvrtá v pořadí. Vývod z takovýchto výsledků českého vánočního sezení u televize by mohl znít - publikum dostalo, co chtělo. Letité pohádky a pamětnické filmy, jichž byly tentokrát televizní obrazovky opět plné, jsou přesně tím, co si lidé žádají, a nemá tudíž valný smysl nutit jim něco jiného. Letošní vánoční měření sil však přineslo ještě jiná, skrytější poselství. Předně - z pamětnických pohádek vyhrály ty, které skutečně stojí za to opakovat. Tři oříšky pro Popelku natočené podle scénáře Františka Pavlíčka jsou možná nejkvalitnější českou filmovou pohádkou vůbec. Zhlédnutí Pyšné princezny, prvního českého velkofilmu, zase právem patří mezi zásadní zážitky několika generací a kvality tohoto snímku převažují nad jeho spornými momenty. I nejsledovanější pořad Primy, pohádka Byl jednou jeden král s Janem Werichem, náleží k těm, které ani při několikátém zhlédnutí neurazí. Dobrou zprávou je, že mnohem menší sledovanosti dosáhly filmy, které si ustavičné opakování při nejlepší vůli nezaslouží. Optimismus lze čerpat i z dalších skutečností. Diváci si ve stozích repríz dokázali najít těch několik premiér, které stály za to, a věnovali jim slušnou pozornost. Televize Nova dostala od diváků zprávu, že mělo smysl natočit speciální vánoční pořad na (poměrně) solidní úrovni. České televizi se relativně slušným umístěním odvděčilo za uvedení Babí léto. Tím nejdůležitějším sdělením vánočních televizních výsledků je, že původnost a kvalitu ocení dost diváků na to, aby mělo cenu se o ně snažit.
</TEXT>
</DOC>
<DOC>
<DOCID>LN-20021228061</DOCID>
<DOCNO>LN-20021228061</DOCNO>
<DATE>12/28/02</DATE>
<TITLE>
Železniční reforma v Německu: i nejmodernější dopravní systémy jsou zranitelné
</TITLE>
<TEXT>
Německé dráhy používaly po celá desetiletí reklamní slogan "Každý mluví o počasí, jen my ne". Chvástání se nevyplácí: zrovna na Štědrý den ochromil ledový déšť v části severozápadního Německa nejen automobilovou dopravu, nýbrž i drážní provoz. InterCityExpres (ICE), který vyjel před polednem z Hamburku, dorazil do cílové stanice Dortmund ve 4 hodiny ráno, četné vlaky uvázly na trati a cestující byli na účet dráhy ubytováni po hotelích. To vše se přihodilo pouhých devět dnů po 15. prosinci, datu, které má vejít jako milník do historie německých železnic. V ten den byla totiž otevřena nová dálková trasa klíčového významu, zaveden radikálně změněný jízdní řád a navíc uplatněn naprosto změněný tarifní systém. K dovršení reforem dostali průvodčí dálkových rychlíků nebývale elegantní uniformy, kterými budou postupně vybaveni všichni železničáři SRN.
</TEXT>
<HEADING>
V Německu rychleji. A v Česku?
</HEADING>
<TEXT>
Podstatné zrychlení dálkové osobní dopravy v Německu umožnilo především nové spojení mezi Kolínem nad Rýnem a letištěm ve Frankfurtu nad Mohanem. Dosavadní trasa vedla údolím Rýna a protínala Bonn a Koblenz, nová vede přes Siegburg, který je teď jedinou zastávkou na cestě z Kolína n. R. na ultramoderní dálkové nádraží frankfurtského letiště. Frekventované spojení mezi železničním uzlem Kolín nad Rýnem a nejdůležitějším mezinárodním letištěm Německa se tím zkrátilo o hodinu. Protože jde o jednu z nejdůležitějších tras německé dopravní sítě, zkracují se návazně mnohé další cestovní časy. Cesta vlakem z Kolína n. R. do Mnichova trvala do 15. prosince 5 hodin a 28 minut, nyní už jen 4 hodiny a 31 minut. Vlakové spojení mezi letišti v Düsseldorfu a ve Frankfurtu nad Mohanem se zkrátilo o 78 minut, cesta z Wuppertalu do Mannheimu o 61 minut. Spojení z Essenu do Stuttgartu a z Dortmundu do Karlsruhe je rovněž o 57 minut (tedy zhruba o čtvrtinu cestovního času) kratší. Mezi Hamburkem a Frankfurtem n. M. byl uveden do provozu ranní "sprinter", který staví jen v Hannoveru a spojuje metropole na Labi a Mohanu za méně než tři a půl hodiny. Od 15. prosince má Německo deset nových dálkových linek ICE, většinou v dvouhodinovém taktu, například mezi Stralsundem a Karlsruhe, Düsseldorfem a Výmarem, Karlsruhe a Norimberkem a mezi Frankfurtem n. M. a Solnohradem. Z Berlína vedou nové přímé linky také do Curychu a Innsbrucku. S Prahou má Berlín přímé spojení ovšem už dávno, bez přestupování se dá do Prahy jet také z Hamburku. Je naproti tomu nepochopitelné, že v posledních letech byly zrušeny přímé spoje mezi Prahou a tak důležitými centry, jakou jsou Mnichov a Frankfurt nad Mohanem. Z Mnichova se sice do Prahy lze dostat už za 6 hodin 45 minut a z Frankfurtu za 7 hodin 15 minut, ale v obou případech nejméně s jedním přestupováním. Také Dortmund míval přímé spojení do Prahy, které ale bylo zrušeno. Už s ohledem na blížící se členství České republiky v Evropské unii by bylo načase, aby německé i české dráhy podstatně zlepšily kooperaci a nevycházely při sestavování mezinárodních jízdních řádů jen z úzkoprse komerčních hledisek.
</TEXT>
<HEADING>
Velké slevy, ale...
</HEADING>
<TEXT>
Zatímco zlepšené a zrychlené spoje cestující veřejnost vítá, je nový tarifní systém zatím přijímán spíše s rozpaky. Poskytuje až 40procentní slevy jízdného tomu, kdo si zakoupí jízdenku nejméně týden předem a rezervuje si určitý vlak. Systém sleduje lepší vytížení vlaků, vyžaduje ovšem od cestujících pevné plánování, které nevyhovuje každému. Zmeškat vlak, anebo odjet o hodinu dříve, znamená propadnutí slevy. Starý tarifní systém německých drah byl už naprosto nepřehledný a nutně vyžadoval reformu; jak se osvědčí nová soustava, ukáže čas. *
Zatímco zlepšené a zrychlené spoje cestující veřejnost vítá, je nový tarifní systém zatím přijímán spíše s rozpaky. Poskytuje až 40procentní slevy jízdného tomu, kdo si zakoupí jízdenku nejméně týden předem a rezervuje si určitý vlak. Systém sleduje lepší vytížení vlaků, vyžaduje ovšem od cestujících pevné plánování, které nevyhovuje každému. Zmeškat vlak, anebo odjet o hodinu dříve, znamená propadnutí slevy. Starý tarifní systém německých drah byl už naprosto nepřehledný a nutně vyžadoval reformu; jak se osvědčí nová soustava, ukáže čas. *
</TEXT>
</DOC>
<DOC>
<DOCID>LN-20021228062</DOCID>
<DOCNO>LN-20021228062</DOCNO>
<DATE>12/28/02</DATE>
<TITLE>
Jsou jen dvě řešení čečenského konfliktu
</TITLE>
<TEXT>
Páteční útok na budovu čečenské vlády, při kterém zahynuly desítky lidí, nemohl překvapit nikoho. K metodám boje, při kterých je více ohrožován civilista než muž ve zbrani, se uchylují obě strany - jak čečenští partyzáni, tak ruská armáda. Bombardování horských vesnic, kde se údajně ukrývají partyzáni, čistky spojené s masovým zatýkáním Čečenců, útoky čečenských kamikadze proti ruským základnám, konvojům a objektům proruské administrativy. Prostě kolotoč. Sled událostí má i svou železnou logiku, kterou ale odhalí jen málokdo, protože informace z Čečenska jsou ruskou cenzurou přísně filtrované. Po čistkách v obcích (o těch se z oficiálních zdrojů nedozvíme), jejich ostřelování z těžkých zbraní a zatčení části mužského obyvatelstva následuje útok Čečenců proti ruské armádě či těm, kteří s ní spolupracují. Sympatie tato krvavá zábava nevyvolává, ať už se jí dopouští kdokoliv. Kromě toho je už po letech válčení zřejmé, že použitím síly se tento kolotoč zastavit nedá. V pátek vybuchla v Grozném budova vlády, v příštích dnech bude následovat zatýkání a drastické razie. Po nějaké době opět někde něco vybuchne. I v Kremlu si už museli uvědomit, že existují jen dvě možnosti vyřešení konfliktu úplné vyhlazení Čečenců, nebo jednání s velením ozbrojeného odboje. Jde jen o čas a počet mrtvých, kteří padnou za obět na oltář zaslepenosti politiků - vše podle zákonů guerillové války. Jeden z nich praví, že konce podobných válek jsou dosti potupné - nikoliv však pro guerillu.
</TEXT>
</DOC>
<DOC>
<DOCID>LN-20021228063</DOCID>
<DOCNO>LN-20021228063</DOCNO>
<DATE>12/28/02</DATE>
<TITLE>
Od stínové vlády čekáme konkrétní návrhy
</TITLE>
<TEXT>
Předseda ODS Topolánek slíbil, že od pondělka za čtrnáct dnů budeme znát stínového premiéra. Na vládu sestavenou podle představ naší nejsilnější pravicové strany si budeme muset počkat déle. Kdo bude oním premiérem, nemůže být až taková hádanka. Kdyby to totiž byl kdokoli jiný než Topolánek, který je jako předseda strany logickým vyzyvatelem současného premiéra Špidly, byl by to jenom další důvod pro to stínovou vládou ODS se nezabývat. Předchozí opozičněsmluvní stínoví ministři se vyznačovali pozoruhodnou inertností k čemukoli. Kulminačním bodem jejich práce tak byla předvolební kampaň, ve které se ovšem ve většině případů nedokázali přenést přes nánosy ideologických klišé. Nalezne-li Topolánek takové straníky, kteří by na konkrétních projektech dokázali předložit alternativu k vládním koncepcím, nebude mít s voliči problém. Nechuť velké části voličů k ODS pramenila právě z bagatelizující, ideologické rétoriky, která nenabízela alternativu, ale pouze paušální kritiku. Na stínovou vládu ODS, která by něco předvedla, čekají příznivci pravice už dost dlouho. Sem s ní.
</TEXT>
</DOC>
<DOC>
<DOCID>LN-20021228064</DOCID>
<DOCNO>LN-20021228064</DOCNO>
<DATE>12/28/02</DATE>
<TITLE>
říká kněz Tomáš Halík a dodává, že zcela okrajové postavení má mezi katolíky vědomě
</TITLE>
<TEXT>
ROZHOVOR TÝDNE Tomáš Halík
Naše společnost je nábožensky nevzdělaná a zanedbaná. Říká to prezident České křesťanské akademie Tomáš Halík.
LN: Mluvčí České biskupské konference Daniel Herman řekl, že konzum během Vánoc neodsuzuje. Jak vy vnímáte předvánoční šílenství, nacpané supermarkety? Neztrácí se smysl těchto svátků?
Buďme realisté - styl slavení odráží vnitřní stav člověka a kulturu společnosti. Já jsem letos také odmítl hrát roli, kterou média očekávají od duchovních - že budou unaveným a uštvaným ženám v domácnosti sametově hebkým hlasem říkat, že teď by měly raději rozjímat. Tím je mohu jedině naštvat. Vánoce původně vznikly jako vzdor křesťanů vůči politickému využívání svátků slunovratu. A tak i dnes, kdo je chce slavit duchovně a křesťansky, si je musí pro sebe vyvzdorovat, nebýt konformní s okolím. Včera jsem si s hodně smíšenými pocity přečetl v Neviditelném psu Neffův článek o tom, že Vánoce jsou blbost a on je nebude slavit. Ale pak jsem si řekl, že je aspoň upřímný a důsledný. Pokud někoho těší trávit Vánoce jako maximalizaci konzumu, má na to právo.
LN: Vás jako duchovního to netrápí?
Je mi to samozřejmě líto, ale každý si to musí rozhodnout sám.
</TEXT>
<HEADING>
LN: Dáváte dárky?
</HEADING>
<TEXT>
Letos jsem to měl jednoduché, protože jsem vydal knížku, a to byl můj základní dárek. Pokud se mi podaří před Vánoci vydat knížku, nemám s dárky tolik starostí. Ale rozhodl jsem se, že už téměř nebudu odpovídat na gratulace. Kdybych měl reagovat na to ohromné množství pohlednic, tak bych adventní čas trávil jenom podepisováním. Myslím, že to už začíná být kontraproduktivní.
LN: Zmínil jste svou novou knihu. V ní píšete, že jste v posledních letech mnohokrát pocítil, že vaše víra není neochvějná. Co si pod tím představit?
Znamená to, že je živá. To je i titul té knížky - "Co je bez chvění, není pevné". Pevnost nezáleží na neochvějnosti, ale na schopnosti nechat se rozechvět. Vnímat proměnlivost světa a být ve stálém dialogu s Bohem. Člověk si klade otázky, hledá na ně odpověď... Život je přece něco dynamického. Nikoli strnulého.
LN: V této souvislosti se zmiňujete o svých nepřátelích. Tvrdíte, že neochvějní lidé vás přímo živočišně nesnášejí. Co vám zazlívají?
Asi je dráždím snahou dívat se na věci z více stran a ukazovat, že nejsou jednoduché. Mí nepřátelé jsou hlavně lidé s černobílým viděním světa, kteří touží po jednoznačných odpovědích. Je jim dobře v jednoduchém obraze světa. Ať už je ten obraz katolický, protestantský, tržněekonomický, komunistický nebo ateistický. Dnes se mluví o dialogu mezi věřícími a nevěřícími. To není dialog mezi dvěma jasně oddělenými skupinami. Řekl bych, že většina věřících si aspoň někdy klade i kritické otázky. A zároveň v každém, kdo se deklaruje jako nevěřící, bývá kus pochybností o jeho ateistické víře. Po sčítání lidu se tvrdilo, že naše společnost je ateistická. Ono je to jinak: naše společnost je především nábožensky nevzdělaná a zanedbaná. Lidé odmítají něco, co pořádně neznají. A v horším případě se vehementně hlásí k něčemu, co také vlastně pořádně neznají. Dnes ubývá lidí jednoznačně se hlásících k církvím a na straně druhé ubývá i zcela přesvědčených ateistů. A rozšiřuje se taková šedá zóna mezi těmito skupinami. Ona ve skutečnosti není šedá, ale je mnohobarevná. Cítím, že se musím starat především o tuto zónu. Ta vnitrocírkevní oblast mě příliš nezajímá. Lidé, kteří bezproblémově žijí se svojí vírou, tu budou vždycky a já jsem tomu rád. Ale je to prostředí, ve kterém jsem nevyrostl a nezdomácněl. A nemá smysl se vysilovat ani těmi bojovnými ateisty.
LN: Právě pro šedou zónu je určena vaše kniha. Co se ale týče vašich nepřátel, znamená to, že vy jim berete pevnou půdu pod nohama tím, že zpochybňujete tu jejich pravdu?
Ano. Právě hněv lidí neochvějného přesvědčení vůči jinak smýšlejícím, které jsou schopni nesnášet a pronásledovat, svědčí o tom, že sami v sobě nejsou pevní. Jakékoli přesvědčení, a zvláště dnes, musí být spojeno také s kritickými otázkami. Jsem přesvědčen, že ty neochvějné lidi tyto kritické otázky dokonce natolik znepokojují, že je v sobě jenom potlačili. A promítají si je do těch druhých, kterých se bojí. Když pak s těmi druhými bojují, bojují s vlastními nepřiznanými pochybnostmi. Víra a pochybnost musí žít spolu. Jsou jako dvě sestry, které se navzájem potřebují a doplňují. Víra by se bez pochybností mohla zřítit do fanatismu. A sama pochybnost bez víry by člověka vedla k zahořklé skepsi, s níž se dá také jen těžko žít.
LN: Lidem bez pochybností říkáte majitelé pravdy. Nejsou majiteli pravdy i politici?
Určitě v politice takoví jsou, ale neházel bych všechny do jednoho pytle. I tam jsou ti pochybující. Mé hluboké sympatie k Václavu Havlovi pramení z toho, že z častých hovorů s ním jsem měl pocit, že si stále klade otázky, zda to, co říká a dělá, je správné. Nebezpeční mi připadali ti, kteří si otázky nepřipouštěli. Náš svět je příliš křehký na to, aby ho spravovali lidé jednorozměrného myšlení.
</TEXT>
<HEADING>
LN: Kdo další takto pochybuje?
</HEADING>
<TEXT>
Třeba Petr Pithart je člověk tohoto typu. Hodně přemýšlí a samozřejmě je kritizován, že je nerozhodný a váhavý. Ale ta schopnost uvažovat je někdy cennější než ten prvoplánový střelec jednoduchých odpovědí.
LN: Zmínil jste dva politiky. Jeden z Hradu odchází, druhý o funkci hlavy státu usiluje. Kdo by se vám líbil jako prezident? I vy jste byl zmiňován jako možný kandidát.
Už jsme zase u toho? Atmosféru kolem volby pozoruji s trochou ironie, ale i úzkosti o budoucnost téhle země. Dnes se nehledá ten, který by nejdůstojněji reprezentoval naši zem v zahraničí a nejlépe kultivoval atmosféru doma. Hledá se ten, kdo by nejméně vadil politickým stranám. Z těch jmen, která dnes padají, mi připadá nejpřijatelnější asi právě Petr Pithart. Ale ta volba možná bude natolik zablokovaná, že strany neprosadí žádného kandidáta. A otevře se jiná možnost. Třeba hledání nějaké osobnosti spíše z akademické sféry... Nebo se přistoupí k přímé volbě, pro kterou já jsem dlouho nebyl. Ale teď se domnívám, že za současného stavu politické kultury by to možná bylo menší zlo. Co se týče současné české politiky, naučil jsem se přemýšlet v kategorii menšího a většího zla.
LN: A kdyby se politici vydali na církevní půdu a ukázali na vás?
No, především na církevní půdě by mne asi příliš často nezastihli. Já jsem na plný úvazek univerzitním profesorem sociologie, v duchovní správě jsem na částečný úvazek, a i ten je na univerzitní půdě - ve studentském kostele. A k této otázce jsem už řekl své.
LN: Řekl byste ne?
</TEXT>
<HEADING>
Nikdy jsem neřekl ne.
</HEADING>
<TEXT>
LN: Angažoval jste se třeba v Impulsu 99. Nechtěl byste se vydat podobnou cestou jako třeba evangelický farář Svatopluk Karásek, který se stal poslancem? Nechtěl byste do politiky více zasahovat?
Já jsem užitečnější jinde. Svou vědecko-pedagogickou a pastorační práci se studenty bych za poslaneckou lavici určitě nevyměnil. Já jsem nejšťastnější jako nezávislý intelektuál, který má možnost se k věcem vyjadřovat a snaží se inspirovat veřejnou debatu. Ať už sám, nebo tehdy v Impulsu 99. Zkušenost z Impulsu pro mě byla velmi cenná. Tam byly dvě tendence: jedni chtěli, aby tu fungovala intelektuální skupina jako oponentura politiků, jiní se pokoušeli vybudovat občanskou iniciativu. Bylo třeba to vyzkoušet, ale ukázalo se, že pro to není zralá situace. Kdyby tu byl konsenzus, že prezident má být intelektuálně morální autoritou z akademické oblasti, pak si dovedu představit, že bych nabídl své síly, aby si voliči mohli vybrat z pestřejší škály. V této věci jsem dosáhl vnitřní svobody - ani po tom neprahnu, ani se toho nebojím. Teď momentálně si ale velmi užívám jedné věci myslím, že toto téma mohu minimálně na pět let pustit ze zřetele.
LN: Za hlavní chorobu naší doby považujete narcismus. Dokonce přímo říkáte, že žijeme v epoše narcismu. Asi v každém člověku je kus lásky k sobě samému. Jak ale rozpoznat tu hranici, kdy se už tato láska stává skutečným narcismem?
To je velké psychologické, filozofické a morální téma - najít potřebnou míru lásky k sobě samému. Jsou lidé, kteří nejsou schopni přijmout sami sebe, a ti zpravidla nejsou ani schopni přijmout druhé. A jsou lidé, kteří jsou naprosto posedlí svým egem, a ti také nejsou schopni vnímat okolí. Jednou cestou je také víra: když člověk věří v Boha, znamená to, že sám sebe za Boha nepovažuje. V modlitbě člověk jakoby vystoupí ze sebe a podívá se na sebe trošku z nadhledu, jeho život se z monologu stává dialogem.
</TEXT>
<HEADING>
LN: A potom ateista rovná se narcis?
</HEADING>
<TEXT>
Jistý typ ateismu. Pod pojmem ateista se může skrývat ohromná škála postojů. Existuje typ sebezbožnění, který je skutečně nebezpečným typem ateismu. Jedna z mých tezí je, že protikladem víry není ateismus, ale pověra a modloslužba. Jestliže je ateismus modloslužbou ve smyslu idolatrie sebe sama, pak je to skutečně něco, s čím ta víra musí svést zápas.
LN: Jak byste to léčil?
Samozřejmě láskou. Člověk, který cítí, že je milován, nepotřebuje nezřízeně milovat sebe sama.
LN: Velký důraz kladete na styl šíření víry. Kardinál Miloslav Vlk v této souvislosti použil metaforu a řekl, že máme málo reklamních agentů, kteří by víru šířili a vysvětlovali. Souhlasíte s ním?
Já jsem tento výrok neslyšel. Ale když vidím, že někdo prodává víru tím reklamním stylem, je mi to osobně odporné. Zažil jsem to v Americe u těch teleevangelistů. Je to agresivní, jsou to ta představení na stadionech... Cesty jsou rozličné, ale moje cesta toto rozhodně není.
</TEXT>
<HEADING>
LN: Měnil byste styl šíření víry u nás?
</HEADING>
<TEXT>
Každé prostředí chce svůj styl. Každý styl vychází z osobnosti. Mnozí se mě ptají, proč se odlišuji. A já říkám, že mám stejné přesvědčení jako většina katolíků, ale rozcházíme se ve stylu. Je to přirozené. Vyšel jsem z jiného prostředí, mám jiný typ vzdělání a jiné životní zkušenosti než naprostá většina kněží u nás. Jestli je mi na katolické církvi něco sympatické - a právě proto jsem si ji vybral mezi ostatními církvemi - tak to je její pluralita a kulturní šíře. Já jsem měl možnost poznat hodně druhů katolicismu - v Anglii, v Japonsku, v Indii, v Africe. Je třeba tuto rozmanitost zachovat.
LN: Ale co právě ten český katolicismus? Řekl jste: "Cítím-li se někde v církevním prostředí doma, je to skoro vždycky v cizině."
To je pravda. Já jsem svým založením západní člověk. Mám víc přátel mezi kněžími v Německu, Americe, Anglii než u nás, čteme stejné knížky, klademe si podobné otázky. V domácím kléru se cítím hodně izolován. Patnáct let jsem se snažil přispět k tomu, aby český katolicismus měl více dialogický charakter. Zejména v době, kdy jsem s dalšími tvořil zázemí kardinála Tomáška. Tehdy jsme připravovali projekt "Desetiletí duchovní obnovy národa", kde by církev ukázala, že nehájí jenom svoje zájmy, ale cítí zodpovědnost za stav celé společnosti. Pak na mě dolehla velká skepse, kdy jsem si uvědomil, že jsem možnosti české katolické církve přecenil.
LN: Ano. Nechal jste se slyšet, že "se nedokážete se současnou podobou české katolické církve plně ztotožnit, že vás již opustilo pokušení chtít ji reformovat a obnovovat, že jste rezignoval, protože nemáte povahu rebelujícího církevního disidenta".
Je to tak. Počátek devadesátých let pro mě znamenal bolestné vystřízlivění z naděje, že česká katolická církev sehraje výrazně pozitivní roli v proměně společnosti. Uvědomil jsem si, že církev není připravena k tomu, aby se nestarala jen sama o sebe. Že jsem přecenil její síly, protože jsem se stýkal s lidmi, jako byli Josef Zvěřina a několik málo podobných výrazných osobností. Ale to byly výjimky v katolické církvi. Na většinu dolehla decimace komunismu. Tendenci k provincionalismu a uzavírání se do svých problémů a zájmů jsem v církvi tvrdě kritizoval, dostal jsem se s řadou lidí do konfliktu. Byl to jeden z důvodů, proč jsem musel opustit katolickou teologickou fakultu. Období let 92 95 pro mě znamenalo krizi důvěry v církev. Ocitl jsem se ve schizofrenní situaci. Na jedné straně mě vnímali jako téměř oficiálního mluvčího církve, na druhé straně jako církevního disidenta. Obě tyhle role byly mediálně atraktivní, ale já jsem je odmítl. V církvi mám vědomě zcela okrajové postavení. V salvátorském kostele i v České křesťanské akademii se snažím vytvářet prostor pro lidi, kteří přicházejí s kritickými otázkami. Chci, aby se někde v církvi cítili doma. Nechci českou církev předělávat ke svému obrazu, na to jsem už skutečně rezignoval.
LN: Pakliže ale vytváříte jakýsi azyl pro lidi, kteří přicházejí s kritikou, můžete být v katolických kruzích jako "církevní disident" vnímán.
Některými asi ano, ale myslím, že si na mě většinou už zvykli. Kdo má těm kritickým lidem sloužit, když ne ten, kdo má stejnou krevní skupinu? Já v církvi na nic neaspiruji, mám ji přese všechno rád a chci jí být věrný - tak myslím, že jsem tam dnes takovým trpěným elementem.
</TEXT>
<HEADING>
LN: Je takovým disidentem třeba biskup Václav Malý?
</HEADING>
<TEXT>
Václav Malý určitě není rebel. On je biskup, který taky představuje něco hodně specifického. Velmi si vážím zejména jeho zájmu o sociální problematiku. Byť se církev nemůže proměnit jen v nějakou sociální charitativní organizaci, přece jen je to důležitý rozměr. Stejně jako je důležitý ten intelektuální rozměr, dialog s kulturou. Za to se zase cítím odpovědný já.
LN: Co si myslíte o jeho úvahách, že by měl být zrušen povinný celibát?
Toto mínění je v církvi hodně rozšířené. Uvědomuji si argumenty pro i proti. Podle mě se blíží čas, kdy bude prostor pro obě varianty - tu spojenou s rodinným životem, i tu s celibátem.
LN: Jaký by byl v takovém případě váš osobní přístup?
Dovedu si těžko představit, že bych mohl své pracovní nasazení a životní styl spojit s odpovědností za děti a rodinným životem.
LN: Co vzkážete do nového roku ateistům a přesvědčeným i pochybujícím věřícím?
No, tváří v tvář všemu, co nás asi čeká, bychom se na jedné staré modlitbičce asi mohli shodnout: Aby nás Pánbůh při zdravém rozumu zachovati ráčil.
</TEXT>
</DOC>
<DOC>
<DOCID>LN-20021228065</DOCID>
<DOCNO>LN-20021228065</DOCNO>
<DATE>12/28/02</DATE>
<TEXT>
NEW YORK - Společnost Kroger Co., jeden z největších řetězců obchodních domů ve Spojených státech, začala nabízet svým zákazníkům nový způsob placení - pomocí otisků prstů. Tato metoda je však zatím běžně dostupná jen ve vybraných obchodech v Texasu. Při placení v daném obchodním domě sejme speciální přístroj zákazníkovi otisk prstu a porovná jej se vzorovým otiskem, který má uložen ve své databázi. Zákazníci v USA se mohou zaregistrovat do této databáze dobrovolně. Stačí jim k tomu jen předložit jakýkoli doklad totožnosti, otisk svého prstu a sdělit způsob, jakým budou zakoupené zboží platit, zda kreditní kartou, úvěrovou kartou nebo pomocí šeků. "První údaje jsou velmi příznivé. Zákazníci projevují o tuto službu velký zájem. Nová technologie šetří čas i peníze," prohlásil pro americkou CNN Gary Huddleston ze společnosti Kroger Co. Společnost testovala novou technologii devět měsíců. Testů se zúčastnilo okolo deseti tisíc zákazníků různých věkových skupin. Zatím se ale neplánuje rozšiřovat tento způsob placení do dalších obchodů. "Vše se stále ještě prověřuje," dodal Gary Huddleston.
</TEXT>
</DOC>
<DOC>
<DOCID>LN-20021228066</DOCID>
<DOCNO>LN-20021228066</DOCNO>
<DATE>12/28/02</DATE>
<TITLE>
Mezi obyvateli USA letos sklidili největší obdiv George W. Bush a Hillary Clintonová
</TITLE>
<TEXT>
Na šestém místě v žebříčku mezi ženami se nečekaně objevila latinskoamerická herečka a zpěvačka Jennifer Lopezová.
ATLANTA - Současný americký prezident George W. Bush a bývalá první dáma USA Hillary Clintonová spolu politicky nemají nic společného, oba však byli Američany zvoleni za nejvíce obdivované osobnosti. Podle průzkumu veřejného mínění pro televizní stanici CNN a deník USA Today, který každoročně provádí agentura Gallup Poll, je šestapadesátiletý prezident nejen mužem, kterého lidé obdivují nejvíce, ale zároveň má před ostatními osobnostmi v anketě obrovský náskok. Na otázku, kterého muže na celém světě nejvíce obdivujete, odpovědělo 28 procent Američanů, že svého současného prezidenta. Druhý v žebříčku se umístil bývalý prezident USA Jimmy Carter, letošní držitel Nobelovy ceny za mír. Cartera nejvíce obdivuje devět procent respondentů. Na dalších místech mezi muži se objevili i americký ministr zahraničí Colin Powell, papež Jan Pavel II. a bývalý americký prezident Bill Clinton. Průzkum se zaměřil také na nejvíce obdivované ženy. Na prvním místě se ocitla bývalá první dáma a nynější senátorka za stát New York Hillary Clintonová, kterou nejvíce obdivuje sedm procent tázaných Američanů. Současná první dáma Laura Bushová na ni ztrácí jedno procento. Na nejvyšších příčkách se také objevila oblíbená televizní moderátorka Oprah Winfreyová, bývalá první dáma a matka současného amerického prezidenta Barbara Bushová a bývalá britská premiérka Margaret Thatcherová.
</TEXT>
<HEADING>
U mladých zvítězila populární zpěvačka
</HEADING>
<TEXT>
Anketa rovněž odhalila některé zajímavé informace. Například muži nejvíce obdivují pětapadesátiletou Hillary Clintonovou, ženy naopak spíše volily osmačtyřicetiletou Oprah Winfreyovou. Na šestém místě v žebříčku se ocitla dvaatřicetiletá herečka a zpěvačka Jennifer Lopezová, Američané ve věku 18 a 30 let ji ale dokonce dosadili na první místo. V loňském roce anketě dominovali rovněž George Bush s rekordními 39 procenty a jeho manželka Laura Bushová, která získala 12 procent.
</TEXT>
<HEADING>
Nejoblíbenější muž
</HEADING>
<TEXT>
George W. Bush 28 % Jimmy Carter 9 % Colin Powell 4 % papež Jan Pavel II. 3 % Bill Clinton 3 %
</TEXT>
<HEADING>
Nejoblíbenější žena
</HEADING>
<TEXT>
Hillary Clintonová 7 % Laura Bushová 6 % Oprah Winfreyová 6 % Barbara Bushová 3 % Margaret Thatcherová 3 %
Údaje uvádějí, kolik procent dotázaných Američanů prohlásilo, že danou osobnost nejvíce obdivuje.
</TEXT>
</DOC>
<DOC>
<DOCID>LN-20021228067</DOCID>
<DOCNO>LN-20021228067</DOCNO>
<DATE>12/28/02</DATE>
<TITLE>
Za zbabělce označil herce Clinta Eastwooda ve své knize Patrick McGilligan. Hollywoodská hvězda na něj proto podala žalobu pro pomluvu.
</TITLE>
<TEXT>
NEW YORK - Herec a producent Clint Eastwood požaduje deset milionů dolarů (více než 300 milionů korun) na Patricku McGilliganovi za pomluvu, které se prý dopustil v neautorizované biografii tvrzením o hercově údajném fyzickém násilí na bývalé manželce. Odškodnění žádá Eastwood také po nakladatelství St. Martin Press, které knihu uvedlo na trh ve Spojených státech letos v srpnu. Kniha nazvaná Clint: Život a legenda odhaluje údajné Eastwoodovy trestné prohřešky v mladých letech a píše, že fyzicky napadal bývalou manželku Maggie. 72letý Clint Eastwood obvinění popřel. Jeho advokát Marshall Grossman uvedl, že jde o "záměrnou lež namířenou ke zničení jeho pověsti", a knihu označil za snůšku lží. "Clint Eastwood není jen velkou osobností v zábavním průmyslu, ale i otcem rodiny," prohlásil Marshall Grossman. "Má právo na to, aby se o něm psalo pravdivě a přesně." Eastwood, který účinkoval ve 44 filmech a 22 snímků režíroval, ztvárňoval tajemné, tvrdé, ale poctivé a čestné typy hrdinů ve westernových filmech z Divokého západu. Za režii snímku Nesmiřitelní (Unforgiven) si odnesl v roce 1992 prestižní sošku Oscara. V roce 1995 obdržel Oscara za celoživotní dílo.
</TEXT>
</DOC>
<DOC>
<DOCID>LN-20021228068</DOCID>
<DOCNO>LN-20021228068</DOCNO>
<DATE>12/28/02</DATE>
<TITLE>
Bohumila. Toto jméno je ženským protějškem stejného mužského jména. Dalo by se říci, že slovanské jméno Bohumila odpovídá řeckému Theofilovi. Základem jména je theós "bůh" a filos - "milý". Stejný význam má také Amadeus, který také Boha miluje.
</TITLE>
<TEXT>
Judita. Toto jméno má počátek v hebrejské Jehúdith a doslova znamená, že "zmíněná žena pochází z Judeje" a je židovského původu. V církevním kalendáři má dnes svátek Tomáš. Základem jména je syrské jméno Tóma, vycházející ze slova teóma, což znamená "dvojče".
</TEXT>
</DOC>
<DOC>
<DOCID>LN-20021228069</DOCID>
<DOCNO>LN-20021228069</DOCNO>
<DATE>12/28/02</DATE>
<GEOGRAPHY>WASHINGTON</GEOGRAPHY>
<TEXT>
Obecně uznávaná teorie o původu moderního člověka se otřásá v základech. Podle nejnovějšího výzkumu lidského genetického kódu, jehož výsledky byly zveřejněné v časopise Proceedings of the National Academy of Sciences, totiž došlo k "určitému zkřížení" našich afrických předků s lidmi na územích, kde se po odchodu z Afriky usadili. Většina antropologů souhlasí s názorem, že první vlna našich předků odešla z Afriky před 1,8 milionu let. Podle předchozích uznávaných teorií ale druhá vlna hominidů měla úplně nahradit původní populace, jako například neandertálce. "Podle nejnovějších informací můžeme předpokládat, že naši předci se začali stěhovat z Afriky před 80 tisíci lety a úplně nenahradily původní obyvatelstvo ve zbytku světa," prohlásil pro list The Daily Telegraph jeden ze spoluautorů studie profesor Henry Harpending z univerzity v americkém Utahu. "Místo toho jsme spíše nalezli známky určitého křížení," dodal. Dvacetičlenný vědecký tým se snažil analyzovat nejstarší genetické mutace u současných obyvatel planety Země a zjišťoval, jak se lidé postupem času vyvíjeli. Jestliže se závěry nového výzkumu ukáží jako správné, je jen otázkou času, kdy budou předchozí teorie nahrazeny touto novou. "S novými informacemi se mění i hypotézy. To se ve světě vědy děje každý den," prohlásil profesor Henry Harpending.
</TEXT>
</DOC>
<DOC>
<DOCID>LN-20021228070</DOCID>
<DOCNO>LN-20021228070</DOCNO>
<DATE>12/28/02</DATE>
<TEXT>
Samozřejmě jsem věděl, že vybrat si pro první návštěvu supermarketu v životě třiadvacátý prosinec je podobná chyba, jako když si křehká sedmnáctiletá dívka pro své sexuální zasvěcení zvolí narozeninovou oslavu kapitána dvacetičlenného ragbyového mužstva - ale moje žena tvrdila, že pondělí je přece pracovní den, a dopoledne tudíž bude většina lidí v práci. O tom, že se pochopitelně mýlí, svědčily už podivně vyhaslé pohledy řidičů, které jsme potkávali v protisměru, a především pak zcela zaplněné parkoviště před oním chrámem konzumu, nicméně už po patnácti minutách všeobecného nervózního popojíždění, hromadného hysterického couvání a geometricky složitých vyhýbacích manévrů se mi kupodivu podařilo najít volné místo. Když jsem vystoupil a pohlédl na dlouhou řadu aut, na která se dosud nedostalo, uvědomil jsem si, že Bůh ve mně skutečně musí mít jistou zálibu a že nemine ani jediný den, aby mi nevyjevil svou laskavou tvář. Z tichého vánočního rozjímání mě vytrhl teprve řidič nejbližšího čekajícího vozu. "Už dlouho jsem nikoho neviděl takhle blbě parkovat," pravil, když si předtím stáhl boční okénko. "Parkuješ jako hovado." Pochopil jsem okamžitě, že se onen muž stal obětí závisti. Zmobilizoval jsem všechny síly dobra a krásy, které ve mně ještě zbyly, a co nejupřímněji jsem mu popřál šťastné Vánoce. "Tobě taky, ty debile!" odpověděl. Vzápětí vyšlo najevo, že všechna místa, kde - alespoň podle tvrzení mé manželky - obvykle stávají pojízdné vozíky, zejí prázdnotou, avšak po chvíli trpělivého vyčkávání jsem si naštěstí všiml manželů středního věku, kteří kolem nás projížděli s obrovským nákupem. Roztáhl jsem tvář do širokého svátečního úsměvu. "Dobrý den, můžeme si počkat na váš vozík?" otázal jsem se. Manžel se na mě krátce podíval, ale z jakéhosi důvodu mě neshledal hodným odpovědi. V jeho očích byl výraz člověka, který před několika málo minutami podstoupil celkovou lobotomii. Jeho paní se náhle zastavila. "A pronto?" zvolala, zrak upřený mezi zakoupené zboží. Znělo to italsky, ale ona vypadala tak nějak ryze česky. "Kde máš to pronto?!" "Pronto?" řekl jsem nejistě, domnívaje se, že dáma hovoří se mnou. "A silan?!" zaječela náhle, bez varování. "Panebože, kde máš silan?!" Jestli to venku vypadá takhle, jak to asi musí vypadat uvnitř, pomyslel jsem si. Vzal jsem svou ženu za ruku a odvedl jsem ji nazpět k autu. Nebránila se.
</TEXT>
</DOC>
<DOC>
<DOCID>LN-20021228071</DOCID>
<DOCNO>LN-20021228071</DOCNO>
<DATE>12/28/02</DATE>
<TEXT>
Vítězem letošní tradiční ankety Lidových novin "Kniha roku" je poprvé od roku 1996 a teprve podruhé v jedenáctileté historii ankety žena. Úspěch třiadvacetileté Petry Hůlové je o to oslnivější, že jde o debutantku, která byla ještě před rokem zcela neznámou studentkou mongolistiky. Spisovatelé, literární vědci, lidé pera a vůbec intelektuálové, kteří v anketě hlasují, se v případě Petry Hůlové vzácně shodli s názorem širší čtenářské veřejnosti: román Paměť mojí babičce vyvolal značný zájem "konzumentů literatury". Také druhé místo obsadila žena Květa Legátová a její povídkový cyklus Želary. Úspěch této prózy, která vyšla již na sklonku minulého roku, podtrhuje ještě 7. - 8. místo jejího volného pokračování Jozova Hanule. Mají knihy Hůlové a Legátové kromě ženského pohlaví autorek něco společného? V obou případech jde o silné příběhy odehrávající se na exotických místech: je pro nás vzdálenější Mongolsko Petry Hůlové, či venkov v meziválečných Beskydech Květy Legátové? I ve vnějších okolnostech vydání nalezneme shody: přestože obě spisovatelky od sebe dělí neuvěřitelných šedesát let věku, jak Želary, tak i Paměť mojí babičce jsou debuty vydané zcela neznámými autorkami. Třetí místo obsadila poezie - čtvrtý svazek sebraných spisů Petra Kabeše Těžítka, ta těžítka, jen o dva body méně dostal neúnavný Ludvík Vaculík se svým posledním opusem, milostným románem Loučení k panně. První přeloženou knihou v našem žebříčku jsou deníky Victora Klemperera z let 1933-1941, které přinášejí nevšední pohled na rasovou diskriminaci v nacistickém Německu. Zbývá připomenout pravidla hry: oslovení byli požádáni, aby uvedli tři tituly, které si zaslouží označení Kniha roku 2002. Podle pořadí dostali knihy 5, 3 a 1 bod (pokud respondent trval na tom, že tituly jsou rovnocenné, přidělili jsme každému tři body).
</TEXT>
</DOC>
<DOC>
<DOCID>LN-20021228072</DOCID>
<DOCNO>LN-20021228072</DOCNO>
<DATE>12/28/02</DATE>
<TITLE>
říká Petra Hůlová, vítězka letošní ankety LN Kniha roku 2002
</TITLE>
<TEXT>
Třiadvacetileté studentce mongolistiky a kulturologie Petře Hůlové se podařilo zvlnit stojaté vody naší literární scény. Ačkoli se její román Paměť mojí babičce odehrává v dalekém Mongolsku a vypráví hlavně o ženách, přirostl českým čtenářům tak srdci, že se ho prodalo 6000 výtisků.
LN: Jaký máte z té knihy teď s odstupem času pocit?
Mám hroznou radost, že má ta knížka úspěch, že ji lidé čtou, že se někomu líbí. Zároveň se ale bráním tomu, aby na mně kvůli tomu ulpělo nějaké očekávání. Nemám teď přece žádnou povinnost napsat něco dalšího, možná už nikdy nic nenapíšu. To je ta nejhorší představa, že se člověk nechá do něčeho narvat.
LN: Neberete to tedy jako instituci, že jste teď spisovatelka?
Proboha, to vůbec ne! Já ani nechci, aby tohle označení bylo u mého jména, když píšu nějaké články do novin. Od vydání té knihy mi volalo hodně lidí z novin, dělala jsem různé rozhovory, dokonce mi psali z Člověka v tísni, abych pro ně něco připravila o mongolské komunitě v Česku. To mě trochu děsí, že se ode mě chce, abych se vyjadřovala k věcem, kterým vůbec nerozumím. Necítím se k něčemu povolaná jen proto, že jsem napsala knihu.
LN: Takže nezblbnete?
Doufám, že ne.
LN: Strávila jste poměrně dost času v zemi, která je pro Evropana vzdálená, tajemná. Nenapadlo vás napsat mongolský cestopis?
To, s čím jsem si k psaní sedala, nebylo napsat něco zajímavého a poučného o Mongolsku. Při svém pobytu tam jsem začala psát knihu, jejíž děj se odehrává v Praze. Po návratu domů jsem ale při přepisování zjistila, že se mi nelíbí. Byla jsem z toho asi dva dny smutná, ale pak jsem si řekla, že to zkusím jinak. Tak jsem znovu sedla k počítači a napsala první větu... no a pak další.
LN: Český čtenář vaší knihy určitě počítá s tím, že vedle silného příběhu najde v Paměti mojí babičce spoustu informací o životě v Mongolsku.
Ne, z té mé knihy se o skutečném Mongolsku nikdo nic nedozví.
LN: Dobře, ale hrdinky jsou Mongolky, žijí svůj příběh v Ulánbátaru nebo na venkově, ve vaší knize je spousta motivů z mongolské reality. Čerpala jste z nějaké literatury, vyprávěli vám místní lidé svoje příběhy? Kde se vzala třeba jména postav vaší knihy?
Reálie jsou víceméně okoukané, jsou to střípky toho, co jsem v Mongolsku na vlastní oči viděla, a zbytek je fabulace. A co se týče jmen, to je taková moje osobní srandička - většinou jsou to jména přátel, lidí, se kterými jsem se v Mongolsku setkala. Hlavní hrdinka Dzaja má jakýsi předobraz v jedné dvacetileté holce, se kterou jsem se tam také seznámila. Byla tehdy strašná zima a my jsem šly spolu na trh. A ona mi cestou vyprávěla, jak se dostala do Prahy, kde se seznámila s nějakým čínským obchodníkem. On jí slíbil, že si ji vezme, ale potom ji odkopnul. Tak se vrátila zpátky do Mongolska, kde už mezitím ztratila kontakt s přáteli a známými. Celý ten náš rozhovor se v podstatě točil kolem toho, jestli by se měla vrátit zase do Prahy a jestli ji ten Číňan má pořád rád. Já byla přesvědčená, že ji rád nemá, a bylo mi jí hrozně líto. To mi ale došlo až mnohem později, že mě její příběh nějak zasáhl, vlastně jsem si to uvědomila, až když už byla kniha napsaná.
LN: A co mongolský folklor, tím jste se nechala nějak inspirovat? Ve vaší knize se objevuje řada pohádkových bytostí, příběhů...
Já to moc neznám, většinu těch věcí jsem si vymyslela.
LN: I tu babici Úregmu, co krade děti, jste si vymyslela?
Ano, taky. Úregma mi přišlo jako takové echt mongolské jméno. Jako kdyby někdo použil v románu z českých dějin Lohmida nebo Sumoj.
LN: To ale může být pro spoustu lidí zklamání, že se "nic nedozví"...
No, jak jsem říkala, spousta věcí je opravdu odpozorovaných a více méně odpovídá skutečnosti: třeba jak to vypadá v mongolské rodině, jaký je pracovní den pastevců, co a jak dělají se zvířaty, jejich láska ke koním, ta vášeň, kvůli které skutečně každoročně při závodech umírá dost dětí. S mongolskou "tučnou" kuchyní jsem taky prodělala jistou zkušenost, ty obrázky ve skalách jsou také reálný motiv. Ale třeba to, co se v kraji vypráví, co si lidé doma večer říkají, to už je moje fikce.
LN: Měla jste tu knihu v duchu nějak předem rozvrženou? Jak jste třeba přišla na tu kompozici že to bude vyprávět několik žen?
Víte, já taky nevím, nakolik by kolem toho psaní měl člověk dělat tajemno. Ono je to strašně banální. Psala jsem pořád tu hlavní hrdinku Dzaju, a pak mi najednou došla nit. Tak jsem si říkala: Ty jo, a co teď dál? Protože jsem měla chuť pokračovat. A napadlo mě, že by mohla k tomu jejímu příběhu říct svoje nějaká jiná žena, která je v tom také zainteresovaná. A pak zase jiná. Ale já to nechci shazovat. To psaní samotné bylo trochu chaotické, ale tu knihu do jisté míry modeloval i psychický stav, ve kterém jsem byla. Bylo mi tenkrát dost zle, byla jsem smutná, měla jsem spoustu problémů. Taky proto mi ta knížka připadá strašně depresivní, smutná. Seděla jsem nad ní s pocitem, že život je marný, že nic vlastně nemá moc smysl. Ale většina lidí tu knížku takhle nevnímá, což je asi dobře.
LN: Vyprávíte ráda?
Ne, nejsem určitě hovorný člověk.
LN: A vymýšlíte si ráda?
Ani to ne, já jsem nikdy nikoho nebavila žádnými historkami, nebájila jsem, jsem spíš, myslím, takový suchar.
LN: Měla jste z dřívějška nějakou zkušenost se psaním, ať už praktickou či teoretickou?
Teoretický základ nemám, ale když jsem byla malá, tak jsem rodičům k Vánocům vždycky sama vyráběla dárky. Něco jsem třeba namalovala a každý rok jsem jim napsala nějakou malou knížečku - jednou to byly dějiny světa, pak třeba dějiny umění, pak nějaká veršovaná pohádka o Jeníčkovi a Mařence. A později jsem si psala dost pravidelně deníky a občas nějaké básně, asi jako každý.
LN: Nad vaší knihou se sneslo několik úvah o "ženském" psaní. Potřebujete se tak vymezovat?
Nemám žádné vzorce ženského a mužského psaní. Ženy určitě vnímají svět jinak než chlapi, ti jsou jakoby víc nad zemí, víc tíhnou k abstraktnu. Mně víc zajímají ty přízemní věci, každodennost, to, co lidé žijí tady a teď, bez nějakých velkých úvah, proč to tak je. Muži si podle mého udržují v životě víc prostoru pro své vlastní přemýšlení, fantazírování a možná z toho vyplývá i nějaká jinakost v psaní.
LN: A jak konkrétně Paměť mojí babičce vznikala?
Psala jsem ji asi dva měsíce, u rodičů v bytě.
LN: A během těch dvou měsíců jste psala od rána do večera, nebo jaký jste měla režim? To není zas tak dlouhá doba a Paměť mojí babičce má přes dvě stě stran.
Ono se to zdá, ale ve skutečnosti měl ten rukopis nějakých sto počítačových stránek, to znamená tak dvě tři stránky na den. A když nad tím člověk sedí celý den, tak vlastně ty tři stránky nejsou moc. Psala jsem je vlastně hrozně pomaličku, těžce.
</TEXT>
<HEADING>
LN: Takže máte disciplínu?
</HEADING>
<TEXT>
Tak tu, myslím, opravdu mám, asi víc než nějaký talent. Nedělá mi problém si říct, že se nezvednu od počítače, dokud těch několik stran nenapíšu.
LN: Ve vaší knize jsou velmi sugestivní přírodní líčení...
Ta mongolská krajina je strašně silný zážitek. Pláně od nevidím do nevidím, to obrovské modré nebe a tu a tam pasoucí se stádo. Člověk se tam cítí strašně mrňavý a zároveň velký.
LN: Je pastevecký život Mongolů tak drsný, jak nám Evropanům asi připadá?
Odsud to vypadá mnohem krušnější, než to ve skutečnosti je. Život lidí na venkově je sice tvrdý, ale vlastně celkem pohodlný. Přes zimu, kdy se nedá nic dělat, jsou zalezlí v jurtách, popíjejí, povídají si. Mongolská rodina drží při sobě, lidé se hodně navštěvují, je tam úžasná pospolitost.
LN: Mluvíte o pospolitosti, řádu. I ve vaší knize má své místo a jeho porušení je přinejmenším problém a člověk za něj většinou draze zaplatí. Vy jste ale dítě chaotické doby. Vábí vás tradice?
Já se vlastně pořád zmítám mezi těmi dvěma póly, láká mě obojí. Myslím, že řád je dobrý, že má být, ale zároveň mám strach, že když do něj vstoupím, že se zazdím, že ustrnu, že se nebudu dál vyvíjet.
Nejvíc věcí mi asi došlo v etapách, kdy jsem žila nějak chaoticky, divně a vlastně nešťastně.
LN: Strávila jste taky asi měsíc v Číně. Mongolové a Číňani se nemají moc rádi. Která z těch dvou kultur vám je bližší?
Číňani jsou vzdělaní, pracovití, ta jejich obrovská kulturní tradice je cítit na každém kroku. Mongolové jsou mně asi sympatičtější svou velkou svobodomyslností, jsou přímější. Ten rozdíl je vidět už na kuchyni. Čínská kuchyně je neuvěřitelně promakaná, ale Mongolové se jim smějou, že se s tím tak babraj. Oni uvažují jinak: Tady si vemem kus flákoty, sežerem jí a deme.
</TEXT>
<HEADING>
LN: A chtěla byste v Mongolsku žít?
</HEADING>
<TEXT>
To je těžko říct. Já vlastně vůbec nevím, co budu v životě dělat. Věřím, že se do Mongolska ještě dostanu, že tam třeba budu mít co dělat. Ale žít tam napořád? To by se člověk musel rozhodnout, že se stane Mongolem, že bude žít jako oni. A tím si nejsem vůbec jistá, že bych to chtěla a uměla, jestli mám vůbec tu pokoru všechno vzít, jak to je.
Kniha roku 2002
1. místo
Petra Hůlová PAMĚŤ MOJÍ BABIČCE
Vydalo nakladatelství Torst, Praha 2002, 235 stran.
</TEXT>
</DOC>
<DOC>
<DOCID>LN-20021228073</DOCID>
<DOCNO>LN-20021228073</DOCNO>
<DATE>12/28/02</DATE>
<TITLE>
Na svoji povídkovou prvotinu si Květa Legátová věru počkala. Stálo to za to, její Želary nemají v sobě nic z nezralého vína. Jsou plné v chuti i vůni, v jazyce i příběhu.
</TITLE>
<TEXT>
Zvláštní čtení. Nohama zakořeněné v tradiční vesnické povídce přelomu 19. a 20. století, ale rozmachem, plnokrevností, tempem a kompozicí o sto let mladší. Devět povídek, vzájemně propojených několika postavami. Čas - kdesi na pomezí první republiky a války. Místo - vesnice Želary na valašských kopaninách. Ten kraj zná autorka důvěrně, řadu let tam učila po vesnických školách, posunovaná ze štace na štaci režimem, který ji považoval za rebelantku. Dcera z kantorské rodiny od Brna si do vlastní učitelské praxe nesla dvojí výbavu. Názorovou pevnost táty odbojáře a důkladné vzdělání. Filologii na brněnské univerzitě, kde ještě zažila Arne Nováka, Václava Černého či Jana Vilikovského, však nestudovala dlouho. Pro 'nevhodné chování' na tryzně za Gottwalda musela sbalit kufry, a začala tak svoje putování po venkovských školách. Pobyla rok, dva, a musela dál. Celou tu dobu s sebou stěhovala stohy papíru, na který si zapisovala příběhy, které potkávala a ze kterých stavěla příběhy nové. V 60. letech jí pár drobniček otiskli v Hostu do domu, něco běželo v rozhlase. Po srpnu se jí jako nežádoucí autorce jakékoliv publikační cesty zavřely. Po roce 1990 se rozhodla znovu podráždit osud. Od přítelkyně si půjčila jméno Květa Legátová a zúčastnila se rozhlasové soutěže Prix Bohemia 1992. Vyhrála. Výsledkem byla knížka, Želary. Jen s nadsázkou se dá říci, že co povídka, to jeden stěžejní osud. Na to se historie hrdinů příliš proplétají. Navíc autorka bez zábran porušuje časovou posloupnost a plynulost příběhů, vrací se, naťukává, rafinovaně před čtenářem skládá děj, do kterého slovo, věta, často jakoby mimoděk vyslovené, zapadnou jako poslední kámen mozaiky. Polodivoký chlapec Vratislav Lipka, trýzněný věčně opilým strýcem, křehká a nedětsky moudrá holčička Helenka. Vojta Zálesák, Jura Machala, obětavá Juliška... A mezi tím se jak nit proplétá kořenářka Lucka, lékařka těl i duší, která posunuje a rovná příběhy druhých, majíc svůj vlastní už dávno za sebou. Želary. Tvrdí se, že moderní literatura ztrácí příběh. Tady je, a ne jeden. Řada příběhů - plnokrevných, vášnivých, tragických. Jako by si čtenář sáhl do časů, kdy život byl možná zlý, ale jaksi pořád lidský.
(z recenze otištěné v LN 29. 12. 2001)
Kniha roku 2002
2. místo
Květa Legátová ŽELARY
Vydalo nakladatelství Paseka, Praha - Litomyšl 2002, 238 stran.
</TEXT>
</DOC>
<DOC>
<DOCID>LN-20021228074</DOCID>
<DOCNO>LN-20021228074</DOCNO>
<DATE>12/28/02</DATE>
<TEXT>
Někomu rok ubíhá po měsících, někomu po dnech. Tím, co určuje pravidelný rytmus knižní přílohy LN, jsou týdny. Sobotu co sobotu vybíráme z bohaté nabídky jednu knížku, o níž se domníváme, že je nějak zajímavá a že vám ji můžeme bez rozpaků doporučit. Z angloamerické oblasti jsme vybrali první díl pentalogie Avignonský kvintet Lawrence Durrella nazvaný Monsieur aneb Kníže temnot či opus Daniel Martin od Johna Fowlese. Romány Bože, chraň Viktorii George Orwella, Maloměsto, velkoměsto Jacka Kerouaka a první americký román Vladimira Nabokova Ve znamení levobočka zaplnily mezeru v české bibliografii těchto i u nás dobře známých autorů. Ke světové klasice patří rovněž románová freska Skota Alasdaira Graye Lanark. Nositele Nobelovy ceny zastupuje Toni Morrisonová svým vrcholným románem Šalomounova píseň. V některých případech jsou čeští nakladatelé pohotoví a překlady vycházejí v těsném závěsu za původními vydáními: to je případ Peněz Martina Amise či letošního celoevropského hitu Ravelstein od Saula Bellowa, ale i de Bernieresova románu Seňor Vivo a drogový baron, knihy Johna Irvinga Čtvrtá ruka či Líce a rubu Iaina M. Bankse. Neuniklo nám ani monumentální Podsvětí Dona DeLilla, pokračování doktorských peripetií v podání Samuela Shema Hora hoře. Britská prozaička Margaret Attwoodová nás oslovila dokonce dvakrát - povídkami Modrovousovo vejce a románem Slepý vrah. Dvěma tituly přispěl i Jihoafričan J. M. Coetzee (Hanebnost a Čekání na barbary). Stranou nezůstali ani mladí autoři Chuck Palahniuk s Programem pro přeživší, humorista Dave Barry a jeho Velký průšvih či loňský americký objev Srdceryvné dílo ohromujícího génia Davea Eggerse. Se zájmem jsme sáhli po knihách našich sousedů: románech Stehy a Denní dům, noční dům polských prozaiček Magdaleny Tulli a Olgy Tokarczukové, po komorním příběhu Svíce dohořívají maďarského spisovatele Sándora Máraie, povídkách Proměny kůže Slovince Andreje Blatnika či memoárech Christiana Morgensterna Stupně. Českou scénu zastoupil Vladimír Binar románem Playback, Jiří Kratochvil a Ludvík Vaculík novými romány Lehni, bestie! a Loučení k panně. Z mladých českých autorů to byli Hana Androniková (Zvuk slunečních hodin), Emil Hakl (Intimní schránka Sabriny Black) a hlavně vítězka letošní ankety o knihu roku Petra Hůlová (Paměť mojí babičce). Slovanský čtyřlístek doplnili ruští autoři: Zinaida Gippiusová s povídkami Svatý hřích a Viktor Pelevin s románem Omon Ra. Čtenářskou lahůdkou byl poslední román Friedricha Dürrenmatta Údolí vzhůrunohama, dále anglicky psaný román Číňana Cha Ťina Čekání na Lina či povídky Čechoameričana Marka Slouky Ztracené jezero. Románská oblast letos přišla trochu zkrátka, zastoupili ji dva Pařížané: francouzský spisovatel ruského původu Andrei Makine (Francouzská závěť) a Daniel Pennac (Obchodnice s prózou). Z dálného východu k nám dolehl Hlas hory Jasunariho Kawabaty. Latinskou Ameriku připomněli hned dva velikáni argentinské literatury Ernesto Sabato (Abaddón zhoubce) a Julio Cortázar (Konec hry). Zelenou dostaly i "okrajové" žánry: hned třikrát komiks (Neil Gaiman Sandman, Alan Moore a Kevin O'Neill Liga výjimečných a legendární Kapitán Kloss Zbignieva Safiana a Andrzeje Szypulskiho), sci-fi (původní české povídky o tom, "co by se stalo kdyby", nazvaná 2101 Česká odysea). Za všechny detektivky jsme vybrali neprávem opomíjeného Thomase Perryho (Krvavé peníze). Dětem - byť spíše těm starším - byla určena románová prvotina Poslední samuraj britské prozaičky Helen De Wittové, která přijela české vydání své knihy pokřtít do Prahy.
</TEXT>
</DOC>
<DOC>
<DOCID>LN-20021228075</DOCID>
<DOCNO>LN-20021228075</DOCNO>
<DATE>12/28/02</DATE>
<TITLE>
Dana Hábová, překladatelka
</TITLE>
<TEXT>
1. Cha Ťin: Čekání na Lina. Přeložil Petr Mikeš (Odeon, 2001). Pro zdrcující přesvědčivost.
2. Margaret Atwoodová: Modrovousovo vejce. Přeložila Martina Kotrbová (Volvox Globator).
3. John Fowles: Daniel Martin. Přeložil Rudolf Chalupský (Volvox Globator). Všechna díla těchto dvou autorů patří mezi nejzajímavější knihy kteréhokoliv roku.
</TEXT>
<HEADING>
Lenka Reinerová, spisovatelka
</HEADING>
<TEXT>
1. Jaroslav Rudiš: Nebe pod Berlínem (Labyrint). Mladý autor vypráví svérázným vtipným jazykem o nevšedních setkáních své generace v bizarním, drsném prostředí. Nositelé děje: Čech, Němci, hudba. A nápaditá grafická úprava.
2. František Langer: Byli a bylo (Československý spisovatel). Vím, že odbočuji, ale: v období povodňových katastrof a teroristických násilností mi kniha poskytla útěchu, oživila pražskou minulost laskavým slovem a ušlechtilým jazykem.
Antonín Přidal, překladatel
1. Karel Kraus: Divadlo ve službách dramatu (Divadelní ústav).
2. Josef Frič: Na ulici (Triáda).
3. J. Applebyová, L. Huntová, M. Jacobová: Jak říkat pravdu o dějinách. Přeložil Tomáš Suchomel (CDK).
Vladimír Mikeš, překladatel
1. Aischylos: Oresteia. Přeložil P. Borkovec a M. Havrda (Národní divadlo Praha).
2. Hannah Arendtová: Život ducha I. Přeložil Jan Lusk (Aurora).
3. Paul Ricoeur: Filosofie vůle. Přeložil Jakub Čapek (OIKOYMENH).
Hana Žantovská, překladatelka
1. Petra Hůlová: Paměť mojí babičce (Torst). Sugestivnímu vyprávění se daří překlenout zeměpisné i kulturní vzdálenosti.
2. Saul Bellow: Ravelstein. Přeložila Eva Kondrysová (Volvox Globator).
3. Ludvík Vaculík: Loučení k panně (Atlantis). Text na banální téma povyšuje smysl pro tragikomiku a intenzita prožitku.
</TEXT>
<HEADING>
František Benhart, literární kritik a překladatel
</HEADING>
<TEXT>
1. Budu přísný a uvedu jen dvě věci. První je kniha s prostým názvem Robert Frost (Mladinska knjiga, Ljubljana, 2001), výbor básní tohoto amerického básníka v slovinském překladu básníka Marjana Strojana s jeho více než padesátistránkovou studií nazvanou "Robert Frost - geografie ztráty"; něco tak přesného jsem dosud snad nečetl.
2. Tou druhou je literárněhistorická kniha Jiřího Opelíka Milované řemeslo (Torst, 2000): můj obdiv k přesnosti platí i v tomto případě.
</TEXT>
<HEADING>
Anna Kareninová, překladatelka
</HEADING>
<TEXT>
1. Příteli, přiléhavě složím verš. Písně okcitánských trubadúrů... Uspořádali a přeložili Josef Prokop a Jiří Holub (Argo.) Po Černého antologii z počátku 60. let zcela unikátní souborný pohled na zásadní období evropské poezie. Živoucí překlady autentických textů a skvělý komentář: česká poezie tu získává významný pramen.
2. Thomas Ernest Hulme: Modlitba za úsměv luny. Přeložil Petr Mikeš (Fra). Petr Mikeš nezpřístupnil "opomíjeného básníka", Petr Mikeš vnesl do českého kontextu dílo, které i díky jeho překladu zasahuje do podstaty.
3. Jiří Kolář: Záznamy. (Edičně připravil Miloslav Topinka, vydalo nakladatelství Paseka.) Pevná osobnost až do konce sil, pevnost názoru i vyjádření. A vděčnost za vysvětlivky.
Jan Halas, vedoucí literární redakce ČRo 3 - Vltava
1. Miloš Rejchrt, Štěpán Hájek, Michal Plzák: O něco svobodnější (Kalich). Ne, že bych se dusil a skuhral, jak bývá zvykem v tomto českém slzavém údolí, ale závan čistého vzduchu z této knížky - rozhovoru v každém případě osvěží.
2. Pierre Blet: Pius XII. a druhá světová válka. Přeložil Antonín Džbánek (Matice cyrilometodějská, 2001). Konečně pramenný materiál, vyvracející nekonečné lživé předsudky.
3. Jiří Knapík: Kdo spoutal naši kulturu. Portrét stalinisty Gustava Bareše (Šárka, 2000). Bez návodných emocí napsaný životopis Gustava Bareše. Četl jsem ho již na začátku roku, dodnes mnou však otřásá věta, pronesená tímto někdejším mocným vládcem nad českou kulturou na smrtelném loži: "Celý můj život byl absolutní omyl."
</TEXT>
<HEADING>
Milan Machovec, filozof
</HEADING>
<TEXT>
Jan Procházka: Přestřelka (Primus). V knize, která vyšla poprvé v roce 1964, Procházka jako jeden z prvních autorů té doby mj. připomněl poválečné zločiny Čechů spáchané na Němcích.
</TEXT>
<HEADING>
Miloš Doležal, básník, redaktor ČRo
</HEADING>
<TEXT>
1. Josef Kroutvor: Města a ostrovy (Arbor Vitae a Zd. Cibulka). Poutnické (nikoli turistické!) průchody městy a krajinami, básnické průhledy ke skrývajícím se tvářím míst. Tedy Evropa nahlížena jako domovský prostor, jako dobrodružné duchovní téma.
2. Jaroslav Mihule: Martinů - osud skladatele (Karolinum). Monumentální monografie světové úrovně (žel v chabé grafické úpravě), celoživotní téma i olbřímí práce.
3. Antonín Bradna: Zaradoval jsem se.... útržka ze života (Karmelitánské nakladatelství, 2001). Vzpomínky mukla 50tých let (12 let kriminálu); neformálního katolického kněze, který umí "tak samozřejmě přecházet z posvátného do legračna".
</TEXT>
<HEADING>
Jakub Šofar, literární kritik
</HEADING>
<TEXT>
1. Protože se provoz české literatury stále více vyznačuje cyklickou kampaňovitostí, tak tři knihy, kterých se to nedotklo - Michal Jareš: Brzo je k lásce Pozdě k řečem (Aluze), Mark Slouka: Ztracené jezero (Paseka), Tomáš Vučka: Mezidveří (Literární akademie).
2. Prožil jsem půlrok s Pelevinem: Viktor Pelevin: Generation P. Přeložil Libor Dvořák (Humanitarian Technologies). Čapajev a prázdnota. Přeložil Ondřej Mrázek (HT). Omon Ra. Přeložil Libor Dvořák (Dokořán).
3. Rob Grant, Doug Naylor: Červený trpaslík. Nekonečno vítá ohleduplné řidiče. Přeložil Ladislav Šenkyřík (Argo/Marvil). Ta kniha vysvětluje základní otázky života lépe než šiky akademiků. A je navíc hodně veselá...
Karel Hvížďala, publicista
1. Květa Legátová: Želary (Paseka, 2001).
2. Jiří Gruša: Česko - návod k použití (Barrister &amp; Principal).
3. Evan Burr Bukey: Hitlerovo Rakousko. Přeložil Michal Prokop (Rybka Publishers).
Eugen Brikcius, básník
1. Michal Novotný: Tam a zpátky (Knihovna Jana Drdy). Poněvadž nejsou v kánonu, jsou to apokryfy nefalšované, tj. pravé.
2. Petr Kabeš: Těžítka, ta těžítka (Atlantis). Kdo dnes ještě dokáže citovat Heinricha von Kleista?
3. Zbyněk Benýšek: My nejsme vrazi (Torst). Byť autor pouze zapsal, co odposlechl v hospodě, oceňuji jeho smysl pro detektivní rytmus.
Patrik Ouředník, spisovatel
1. - 3. Giovanni Battista Manni: Věčný pekelný žalář (Atlantis). Aneb o hrozných mukách etc., přeložil Matěj Václav Štejer.
1. - 3. Jiří Pelán: Poseidónova závěť (Bystrov a synové). Aneb pozdní debuty se vyplácejí.
1. - 3. Victor Klemperer: Deníky 1933 1941. Přeložil Radovan Charvát (Paseka). "A co bude, až Hitler opravdu zvítězí?"
</TEXT>
<HEADING>
Viktor Šlajchrt, publicista
</HEADING>
<TEXT>
1. Michal Matzenauer: Životopisy a jiné básně (Dauphin). Nanejvýš osobitá a prožitá, ale zároveň elegantně ztvárněná poezie zralé osobnosti se smyslem pro humor i beznaděj.
2. Petra Hůlová: Paměť mojí babičce (Torst). Konečně próza o světě, jaký je, i když se odehrává v Mongolsku.
3. Václav Veber, Milan Hlavačka, Petr Vorel, Martin Wihoda, Zdeněk Měřínský: Dějiny Rakouska (Nakladatelství Lidové noviny). Objevná výprava do historie, kterou jsme si navykli přehlížet, i když jsme do ní po staletí patřili.
</TEXT>
<HEADING>
Zdeněk Janík, publicista
</HEADING>
<TEXT>
1. Jiří Kratochvil: Lehni, bestie! (Petrov). Hrůzy padesátých let minulého století podány jako absurdní karikatura, která jen výrazně podtrhává jejich zlo.
2. Jan Twardowski: Modré brýle. Přeložil F. X. Halaš (Votobia). Citlivý básnický překlad veršů polského kněze - účastníka varšavského povstání, mluvící moderním jazykem o tolik potřebné hlubině bezpečnosti.
3. Hugh Lawrence: Dějiny středověkého mnišství. Přeložil Pavel Pšeja a Jan Vomtel (Centrum pro studium demokracie a kultury a Vyšehrad). Zasvěcený pohled na vývoj středověkého monachismu, který přes některé nedostatky (např. opomenutí střední a východní Evropy) pomáhá bourat nejeden předsudek a neinformovanost.
</TEXT>
<HEADING>
Josef Kroutvor, esejista
</HEADING>
<TEXT>
1. Predrag Matvejevic: Breviář Středomoří. Přeložil Dušan Karpatský (Nakladatelství Lidové noviny). Zajímavá a také pěkně upravená kniha. Doufejme, že bude časem přeložen i Fernand Braudel, klasik tohoto žánru.
2. Bohuslav Reynek: Pieta v loďce (Památník národního písemnictví). Katalog-kniha či sborník, který nás reprezentuje na "české sezoně" ve Francii. Počin neprávem opomíjené instituce a několika nadšenců. Díky.
3. Čchi Paj - Š: Verše od Bazénu spadlé hvězdy. Přeložil Josef Hejzlar (Milan Hnilo - Brody). Knížka do kapsy, lehká jako pírko. Malý zázrak poezie.
</TEXT>
<HEADING>
Věroslav Mertl, spisovatel
</HEADING>
<TEXT>
1. Willy Lorenz: Dialog s českou zemí. Přeložil Milan Tvrdík (Gemini 99, 2001). Vřele doporučuji jako nadmíru cenný příspěvek k problematice česko-německých vztahů.
2. Robert Schneider: Bratr spánku. Přeložil Evžen Turnovský (Paseka, 2001). Pro strhující vypravěčské umění v nadčasovém příběhu o vášni, lásce, ale i násilí.
3. Josef Beránek: Hovory s Petrem Kolářem (Cesta, 2001). Pro moudrý a nezvykle otevřený přístup k postavení a poslání církve v naší době.
Miroslav Červenka, básník a literární vědec
1. Petra Kabeše čtyřsvazkový soubor v Atlantisu, letos tedy závěrečná kniha Těžítka, ta těžítka.
2. Vladimír Binar: Playback (Triáda, 2001).
3. Michal Ajvaz: Zlatý věk (Petrov, 2001).
</TEXT>
<HEADING>
Jiří Pechar, překladatel
</HEADING>
<TEXT>
1. Květa Legátová: Želary (Paseka, 2001). Třebaže byla kniha psána zřejmě tradičním stylem, snese i co do své formy srovnání s romány Faulknerovými.
2. Jan Patočka: Péče o duši II (OIKOYMENH).
Ivan Kraus, spisovatel
Vítám všechny dobré knihy, které vyšly.
Adolf Branald, spisovatel
1. Věna Hrdličková: Moudrost staré Číny (Portál). Pro potěšení ducha.
2. Vlastimil Brodský: Drobečky z půjčovny duší (HAK). Pro potěšení srdce.
3. Zuzana Švabinská: Světla paměti (Academia). Pro udržení kontinuity s mým stoletím.
Vladimír Binar, spisovatel
1. Karel Švestka: Pohled z mostu ().
2. Petra Hůlová: Paměť mojí babičce (Torst).
3. Ernesto Sabato: Spisovatel a jeho přízraky. Přeložili Vít Urban a Anežka Charvátová (Mladá fronta).
Anna Housková, hispanistka
1. Eduardo Lourenco, Chaos a nádhera. Eseje o identitě. Přeložily Pavla Lidmilová a Vlasta Dufková (Dauphin).
2. Ernesto Sabato, Abaddón zhoubce. Přeložila Anežka Charvátová (Host).
3. Jiří Pelán, Bohumil Hrabal: pokus o portrét (Torst).
Jiří Ruml, publicista
1. Květa Legátová: Želary (Paseka, 2001).
2. Kdo je kdo. Osobnosti české současnosti (Agentura Kdo je kdo).
Bohumila Grögerová, překladatelka
1. Viola Fischerová: Matečná samota (Petrov). Zralá básnická tvorba Violy Fischerové zaujme čistotou, střídmostí a neokázalou hloubkou.
2. Victor Klemperer: Deníky 1933 - 41. Přeložil Radovan Charvát (Paseka). Úděsný dokument postupující nacistické likvidace Židů.
3. Richard Dawkins: Slepý hodinář. Přeložil Tomáš Grim (Paseka). Nejnovější teorie vzniku a vývoje života na Zemi.
František Fröhlich, překladatel
1. Eva Hahnová, Hans Hennig Hahn: Sudetoněmecké vzpomínání a zapomínání (Votobia).
2. Jiří Dědeček: Blues pro slušný lidi (Academia).
3. Jiří Dědeček: Věci po mrtvých (Torst).
</TEXT>
<HEADING>
Jiří Kratochvil, spisovatel
</HEADING>
<TEXT>
1. Zeno Kaprál: Namol střízliv (Vetus Via). Další básnická sbírka jednoho z nejoriginálnějších současných básníků, v Praze, bohužel, skoro neviditelného.
2. Spisy Egona Hostovského, sv. 6 (Akropolis). Tímto svazkem dokončeny dvanáctisvazkové Spisy E. H., mimořádná nakladatelská událost posledního desetiletí.
3. Vladimir Nabokov: Ve znamení levobočka. Přeložil Pavel Dominik (Paseka). Každý Dominikův překlad Nabokova je událostí.
</TEXT>
<HEADING>
Marie Zábranová, editorka
</HEADING>
<TEXT>
1. Saul Bellow: Ravelstein (Volvox Globator). Přeložila Eva Kondrysová. Kniha, kterou by měli číst všichni ti, kdo aktivně působí v politice: jeden z nejsilnějších a nejčtenějších žijících světových prozaiků sleduje reálné problémy současné Ameriky, její vnímání Evropy - a na základě předchozích zkušeností a logiky věcí posuzuje vývoj kardinálních problémů dnešního světa (Irák, balkánské země atd.). Ve druhé rovině zaujme autorův apel na kulturní a duchovní hodnoty, bez nichž podle něj lidstvo popírá své antropologické východisko a čím dál víc zabředá ve slepé uličce.
2. Ivan Schneedorfer: Básně (Torst). Výsostná poezie u nás dosud málo známého českého básníka z generace, která od prvních počátků namísto svobodných tvůrčích konfrontací tvořila v nucené izolaci a odloučení.
3. Ludvík Vaculík: Loučení k panně (Atlantis).
</TEXT>
<HEADING>
Štěpán Vlašín, literární historik
</HEADING>
<TEXT>
1. Miloš Hynšt: Od divadelního eseje k divadelnímu tvaru (JAMU). Mimořádně bystrá analýza světového (i českého) dramatu z pera divadelního režiséra a pedagoga, vydaná v roce jeho osmdesátin.
2. Lubomír Machala: Literární bludiště. Bilance polistopadové prózy (Brána). Pracná a průkopnická analýza české prózy devadesátých let. I když některé závěry povedou k diskusím, jejich podnětnost a serióznost jsou nesporné.
Aleš Haman, literární kritik
1. Encyklopedický slovník češtiny (Academia) jako dílo, které přístupně a zároveň synteticky shrnuje obraz českého jazyka.
2. Josef Alan a kol.: Alternativní kultura (Nakladatelství Lidové noviny) jako sborník, který mapuje málo známé oblasti české kultury a objevuje její skryté tvůrčí možnosti.
3. Jiří Gruša: Česko - návod k použití (Barrister &amp; Principal) jako knížka určená původně cizincům odkrývá nové pohledy i pro domácí čtenáře a udivuje řečovou vynalézavostí.
Jiří Trávníček, literární vědec
1. Vasil Bykav: Lom. Přeložil Jaroslav Hulák (Lidové nakladatelství 1989).
</TEXT>
<HEADING>
2.Vít Slíva: Bubnování na sudy (Weles).
</HEADING>
<TEXT>
3. Aleš Haman: Východiska a výhledy (Torst). Bykavův román - přísně vzato - do ankety nepatří, ale nemohu si pomoci: nic silnějšího jsem letos nepřečetl. Slíva - poezie umná i drsná, široká co do výrazového rejstříku i hluboká co do ponoru. Haman jeho nejlepší kniha, důstojné defilé literárního kritika, teoretika i historika.
</TEXT>
<HEADING>
Petr Bílek, literární teoretik
</HEADING>
<TEXT>
1. Václav Cílek: Krajiny vnitřní a vnější (Dokořán): takřka ideální příklad tvořivě interdisciplinárního přístupu, kniha odborně fundovaná znalostmi od geologie po antropologii, a přitom kniha čtivá. Krásná vědecká báseň.
2. Petr Hruška: Vždycky se ty dveře zavíraly (Host). Výrazově i tematicky kondenzované moudré básnění autora dostatečně poučeného literaturou i životem. Jeden z mála soudobých dokladů, že poezii ještě lze psát.
3. Bohuslav Vaněk-Úvalský: Brambora byla pomeranč mého dětství (Petrov). Čtivě napsaná reminiscence na normalizační éru, spíše než dějovou linií tentokrát vynikající encyklopedickým ztvárněním dobových reálií. Hříčka, při které mrazí.
Alexandr Stich, bohemista
1. Eva Hahnová, Hans Hennig Hahn: Sudetoněmecké vzpomínání a zapomínání (Votobia).
2. Encyklopedický slovník češtiny (Nakladatelství Lidové noviny).
3. Václav Pavlíček: O české státnosti I (Karolinum).
Petr Poslední, literární historik
1. Vladimír Binar: Playback (Triáda, 2001). Sugestivní vyprávění, pohybující se na hranici generační zpovědi a osobního mýtu.
2. Petra Hůlová: Paměť mojí babičce (Torst). Odvážný a ojedinělý pokus proniknout do cizího myšlenkového světa a zachovat si přitom vlastní vidění věcí.
3. Miroslav Červenka, Milan Jankovič, Marie Kubínová, Marie Langerová: Pohledy zblízka - zvuk, význam, obraz (Torst). Po dlouhé době všestranná analýza základních aspektů literárního jazyka.
Jiří Pelán, literární historik, překladatel
1. Ivan Wernisch: Blbecká poezie. Edičně připravila Milena Vojtková a Jan Šulc (Petrov).
2. Marcus Tullius Cicero: Listy přátelům I. Přeložil Václav Marek (Arista-Baset).
3. Vladimir Nabokov: Ve znamení levobočka. Přeložil Pavel Dominik (Paseka).
Pavla Lidmilová, překladatelka
1. Ernesto Sabato: Abaddón zhoubce. Přeložila Anežka Charvátová (Host).
2. Andrei Makine: Francouzský testament. Přeložila Vlasta Dufková (Paseka).
3. Emil Hakl: Konec světa (Argo, 2001).
Tomáš Zahradníček, historik
1. Jaroslav Krejčí: Postižitelné proudy dějin (SLON).
2. Alan Moore, Kevin O'Neil: Liga výjimečných (BB Art a Crew).
3. Jiří Kratochvil: Lehni, bestie! (Petrov).
Anežka Vidmanová, medievalistka
1. Ernesto Sabato: Spisovatel a jeho přízraky. Přeložili Vít Urban a Anežka Charvátová (Mladá fronta).
</TEXT>
<HEADING>
2. František Šmahel: Mezi středověkem a renesancí (Argo).
</HEADING>
<TEXT>
3. Notata de proeliis cum Suecis... in diario collegii Clementini a. 1648. Contenta Zprávy o bojích se Švédy... r. 1648 v diáři koleje sv. Klimenta. (Vydal Karel Beránek - KLP.)
Jiří Opelík, literární historik
1. Thomas Bernhard: Ztroskotanec. Přeložil Tomáš Ditmer (Prostor).
2. Saul Bellow: Ravelstein. Přeložila Eva Kondrysová (Volvox Globator).
3. Andrei Makine: Francouzský testament. Přeložila Vlasta Dufková (Paseka).
</TEXT>
<HEADING>
Eva Lukavská, romanistka
</HEADING>
<TEXT>
1. Chaim Potok: Putování. Dějiny Židů. Přeložili Eva Adamová, Eduard Geissler, Štěpán Kovařík (Argo). Mimo jiné podává neotřelý, neakademický výklad kořenů vztahů mezi třemi monoteistickými náboženstvími, judaismem, islámem a křesťanstvím.
2. Leopoldo Alas (Clarín): Regentka. Přeložil Eduard Hodoušek (Arista, 2001). Český čtenář dostává konečně do rukou překlad vrcholného díla španělského naturalismu a jeden z nejlepších španělských románů 19. století.
3. Robert Scholes, Robert Kellog: Povaha vyprávění. Přeložil Marek Sečkař (Host). Diachronně pojatá studie přináší nové pohledy na povahu narativních děl.
Jiří Svoboda, literární historik
1. Michal Ajvaz: Zlatý věk (Hynek, 2001). Fantazijní příběhovost prostoupená autorovým básnickým i filozofickým viděním světa.
2. Květa Legátová: Želary a Jozova Hanule (Paseka). Sugestivní baladicky laděné prózy zakotvené do konkrétního času i krajiny.
3. Ludvík Vaculík: Loučení k panně (Atlantis). Jedinečná reflexe mužského i ženského údělu.
</TEXT>
<HEADING>
Josef Škvorecký, spisovatel
</HEADING>
<TEXT>
1. Josef Nesvadba: Peklo Beneš (Host). Nesvadbův magnum opus. Mistrná koláž realismu, nočních můr, historických a soukromých jmen; amalgám nádherně držící pohromadě. Umělecké dílo v pravém slova smyslu. A skutečná panychida za toho nešťastného Beneše.
2. Jiří Hájíček: Dobrodruzi hlavního proudu (Host). Hájíčkovy předchozí povídkové sbírky jsou bez vady. Kdybych je byl v minulých letech znal, dal bych jim jedničku. Román, myslím, (zatím) není Hájíčkovo forte, ale druhé místo mu patří.
3. Květa Legátová: Želary (Paseka, 2001) Takové kdysi bývaly nejlepší české vesnické romány.
Zdeněk Vašíček, filozof a esejista
1. Přemysl Blažíček: Kritika a interpretace (Triáda). Blažíčkovo dílo je jakýsi balvan. Stojí v cestě a současně ji značí.
2. - 3. Stanislaw Vincenz: Dialogy se Sověty (Institut pro středoevropskou kulturu a politiku) a Andrzej Stasiuk: Haličské povídky. Přeložila Jolanta Kamiňská (Periplum, 2001). Vincenzovo líčení historického kataklysmatu a současně jeho vcítění do jednání sovětských lidí je jedinečné. Píše o Ukrajincích na jednom místě Karpat, Stasiuk shodou okolností zase po padesáti letech o Polácích, kteří je nahradili. Oběma je vlastní vhled, soucítění a vžití do krajiny a lidí v míře přesahující naše zkušenosti.
Ondřej Neff, spisovatel a publicista
1. Frank Miller, Lynn Varley:
300. Přeložil Jan Kantůrek (Calibre). Mimořádné komiksové dílo, zpodobňující existenční zápas Sparťanů s převahou perské armády.
2. Enki Bilal: Tržiště nesmrtelných. Přeložil Michal Lázňovský (Egmont). Jedno z klíčových děl moderního komiksu - komplexní provokace obrazu a slova, která v západním světě ovlivnila myšlení celé jedné generace, první díl trilogie.
3. Alan Moore, Kevin O'Neill: Liga výjimečných. Přeložil Viktor Janiš (BB Art). Komiksová epopej z kategorie steampunku je ukázkou jemné britské ironie, maskované do nejdrsnější myslitelné podoby.
</TEXT>
<HEADING>
Michal Jareš, literární historik
</HEADING>
<TEXT>
1. Neil Gaiman: Sandman. Přeložil Viktor Janiš (CREW, s. r. o.). Sandman může mnohým pomoci při překonávání předsudků na téma komiks.
2. Petr Fabian: Lomová pole (Host). Fabian je básník, jakých je v jeho generaci málo.
3. Don DeLillo: Podsvětí. Přeložila Lucie Mikulášková (BB Art). DeLillo ukazuje, jak se dá také psát a fabulovat o dějinách poválečného světa.
Jiří Cieslar, filmový kritik
1. Květa Legátová: Želary (Paseka, 2001).
2. Květa Legátová: Jozova Hanule (Paseka).
Jana Klusáková, publicistka
1. Jaroslav Spurný: Česká kocovina (Rybka Publishers): protože tam to všecko je.
2. Václav Cílek: Krajiny vnitřní i vnější (Dokořán): i tam to všecko je!
3. Mark Polevoj: Nové oděské povídky. Přeložila Zlata Kufnerová. Autor, ruský Žid, který se vystěhoval z Oděsy za dcerou, provdanou za Čecha, si až v Praze splnil celoživotní sen: v sedmdesáti letech napsal knihu a sám si ji vydal. Je znamenitá!
</TEXT>
<HEADING>
Jaroslav Med, literární historik
</HEADING>
<TEXT>
1. Zdeněk Rotrekl: Světlo přichází potmě (Atlantis, 2001). Vynikající generační román, jedna z nejhlubších uměleckých analýz našeho národního bytí druhé poloviny 20. století.
2. Viola Fischerová: Matečná samota (Petrov) - jedna z nejpozoruhodnějších básnických sbírek poslední doby, v níž je poezie opět synonymem lidské opravdovosti.
3. Francois Furet, Alain Besancon: Komunismus a fašismus. (Institut pro středoevropskou kulturu a politiku) - sborník, v němž je shrnuta velice fundovaná diskuse historiků a politologů na toto téma; přímo povinná četba pro všechny nepoučitelné stoupence komunistické ideologie.
Dagmar Hochová, fotografka
1. Jiří Kratochvil: Lehni, bestie! (Petrov).
2. Bohuslav Reynek: Pieta v loďce (Památník národního písemnictví).
3.William Trevor: Děti z Dynmouthu. Přeložila - myslím, že výborně - Dominika Křesťanová (Mladá fronta).
</TEXT>
<HEADING>
Antonín Měšťan, bohemista
</HEADING>
<TEXT>
Zvlášť na mě zapůsobila četba české a slovenské mutace časopisu Kafka, čtvrtleníku pro střední Evropu. Je to 300 stran celoroční četby a chvílemi jsem nadšen, občas se nudím a někdy jsem zlostí bez sebe. Literatura, politika, výtvarné umění a kdovíco ještě se střídají a píší tam autoři z různých zemí, od nás např. Jiří Kratochvil.
Michael Špirit, literární historik
1. Zdeněk Vašíček: Přijetí podmínek (Torst 1996) - letos moje druhá, intenzivní četba, nejlepší kniha.
2. Maxim Kopf: Odpusťte, že žiju (in Revolver Revue 49/2002, překlad a komentář Tomáš Pospiszyl).
3. Jindřich Černý: České divadlo a společnost (průběžně in Divadelní revue).
</TEXT>
<HEADING>
Anežka Charvátová, překladatelka
</HEADING>
<TEXT>
1. Julio Cortázar: Konec hry. Přeložila Mariana Housková (Julis Zirkus). První české úplné vydání slavné povídkové sbírky v novém překladu. Některé povídky zná český čtenář z dřívějších odeonských výborů (Pronásledovatel, Změna osvětlení).
2. Moacyr Scliar: Leopardi Franze Kafky. Přeložila Pavla Lidmilová (Aurora). Vtipné, čtivé, nápadité.
3. Emil Hakl: Konec světa (Argo 2001, 2002). Už loni jsem si chtěla knížku přečíst na mnohá doporučení, uvítala jsem proto druhé vydání, snad lze zařadit do ankety za letošní rok.
</TEXT>
<HEADING>
Hana Ulmanová, anglistka
</HEADING>
<TEXT>
Patrně jsem letos dost nečetla, jelikož kandidáta na první místo nemám - na nic až tak oslnivého jsem nenarazila. Na druhé místo nominuji obsáhlý román Podsvětí Dona DeLilla (přeložila Lucie Mikulášková), podle mého názoru mistrnou ukázku současné americké literární postmoderny. A na místo třetí knihu sice ne zrovna beletristickou, avšak nesmírně závažnou - studii Feminine Mystique Betty Friedanové (přeložila Jaroslava Kočová), průkopnické dílo 60. let, které je i dnes nesmírně aktuální.
</TEXT>
<HEADING>
Martin C. Putna, literární historik
</HEADING>
<TEXT>
1. Zdeněk Neubauer: Golem a jiné příběhy o kabale, symbolech a podivuhodných setkáních (Malvern). Rozšířené vydání esejů nejoriginálnějšího a nejhlubšího myslitele, kterého tato země živého nosí.
2. Václav Veber a kol: Dějiny Rakouska (NLN).
3. Tomáš Vučka: Mezidveří (Literární akademie).
</TEXT>
<HEADING>
Martin Nodl, historik
</HEADING>
<TEXT>
Nejzajímavější knihou pro mne letos určitě byly Deníky (1933 - 1941) Victora Klemperera (přeložil Radovan Charvát, vydala Paseka), jež představují hlubokou sondu do sociální a mentální reality Německa 30. let. Neméně podnětné čtení, i když z jiného důvodu představují Benandanti Carlo Ginzburga. (Přeložil Josef Hajný, vydalo Argo.) A jen pomyslně třetí místo mají v mé knihovničce Husitské Čechy Františka Šmahela (Lidové noviny), skvělé medievalistické postřehy a interpretace, jež daly poznání pozdního středověku zcela nový rozměr.
</TEXT>
<HEADING>
Luboš Kropáček, orientalista
</HEADING>
<TEXT>
1. Jacques Le Goff a Jean-Claude Schmitt: Encyklopedie středověku. Přeložil kolektiv překladatelů (Vyšehrad). Přehledný a čtivý výklad kořenů, z nichž jsme vyrůstali.
2. Jaroslav Krejčí: Postižitelné proudy dějin (Sociologické nakladatelství Slon). Rozsáhlá syntéza autorových mnohaletých přemýšlení o dějinách: ani chaos, ani ztuhlé pojetí civilizací nebo socioekonomických formací.
3. Pavel Barša: Západ a islamismus (CDK). První monografie, která se u nás fundovaně a bez falše vypořádala s úzkostmi vyvolanými 11. zářím. Je vročena 2001, ale vyšla až letos v lednu.
Alice Flemrová, překladatelka
1. Ernesto Sabato: Abaddón Zhoubce. Přeložila Anežka Charvátová (Host).
2. Victor Klemperer: Deníky 1933 - 1941. Přeložil Radovan Charvát (Paseka).
3. Daniel Pennac: Obchodnice s prózou. Přeložila Vlasta Misařová (Mladá fronta a Dauphin).
</TEXT>
<HEADING>
Petr Kabeš, básník
</HEADING>
<TEXT>
1. Hned tři tituly, nad kterými jsem jist, že nebudou knihami roku jednoho, ale které ač letošního vročení - do uzávěrky ankety vyjít nestačily: a) Ezra Pound: Part XXX Cantos. (V převodu Anny Kareninové vydal Atlantis.) b) Miloslav Topinka: Trhlina (Trigon). c) Ivan Dubský: Na cestách (Torst).
</TEXT>
<HEADING>
2. František Tichý, monografie k retrospektivní výstavě (Gallery).
</HEADING>
<TEXT>
3. Katalog k 6. mezinárodnímu festivalu dokumentárních filmů v Jihlavě (editor a autor textů Petr Kubica, rozhovory Petr Kubica, Marek Hovorka).
</TEXT>
<HEADING>
Pavel Kosatík, publicista
</HEADING>
<TEXT>
Letos v mé četbě převažovaly dosud nevydané rukopisy - takže si tím pádem dovoluji preventivně upozornit na případné knihy roku 2003: soubor raných básnických sbírek Jiřího Kuběny (vyjde jako Dílo sv. I), metodologicky objevnou interpretaci Kunderových románů z pera mladého literárního teoretika Jakuba Češky nebo Kamenovu románovou biografii německého spisovatele z Čech Huga Sonnenscheina. Za letošek aspoň jeden titul přeložený - Francouzka Camille Laurensová: V náruči mužů. (Přeložila Alexandra Pflimpflová, vydal Odeon.) Upřímné, napsané chytře a s citem.
</TEXT>
<HEADING>
Jiří Stránský, spisovatel
</HEADING>
<TEXT>
1. Ivan Klíma: Velký věk chce mít též velké mordy (Academia). Ač neuvěřitelně, Klíma ukazuje (a dokazuje) Karla Čapka zcela jinak, než jsme dosud mohli číst. Kromě toho jazykem hodným Čapka. Že o tom pomlčeli kritici? Úspěch (ve světě) se u nás dosud neodpouští.
2. Ludvík Vaculík: Loučení k panně (Atlantis). Přál bych to všem autorům: nejčerstvější kniha je v porovnání s předchozími nejlepší. Mistrně vyprávěný vzkaz její intimity třináctým komnatám čtenáře je onou podstatou literatury.
3. Květa Legátová: Jozova Hanule (Paseka). Jak mnoho se dá říci v tak útlé knížce! Po skvělých Želarech je to jejich ještě lepší esence.
Lubomír Machala, literární historik
1. Jiří Hájíček: Dobrodruzi hlavního proudu (Host).
2. Hana Androniková: Zvuk slunečních hodin (Knižní klub).
3. Michal Glowinski: Černé sezony. Přeložil Jindřich Kolda a kol. (Olomouc).
</TEXT>
<HEADING>
Eva Kantůrková, spisovatelka
</HEADING>
<TEXT>
1. Petr Kabeš: Těžítka, ta těžítka (Atlantis). Kabešova sbírka vlastních i cizích paradoxů je důkazem, že nejpřirozenější součástí skutečnosti je paradox. Kniha poetická i velmi inteligentní a sečtělá.
2. Michal Novotný: Tam a zpátky (Klokočí a Knihovna Jana Drdy). Zvláště první část.
3. Martin Reiner a Ivan Wernisch: Staré a jiné časy (Host). Pro kombinovaný poetický nápad.
</TEXT>
<HEADING>
Běla Kolářová, výtvarnice
</HEADING>
<TEXT>
1. Z knih, které se mi kupí na stole, jsem vybrala Obraz mezi obrazy - Božena Němcová, kterou vydal Památník národního písemnictví. Je to sice katalog k výstavě, avšak zpracován po životopisné, literární, obrazové, epidologické vzpomínkové stránce tak, že musí zůstat v knihovně, aby byl kdykoliv k nahlédnutí.
2. Stejně tak budu často nahlížet do Antologie české poezie 1945 - 2000, Pegasovo poučení, která je nejen hezky upravena a po odborné stránce pečlivě uspořádána, ale pro kterou pořadatelé zvolili nekonvenční způsob zpracování antologie tak, že "život" celé řady básnických textů vydává na samotný příběh. Vydalo nakladatelství Paseka.
</TEXT>
<HEADING>
Josef Zumr, filozof
</HEADING>
<TEXT>
1. Martin Kučera: Blýskání nad Tatrou. Subjektivní antologie moderní slovenské poezie. (Ilustroval O. Dubay, vydalo nakladatelství Arista.) Ještě někdo v Praze myslí na bratry Slováky!
2. T. G. Masaryk: Parlamentní projevy 1907 - 1914. (Edičně připravili V. Doubek, Z. Kárník a M. Kučera, vydal Masarykův ústav AV ČR.) Živá slova po téměř sto letech.
3. Josef Hais Týnecký: Dům vysloužilců (Melantrich, 1974). Tento poněkud nostalgický příběh ze života obyvatel karlínské Invalidovny a obrozenecké Prahy ve 30. letech 19. století jsem hrou osudu četl právě ve dnech, kdy třímetrové vltavské vlny daly knize nečekanou aktuálnost.
</TEXT>
<HEADING>
Viola Fischerová, básnířka
</HEADING>
<TEXT>
1. Pavel Švanda: Monstrum a jiná domácí zvířata (Atlantis). Eseje, prohlédavá a hutná analýza minulého v naší přítomnosti, spojující vhled s nadhledem, knížka moudrá a znamenitě napsaná.
2. Květa Legátová: Jozova Hanule (Paseka). Hluboký, krásný milostný příběh - jaké už se dnes nepíšou.
3. Jiří Staněk: Shakespeare na piercingu (Host). Svébytná, hutná, obrazivá poezie s hořkým erotickým nábojem.
Pavla Jonssonová, anglistka
1. Pegasovo poučení. Antologie české poezie 1945 - 2000 (Paseka).
2. Betty Friedanová: Feminine Mystique Přeložila Jaroslava Kočová (Pragma).
3. Toni Morrisonová: Šalomounova píseň. Přeložila Hana Žantovská (Odeon).
</TEXT>
<HEADING>
Petr Matoušek, publicista
</HEADING>
<TEXT>
1. John Fowles: Mág. Přeložil Josef Línek (Volvox Globator). Uvědomuji si, že je to uleželejší titul (1999), ale jistý pan kolega z ankety taky vytrvale uvádí jednoho Josefa Čapka z 30. let. Zřejmě se shodujeme v přesvědčení, že nic zajímavějšího zatím nevyšlo.
2. Margaret Atwoodová: Modrovousovo vejce. Přeložila Martina Kotrbová (Volvox Globator). Autorka je o poznání dál než za oním "Žena bez muže je jako ryba bez bicyklu" a ví toho o nitru obou pohlaví tolik, že tiše závidím. A hlavně závidím tomu, že na papíře se nic z té hodnověrnosti neztrácí. To dovedou jen vyvolení.
3. Ladislav Pecháček: Osvobozené kino Mír (Knižní klub). Odpověď všem těm, kdo se ptají, proč by česká literatura měla vůbec vycházet a čím se odlišuje od ostatních.
</TEXT>
<HEADING>
Vladimír Svatoň, rusista
</HEADING>
<TEXT>
1. A. H. Armstrong (editor): Filosofie pozdní antiky (OIKOYMENH). Přeložil Martin Pokorný. Do knihy jsou zařazeny neobvyklé kapitoly, většinou pojednávané v rámci patristiky. Filozofie tak nabývá nový rozměr: zde jsou základy evropských kulturních útvarů.
2. Jiří Pelán: Bohumil Hrabal: pokus o portrét (Torst). Pelán pohlédl na Hrabala očima specialisty na cizí literatury, proto mohl nad jeho dílem nadhodit řadu nových otázek.
3. Julio Cortázar: Konec hry. Přeložila Mariana Housková (Julius Zirkus). Pohled do iberoamerického myšlení a vidění: je to svět naší civilizace, přece však nazřené z jiného úhlu.
Miroslav Petříček, filozof
1. Ivan Wernisch: Půjdeme do Mů. Výbor z básní (Mladá fronta). No comment.
2. Karel Thein: Rychlost a slzy (Prostor). Přesvědčivý doklad, že o zdánlivě nízkém je možné psát na vysoké úrovni, z níž se běžná recenzentská praxe po zásluze jeví jako ubohost.
3. Jiří Kratochvil: Lehni, bestie! (Petrov). Je originální, i když se snaží držet více zpátky.
</TEXT>
<HEADING>
Evžen Gál, hungarista
</HEADING>
<TEXT>
1. Sandor Márai: Svíce dohořívají. Přeložila Anna Valentová (Academia). Knížka má vročení 2001, ale vyšla až v prosinci, tj. do ankety v minulém roce ještě nemohla být zařazena.
2. Patrik Ouředník: Rok dvacet čtyři (Paseka).
3. Péter Esterházy: Hrabalova kniha. Přeložil Milan Navrátil (Havran).
Jiří Brabec, literární historik
1. Čtvrtý svazek nově komponovaného díla Petra Kabeše Těžítka, ta těžítka (Atlantis).
2. Zdeněk Neubauer: Biomoc (Malvern).
3. První úplné vydání Parlamentních projevů T. G. Masaryka (Masarykův ústav AV ČR).
</TEXT>
<HEADING>
Pavel Klusák, hudební publicista
</HEADING>
<GEOGRAPHY>1.</GEOGRAPHY>
<TEXT>
2. Přemysl Rut: Písničky (Petrov) aVáclav Cílek: Krajiny vnitřní a vnější (Doplněk). Rutův spis je nejspíš první českou knihou naplněnou myšlením o hudbě (a její českosti) po dlouhých letech. Cílek je drobný cíl.
Jaroslav Formánek, spisovatel
1. Andrzej Stasiuk: Haličské povídky. Přeložila Jolanta Kamiňská (Periplum, 2001).
2. Paul Foster: Beckett a zen. Přeložil Tomáš Dvořák (Mladá fronta).
3. Květa Legátová: Želary (Paseka, 2001).
</TEXT>
<HEADING>
Eva Hauserová, publicistka
</HEADING>
<TEXT>
Nějak nejsem schopna honem nic vymyslet, snad bych hlasovala pro tu Betty Friedanovou: Feminine Mystique, protože mám radost, že konečně vyšel v češtině (přeložila Jaroslava Kočová) tenhle naprosto základní kámen feminismu.
Miloš Pohorský, literární historik
Dvě hodně odlišné prózy - vážné výpovědi zejména o generační zkušenosti myšlenkové a citové:
1. Ludvík Vaculík: Loučení k panně (Atlantis).
</TEXT>
<HEADING>
2. Josef Nesvadba: Peklo Beneš (Host).
</HEADING>
<TEXT>
3. Georges Duby: Věk katedrál. Umění a společnost 980 - 1420. Přeložila Zora Jandová (Argo). S poděkováním za soustavné objevování dávno zapomenuté "nádherné" reality.
</TEXT>
<HEADING>
Josef Jařab, amerikanista
</HEADING>
<TEXT>
1. V poslední době vydaná poezie Petra Kabeše. Je pozoruhodné, jak v procesu ZATĚŽKÁVÁNÍ současně povznáší. Myslím tu na sbírku Cash (Atlantis, 2001) a na Těžítka, ta těžítka (Atlantis, 2002).
2. Vladimír Karfík: Literatura je čitelná (Periplum). I když budeme v Evropě, bude potřeba se starat o kultivování českého jazyka a české literatury. (Další pěkný ediční počin mladého nakladatelství.)
3. Toni Morrisonová: Šalomounova píseň (Odeon). Další potvrzení literárních hodnot nobelovské laureátky a vynikající překladatelské práce paní Hany Žantovské.
</TEXT>
<HEADING>
Drahomír Šajtar, literární historik
</HEADING>
<TEXT>
1. Václav Černý: André Gide (Triáda). Pro skutečně celistvý komplex textů Václava Černého, zvlášť univerzitní přednášky, jež jsem měl čest poslouchat, a pro jejich kompletaci jako mimořádného editorského počinu.
2. Henri Pourrat: Kašpar z hor I/II (v překladu Jiřího Reynka vydala Literární čajovna Suzanne Renaud). Pro celistvé, kongeniální přetlumočení do zemité, bohatě vybavené, svěží a jadrné češtiny.
3. Těšínsko IV (Tilia). Čtvrtý svazek velkoryse koncipované, rozsáhlé vlastivědy Těšínska, věnovaný souborně folkloru a lidovému výtvarnému umění s množstvím dokumentárních fotografií barevných i černobílých.
Lubomír Dorůžka, hudební publicista
</TEXT>
<HEADING>
1. Ivan Klíma: Jak přežít blahobyt (Academia).
</HEADING>
<TEXT>
2. Josef Škvorecký: Pulchra (zatím rukopis). Obě práce mají společné téma - ne právě potěšitelný stav dnešního světa. Klíma je pojednává hutným esejem, kde je na malé ploše shrnuto všechno, Škvorecký formou science fiction. Objevuje se u něho poprvé, ale ve stejně úsporném rozsahu ztvárňuje totéž téma prostředky krásné literatury, která dovede pravdu přenést do jiné, vyšší roviny.
Zdenko Pavelka, editor Salonu, literární přílohy Práva
1. Ladislav Pecháček: Osvobozené kino Mír (Knižní klub).
2. Petr Hruška: Vždycky se ty dveře zavíraly (Host).
3. Robert Grant, Doug Naylor: Červený trpaslík - Nekonečno vítá ohleduplné řidiče. Přeložil Ladislav Šenkyřík (Argo/Marvil). Počet i pořadí byly vynuceny pravidly ankety.
Petr Dudek, redaktor BBC, publicista
1. Knut Hamsun: Po zarostlých stezkách. Přeložila Veronika Dudková (Mladá fronta).
2. Toni Morrisonová: Šalamounova píseň. Přeložila Hana Žantovská (Odeon).
3. J. M. Coetzee: Hanebnost. Přeložila Monika Vosková (Volvox Globator).
</TEXT>
<HEADING>
Tadeus Siwek, publicista
</HEADING>
<TEXT>
1. Niall Ferguson: Virtuální dějiny. Přeložil kolektiv překladatelů (Dokořán). Vyšla již v roce 2001 - já jsem se k ní dostal až letos - a Paolo Coelho: Poutník. Mágův deník. Přeložila Pavla Lidmilová (Argo).
2. Zygmunt Bauman: Tekutá modernita. Přeložil Blumfeld s.m. (Mladá fronta).
3. Střet civilizací? Dominance Západu, nebo dialog světových kultur (Evropský literární klub).
Marie Langerová, literární historička
1. Miloslav Topinka: Trhlina (rukopis).
2. Karel Thein: Rychlost a slzy (Prostor).
3. Vít Kremlička: Prozatím (Petrov, 2001).
</TEXT>
<HEADING>
Miloslav Topinka, básník
</HEADING>
<TEXT>
1. a) Věra Linhartová: Kaskády (Trigon). Dvojjazyčné francouzsko-české vydání. Nejkratší ze tří zařazených textů, Vodopád v Nači (Cascade de Nachi, říjen 1981), patří k těm nejúžasnějším, co kdy byly napsány. b) Ezra Pound: Cantos sv. I (Atlantis). Přeložila Anna Kareninová. Prvních 30 ze 117 zpěvů Poundovy básnické sumy, jež by celá měla vyjít v 5 svazcích. Největší překladatelská událost nejen tohoto roku.
2. Martin Rees: Náš obyčejný vesmír. Přeložil Aleš Drobek (Dokořán). S neobyčejně citlivým doslovem astrofyzika Jiřího Bičáka. Celý náš vesmír se lehounce chvěje. Kosmolog Rees tomu říká čeření prostoru.
</TEXT>
<HEADING>
Ludvík Kundera, překladatel a básník
</HEADING>
<TEXT>
1. Henri Bergson: Duchovní energie. Přeložili Marie Novotná, Ondřej Švec, Alena Macháčková, Tomáš Chudý a Josef Fulka (Vyšehrad). Snad tento významný překladatelský počin připomene, že Bergson byl spolu s Husserlem a Wittgensteinem hlavním inspirátorem myšlení 20. století.
2. Friedrich Nietzsche: Genealogie morálky. Přeložila Věra Koubová (Aurora). Četba dobrého překladu tohoto ve filozofii nepřekonatelného stylisty je vždy znamenitou lázní ducha.
3. Martin Reiner a Ivan Wernisch: Staré a jiné časy (Host). V době současného úpadku knižní kultury zaplaťpámbů za každou takovou hezkou knížku.
Antonín Jelínek, literární historik
1. Petra Hůlová: Paměť mojí babičce (Torst).
2. Encyklopedie jazyků Evropy (Volvox Globator).
</TEXT>
<HEADING>
Ivan Binar, předseda Obce spisovatelů
</HEADING>
<TEXT>
Jsou knížky, které vzplanou a pohasnou hity jedné sezony. Básník Zdeněk Rotrekl napsal román, který zůstane. Román stálice. Také dalším generacím bude osvětlovat jednu z nejtemnějších stránek našich soudobých dějin, odhalovat brutální metody komunistů, když byli u moci. Světlo přichází potmě (Atlantis, 2001). Pro druhý titul - také stálici - sahám k sousedům. W. G. Sebald brilantní vypravěčskou formou odkrývá zvolna a velice poutavě tajemství svého hrdiny. Zavede nás z britského Walesu kusem Evropy až do Prahy. Je to osud židovského chlapce zachráněného před nacisty. Román Austerlitz, vydaný loni v nakladatelství Carl Hanser v Mnichově, by měl být přeložen do češtiny. Je v něm kus naší historie.
</TEXT>
<HEADING>
Vladimír Borecký, kulturolog
</HEADING>
<TEXT>
1. Michel Mafesoli: O nomádství (Iniciační toulky). Přeložil Jiří Fulka (Prostor). Adekvátně přeložená kniha předního představitele současné francouzské sociologie každodennosti. Archetypální symbolika nomádismu, bloudění, exodu, propojená s aktuálními stereotypy turismu, otvírá neotřelé pohledy na funkci imaginace.
2. Irena Sľawiňska: Divadlo v současném myšlení. Přeložil Jan Roubal (Nakladatelství Studia Ypsilon). Neobyčejně zdařilá kniha polské divadelní teoretičky, seznamující s filozofickými, sémiotickými, antropologickými a sociologickými aspekty divadla. Záslužná zejména v pasážích přibližujících u nás přehlížené pohledy francouzské symbolické školy (Gaston Bachelard, Gilbert Durand).
3. František Dryje: Šalamounův hadr (Arbor Vitae). S ilustracemi Evy Švankmajerové. Poslední básnická sbírka Františka Dryjeho vycházející ze surrealistické tradice, bohatá na nevšední metafory, překvapivé básnické obrazy a vyzývavá filozofémata.
</TEXT>
<HEADING>
Ludvík Vaculík, spisovatel
</HEADING>
<TEXT>
1. Eda Kriseová: Perchta z Rožumberka (Paseka). Román není nijak strašně napínavý, ale zajímavý už jako příklad úspornosti, s níž autorka trvá na své myšlence. První verze byla v roce 1978 v Petlici. Poučení historické trochu jde proti spádu příběhu, ale souhrnně je to studie ženské duše: o odporu, o lásce a věrnosti. Nejzajímavější je pro mne ten Edin zájem!
2. Michal Viewegh: Účastníci zájezdu (Petrov, 2001). Proti obvyklým námitkám těch, kdo mají obvyklé námitky proti autorovi, trvám na tom, že je to výborně napsaná kniha. Její duch a poslání...? Nesoudím, vážím si dobré práce v tom smyslu, který nacházím já: je to entomologie dnešní společnosti. Však on Viewegh, až zjistí, že nic jiného v životě už samo se neukáže a nezjeví, půjde do hloubek sám.
3. Rozumět dějinám. Vývoj česko-německých vztahů na našem území v letech 1848 1948. (Kolektivní dílo historiků, vydané v nakladatelství Gallery na objednávku Ministerstva kultury ČR.) Ze všech těchto tří uvedených děl je nejpotřebnější! Stručná líčení, bohatá dokumentace!
Vladimír Pistorius, nakladatelský redaktor
1. Ludvík Vaculík: Loučení k panně (Atlantis).
2. Květa Legátová: Jozova Hanule (Paseka).
3. Petra Hůlová: Paměť mojí babičce (Torst).
František Listopad, básník
Vybrali jste si mě špatně. Mám vše zpožděné, i četbu:
1. Daniela Hodrová a kolektiv autorů: Poetika míst. Kapitoly z literární tematologie (H &amp;H, 1998).
2. Olga Tokarczuková: Pravěk a jiné časy. Přeložil Petr Vidlák (Host, 1999).
3. Revue Labyrint, ročníky 2000 - 2002.
Ladislav Soldán, literární historik
1. "...Jsem disgustován..." Vzájemná korespondence Sigismunda Boušky a Karla Dostála-Lutinova. Edičně připravil Pavel Marek (Gloria).
Jovanka Šotolová, šéfredaktorka literárního portálu www.iliteratura.cz
1. Helle Helle: Zbytky Přeložila Helena Březinová (Dauphin).
2. Petra Hůlová: Paměť mojí babičce (Torst).
3. Nicolas Ancion: Čtvrté patro. Přeložila Zora Jandová (Mladá fronta).
Jiří Peňás, literární kritik
1. Victor Klemperer: Chci podat svědectví. Deníky 1933 - 1941. Přeložil Radovan Charvát (Paseka).
2. - 3. Emil Hakl: Intimní schránka Sabriny Black (Argo), Michal Ajvaz: Zlatý věk (Hynek, 2001), Václav Kahuda: Proudy (Petrov, 2001), a když ještě přidám knížky Petry Hůlové, Ludvíka Vaculíka a Jiřího Kratochvila... tak to ukazuje, jak je česká próza silná. Všiml si toho už národ?
</TEXT>
<HEADING>
Josef Čermák, překladatel
</HEADING>
<TEXT>
1. Člověk českého středověku (ed. Martin Nodl a František Šmahel). Týmová práce popularizující tuto významnou etapu našich dějin v její každodennosti a zatíženou mnoha předsudky. Navíc součást znamenité edice nakl. Argo.
2. Slovník francouzsky píšících spisovatelů. Podobně jako ostatní slovníky nakl. Libri, úspěšně pokračující v edici odeonských slovníků, kniha aktuální potřebnosti, poctivé píle a trvalé hodnoty.
3. Encyklopedie středověku. Edičně připravili Jacques Le Goff a Jean-Claude Schmitt, přeložil kolektiv překladatelů. Užitečná velká encyklopedie vybraných středověkých témat v měřítku celoevropském. Ediční počin Vyšehradu.
Jiří Gruntorád, ředitel knihovny Libri prohibiti
1. Jan Cholínský: Poutník Josef Kalvoda (Dílo).
Zdeněk Beran, anglista
1. William Shakespeare: Hamlet. Překlad, úvodní studie a komentář Martin Hilský (Torst).
Markéta Kořená, literární historička
1. Nicanor Parra: Básně proti plešatění. Přeložil Petr Zavadil (Mladá fronta).
2. Petra Hůlová: Paměť mojí babičce (Torst).
3. Jaroslav Kříž: Postavy a světy (Práh).
Jiří Hanuš, anglista, překladatel
1. Soňa, Zdeněk a Michal Thomovi: Příběh čaje (Argo).
2. Emil Hakl: Intimní schránka Sabriny Black (Argo).
3. Miloš Urban: Paměti poslance parlamentu (Argo).
Karol Bílek, historik
1. Josef Hanzal: Josef Pekař - život a dílo (Karolinum).
2. Karel Kuča: Města a městečka v Čechách, na Moravě a ve Slezsku (Libri).
3. Zdeněk Kárník: České země v éře první republiky (Libri).
Miluše Zadražilová, rusistka
1. Hermann Hesse: Hra se skleněnými perlami. Přeložil Vratislav Slezák (Argo).
2. Friedrich Dürrenmatt: Údolí vzhůrunohama. Přeložila Jana Zoubková (Odeon).
3. Vladimir Nabokov: Ut pictur poesis. Přeložili Petr Borkovec a Jaroslav Kabíček (Triáda) a Květa Legátová, dilogie Želary a Jozova Hanzule, Paseka 2001 - 2002. Ta první - za jasnozřivost reflexe, svrchovanost překladu, nabídnuté východisko, druhá - z věrnosti autorovi, žánru antiutopie jako učebnice skepse, třetí - za odvahu "osobně pojatého" výboru ze spřízněného básníka, ta čtvrtá - kdyby paní Legátová potřebovala i můj hlas.
Josef Chuchma, publicista, vedoucí kulturní rubriky MF Dnes
1. Marek Slouka: Ztracené jezero (Paseka).
</TEXT>
<HEADING>
2. Milada Součková: Hlava umělce (Prostor).
</HEADING>
<TEXT>
3. Jiří Kolář: Záznamy (Paseka). Pořadí těch knih je dáno výhradně časem vydání. Té první si cením za stylistickou a tvarovou preciznost, té druhé za myšlenkové a umělecké vizionářství, té třetí za vůli nepodvolit se osobní nepřizni a svědčit o sobě i o světě.
</TEXT>
<HEADING>
Ladislav Hejdánek, filozof
</HEADING>
<TEXT>
1. Raymond Aron: Opium intelektuálů. Přeložila Helena Beguivinová (Mladá fronta). Významná inspirace i pro širší uvažování (lituji jen, že tam autor nedal také kapitolu o náboženství - či mýtu - vědy a tzv. pozitivních faktů; oč na aktuálnosti ztrácí kritika marxismu, o to aktuálnější by dnes byla kritika naročivé pseudovědeckosti). Vročení je sice loňské, ale do ruky mi knížka přišla až letos (snad skluz? - zato další jsou zcela čerstvé).
2. Jan Patočka: Péče o duši III (OIKOYMENH). Třetí díl obsahuje zejména provokativní Kacířské eseje, úvahy o dějinách a Evropě a důležité doplňky k "Negativnímu platonismu". Řada textů je publikována poprvé.
3. Miloš Rejchrt: O něco svobodnější (Kalich). S knihami rozhovorů se sice roztrhl pytel, většinou jsou zklamáním, ale tahle stojí za přečtení nejen církevníkům (a křesťanům vůbec), ale i historikům, pak mladším lidem, kteří to nezažili, a dokonce i lidem, kteří si libují jen v živém, čtivém textu.
</TEXT>
</DOC>
<DOC>
<DOCID>LN-20021228076</DOCID>
<DOCNO>LN-20021228076</DOCNO>
<DATE>12/28/02</DATE>
<TITLE>
Pozorovatelské vášně básníka Petra Kabeše
</TITLE>
<TEXT>
Těžítka, ta těžítka jsou čtvrtým a závěrečným svazkem díla Petra Kabeše (1941), jež shrnuje - v autorově nové redakci - básníkovu tvorbu od šedesátých let až do naší přítomnosti a které vydává brněnské nakladatelství Atlantis.
Jste hrozně líné, mé písně. Mám strach, že skončíte velice špatně... Citát z Ezry Pounda vyjadřuje v Těžítkách jeden z nesčetných paradoxů, do něhož je Kabešovo dílo ponořeno už od svého vzniku. Dílo mladého začínajícího básníka se rodilo na konci padesátých let z okouzlení čistotou poezie Jiřího Ortena, z jakoby polámané řeči Františka Halase, ze zemité všednosti básníků Května. Z těchto pramenů vzniká poezie omytá z nánosů schémat a rétoriky, jíž byla zavalena česká poezie ještě na počátku šedesátých let. Rodí se nový výraz. Jméno mu dává Kabešův generační druh, básník Miloslav Topinka: poezie v surovém stavu.
</TEXT>
<HEADING>
Slova na hranici jazyka
</HEADING>
<TEXT>
Její podobu pomáhal utvářet dnes již legendární časopis Sešity, jehož byl Petr Kabeš většinu času šéfredaktorem. Je to časopis, z něhož čiší energie raných avantgard. Najdeme tu řady ukázek z děl, která sice nemohla být po roce 1968 vydána, v současnosti však patří k těm nejvýznamnějším: díla Jiřího Gruši, Ivana Wernische, Jiřího Pištory, Miloslava Topinky, Věry Linhartové. Formovala se tu básnická generace, která radikálními zásahy do básnického jazyka nalezla nový smysl poezie. Která hnala slova na hranici jazyka. A svou tvůrčí razanci až brutalitu vyvažovala etickým postojem k životu a básnictví. Výsledky se ukazují už na prahu sedmdesátých let. Sbírka Petra Kabeše Odklad krajiny měla vyjít, ale už nevyšla v roce 1970. S ní už vstupujeme do měsíční krajiny plné puklin, kde řeč zadrhává, slova praskají. Kde jsme obklopeni pauzami, tichem, řečí jemných posunů, propadání. Řady přízraků z Kabešových sbírek ze sedmdesátých a osmdesátých let představují zároveň dokumenty doby: Obyvatelná těla, Skanseny, Pěší věc a další texty, které najdeme v čtyřsvazkovém souboru Kabešova díla, jsou výsledky básníkovy pozorovatelské vášně. Autor také prošel v sedmdesátých a osmdesátých letech řadou básnivých povolání. Byl plavčíkem, výčepním, nočním hlídačem, pozorovatelem počasí na meteorologické observatoři...
</TEXT>
<HEADING>
Nad propastí němoty, na okraji mlčení
</HEADING>
<TEXT>
Prostor jeho poezie se napíná a otevírá. Pronikají sem experimenty, které odkazují k dílu Jiřího Koláře anebo Emila Juliše. Vznikají zárodky koláží, které pracují s citáty, řežou, muchlají, znásilňují básnický text. Rozvracejí jazyk, a poezie Petra Kabeše se tak dostává až k zárodkům řeči, k abecedě a k jakémusi prvotnímu vnímání jazyka. V knize Těžítka, ta těžítka, k nimž napsal doslov Miloslav Topinka, se na nás komické, zadrhávající, uzlové situace hrnou z pouličních hovorů i z výpisků z četby. Pozorování řeči tvoří základní kámen Kabešova básnického příběhu. V něm je velmi živo, ba veselo, slova se tetelí před očima, nabývají na hmatatelnosti, na váze. A přitom cítíme, jak stojí nad propastí němoty, na okraji mlčení. Jazyk jako by tu neustále vypadával z obrazu a bezelstně, jak v němé grotesce, otevíral znovu svět plný poezie.
Kniha roku 2002
3. místo
Petr Kabeš TĚŽÍTKA, TA TĚŽÍTKA
Vydalo nakladatelství Atlantis, Brno 2002, 160 stran.
</TEXT>
</DOC>
<DOC>
<DOCID>LN-20021228077</DOCID>
<DOCNO>LN-20021228077</DOCNO>
<DATE>12/28/02</DATE>
<TITLE>
2. Jiří Kratochvil: Nesmrtelný příběh, Pavel Šrut: Zlá milá, Ivan Wernisch: Cesta do Ašchabadu neboli Pumpke a dalajlámové, Michal Ajvaz: Tyrkysový orel
</TITLE>
<TEXT>
3. Ivan Martin Jirous: Magorův zápisník, Thomas Bernhard: Obrys jednoho života, Naděžda Mandelštamová: Dvě knihy vzpomínek
2. - 3. Petr Kabeš: Kámen ze srdce, Heinrich Boll: Skupinový snímek s dámou, Albert Camus: Zápisníky III, Pavel Kosatík: Ferdinand Peroutka, Karel Srp: Toyen, Pavel Šrut: Brožované básně
</TEXT>
</DOC>
<DOC>
<DOCID>LN-20021228078</DOCID>
<DOCNO>LN-20021228078</DOCNO>
<DATE>12/28/02</DATE>
<TITLE>
rozhovor:
</TITLE>
<HEADING>
Příští rok zvýším tempo
</HEADING>
<TEXT>
Stala se taková věc: do LN docházely hlasy do ankety 'Kniha roku 2002' (výsledky naleznete na straně 13). Jeden z oslovených na druhé místo řadil Účastníky zájezdu: "Proti obvyklým námitkám těch, kdo mají obvyklé námitky proti autorovi, trvám na tom, že je to výborně napsaná kniha. Její duch a poslání...? Nesoudím, vážím si dobré práce v tom smyslu, který nacházím já: je to entomologie dnešní společnosti. Však on Viewegh, až zjistí, že nic jiného v životě už samo se neukáže a nezjeví, půjde do hloubky sám."
LN: Tipnete si, od koho hlas přišel?
Říkáte to tak významně, vyloučit se nedá nikdo...
</TEXT>
<HEADING>
LN: Od Ludvíka Vaculíka.
</HEADING>
<TEXT>
Těší mě. Moc. A že nejdu do hloubek? Proti tomu asi nemůžu nic namítat, třeba mi to prostě není dáno. Ale mně je v mojí prostřednosti dobře. Navíc si neskromně myslím, že se v mých knihách dají občas najít i místa, která nejsou úplně mělká. Když například vyšli Zapisovatelé otcovský lásky, což je román o vztahu rozvedeného otce a dospívající dcery, dostal jsem spoustu dopisů od rozvedených otců. A troufám si říci, že ti mi občasnou hloubku neupírali. Ale samozřejmě vím, že nejsem žádný velký myslitel. Koneckonců, jak už jsem kdesi napsal, spisovatel není povinen mít hluboké myšlenky, od toho tu jsou jiní. Spisovatel má vyprávět příběhy.
LN: Letos víříte vody Báječnými léty s Klausem, plánuje se film. Čekal jste takový rozruch?
Nijak velký rozruch nepozoruji. To, co se kolem knihy seběhlo na jaře, se čekat dalo.
LN: Co uděláte, pokud šéf ODS přijde na Hrad? Emigrujete?
Oddám se dočasně smutku a přestanu poslouchat novoroční projevy. Případně můžeme zkusit nějakou nenásilnou akci občanské neposlušnosti.
</TEXT>
<HEADING>
LN: Jste vývojem skutečně tak zhnusený?
</HEADING>
<TEXT>
Ne. Nemyslím si, že Báječná léta s Klausem jsou dílem životem zhnuseného autora - vždyť je tam až kýčovitě optimistický závěr: Kvidova dívka rozmotá klubko provazu a na jeho konci najde snubní prstýnek... Ten román se prostě odehrává v určitých dobových kulisách, jinak je to opět celkem veselý příběh o celkem fajn rodině. Ale nepopírám, že společensko-politický vývoj v 90. letech pro mě byl zklamáním, to tam je řečeno zřetelně.
LN: Václav Klaus už pět let v čele vlády nestojí. Proč se symbolem polistopadové éry pro vás stal právě on? Proč ne Zeman?
Klaus byl v devadesátých letech mnohem víc vidět, nicméně můj názor na Zemana je neméně kritický. Před týdnem jsem napsal ve fejetonu v Lidovkách, že patřil k nejpracovitějším a nejinteligentnějším hulvátům, jaké tato země měla. Když vyšla Výchova dívek v Čechách, věčně se někdo ptal, jestli si opravdu myslím, že je české školství tak špatné. A já říkal: Napsal jsem přece román, nikoliv pravdivou zprávu o českém školství. Potřeboval jsem komický kontrapunkt k Beatině love story, a tak jsem účelově zkarikoval pár učitelů. Samozřejmě, že jsem znal i učitele, kteří učí skvěle, a mohl bych o nich psát oslavné medailonky, ale do románu se mi to téma nehodilo. Čili ani Báječná léta s Klausem nejsou souhrnnou zprávou o české společnosti 90. let, je to prostě román. Klaus představuje jen komické pozadí děje jako komunisté v Báječných letech pod psa. Pro obsazení do role politického padoucha nicméně udělal maximum.
LN: Nedávno jste řekl, že do příští knížky už vám politik nevstoupí. To myslíte navždy?
Navždy asi ne, ale v té nové, která vyjde v dubnu, opravdu žádný nebude. Bude se to jmenovat Případ nevěrné Kláry - a jak už název napovídá, jde o zcela apolitickou záležitost.
</TEXT>
<HEADING>
LN: Detektivka?
</HEADING>
<TEXT>
Tak trochu, přesněji řečeno, příběh s tajemstvím. Padesátiletý detektiv se zavedenou soukromou kanceláří je jednoho dne osloven známým spisovatelem, který mu nejdřív tvrdí, že chce psát román o soukromém detektivovi a sbírá materiál. Záhy ale vyjde najevo, že ve skutečnosti chce nechat sledovat svoji partnerku. Jinými slovy jsem se tu masochisticky obětoval. Jako kdysi Hrabal za sebe v románu Vita Nuova nechal vyprávět svou ženu, i já tady na své alter ego nahlížím cizíma očima. Pochopitelně sebeironicky, což mi coby paranoidnímu žárlivci snad tentokrát nikdo neupře.
LN: Autobiografie?
Pevně doufám, že ne. Spíš pokus prožít si ve fiktivním příběhu bezbolestně něco, co ve skutečnosti dost bolí.
LN: Politiku jste tedy z románu odsunul. Ale od září jste začal psát do Lidovek Poslední slovo, což politická glosa přece jen je.
Párkrát v životě už jsem novinové fejetony psal. Pořád mě to baví, je to pro mě řemeslná výzva. Napsat něco aktuálního či vtipného, co bude mít přesně dvaačtyřicet řádek... Hlavně mi to ale dává možnost vyjádřit "občanské" názory, které by kdybych je propašoval do románu z textu trčely.
LN: Možná škoda, že vás to nenapadlo před Báječnými léty s Klausem.
Myslíte, že politické téma v tom románu čtenáře obtěžuje? Tohle asi zhodnotí čas. Pár lidí mi naopak řeklo, že kdyby moje zásluha spočívala jen v tom, že jsem zkonspektoval Klausovu knihu Narovinu, nebylo by to prý málo.
LN: Kdysi jste řekl, že jako vystudovanému pedagogovi vám přijde legrační, když do školství mluví každý, kdo chodil do školy. Není to s politikou totéž?
Ale já si nehraju na politologa ani ekonoma. Netroufal bych si samozřejmě s Klausem vstoupit do debaty o ekonomii, to jsem už řekl mockrát jasně. Můj selský rozum mi jen říká, že v některých věcech se Klaus navzdory svému sebevědomí fatálně mýlí například když zabrousí do literatury, výtvarného umění, historie, ekologie a podobně.
LN: Po úspěchu Báječných let pod psa jste odcházel z venkova do Prahy s tím, že toužíte po centru života. Teď se vracíte do Sázavy, stavíte tam dům. Začalo vám maloměsto chybět?
Kdybych řekl, že mi chybí maloměsto, přiznal bych svoje maloměšťáctví...
</TEXT>
<HEADING>
LN: ... to snad ne.
</HEADING>
<TEXT>
Mně, jakkoli to bude znít banálně, chybí spíš klid, příroda. Strávil jsem v Sázavě pětadvacet let. Přistihl jsem se už mnohokrát, když tak v pátek koukám z balkonu nuselského bytu, jak všichni odjíždějí někam ven, že taky cítím touhu vypadnout z města. Ale není to definitivní odchod z Prahy, na to ji mám příliš rád. Narodil jsem se tu, mám tu kamarády, pracovní povinnosti, učím tvůrčí psaní na Literární akademii Josefa Škvoreckého... Takže budu spíš pendlovat. Nedávno mi Pavel Kohout vyprávěl, že má hned tři životy: jeden vídeňský, jeden pražský a jeden sázavský. Vím, o čem mluví, protože přijet ze Sázavy do Prahy znamená žít jiný život. A obráceně. Není to ztráta, ale obohacení.
LN: Fakt, že vystupuje ve svých knihách, vzala vaše rodina údajně klidně. Jak to vzali Sázavští?
Nepsal jsem nikdy o Sázavě nijak zle, spíš naopak. Názory Sázavských moc neznám, zprostředkovaně mi o nich referuje otec, který v Sázavě dělal starostu. Teď prohrál volby a byl z toho dost zklamaný - napsal jsem o tom článek, reakce na něj byly pochopitelně kontroverzní. Uvidíme. Ale i v Praze mi někdo dvakrát vypustil kola u auta. To je nevyhnutelná daň za to, když začnete vyčnívat z řady. Když získáte tisíce sympatizantů, jaksi automaticky k nim dostanete minimálně desítky, možná stovky nepřátel. Na padesát milých dopisů pochopitelně připadá nějaký ten nenávistný anonym. Někdy navíc ani nejde o to, co píšete, ale o to, jak vypadáte. I pouhá fyziognomie může být důvodem k averzi. Prostě něco za něco.
LN: Nelitujete, že jste si média tak pustil do života? V duchu se s vámi ženilo půl republiky.
Když pominu některé začátečnické chyby, jako že jsem si při rozhovoru s novinářkou dal o dvě deci vína víc a byl jsem pak upřímnější, než jsem chtěl, tak se v médiích nijak extrémně neodhaluji. Na mnoho otázek po mém soukromí ale klidně odpovídám, neboť ve svém životě nedělám snad nic až tak odporného, lidsky nepochopitelného, takže nemám co tajit. To se týká i svatby. Vadí mi spíš nejrůznější dezinterpretace, jako když například bulvár napíše "Viewegh se musel ženit.". Ženil jsem se z čiré lásky, žena otěhotněla až po svatbě, jenže podstatou bulváru je vyrábět skandály, všechno poplivat. Podobné věci mě mrzí - ale nejde s tím nic moc dělat.
LN: Hodláte být opatrnější?
Jsem opatrný. Občas si bulvár dokonce koupím, abych - jak říká Aňa Geislerová zjistil rozsah škod.
LN: Pár let už učíte tvůrčí psaní. Jak jste spokojený?
Pořád mě to docela baví a především té škole fandím. Pro stovky studentů, kteří se nedostanou na jinou vysokou, je to potřebná alternativa. Ta škola možná trpí nejrůznějšími dětskými nemocemi, ale jedna věc se povedla určitě - vytvořit inspirativní prostředí, získat jako učitele zajímavé osobnosti.
</TEXT>
<HEADING>
LN: Co je tam pro vás signálem talentu?
</HEADING>
<TEXT>
Mým studentům je osmnáct, dvacet a očekávat, že v tomhle věku napíšou skvělou, stylisticky i kompozičně propracovanou povídku je nerealistické. Ale já už dneska snad dokážu říct - protože jsem takových textů četl stovky - jak vypadá podprůměrný, průměrný a nadprůměrný text dvacetiletého autora. Ale tohle se pozná i ve třídě. Někdo začne číst a najednou celá třída zostražití, nikdo nevyrušuje a rozhostí se takové to pozorné ticho.
LN: Jste vlastně prvním kritikem svých žáků. Dáváte jim něco, co vy od svých kritiků marně čekáte?
Učitel tvůrčího psaní je v jiné pozici než literární kritik. Naši studenti si školu platí, a já tudíž svůj seminář chápu jako jakýsi placený servis. Snažím se být shovívavý, tolerantní, spíš chválit, povzbuzovat. Ze mě by si kritici měli vzít příklad! Kritik může být velmi jízlivý, na státní škole může docent studenta bez milosti vyhodit, protože před branami stojí další stovky, ale já se studentům přece nemůžu posmívat, když si to sami platí... Naše škola není sítem na talenty, alespoň já ji tak neberu. Jde myslím o to dát prostor a příležitost všem.
LN: Vy ovšem nejste student a literární kritik nemůže být shovívavý. Slyšíte přece jen občas slova, která pro vás mají význam?
Ano, ale málokdy od literární kritiky; že je naše kritika v dlouholeté krizi, ostatně uznávají i někteří kritici. Když ale dám svůj rukopis nakladateli Martinu Pluháčkovi, když ho přečte Ladislav Verecký nebo Jirka Peňás a shodnou se, že ta či ona pasáž či povídka je slabá, srazím poslušně kufry a vyřadím ji. Jejich literárnímu úsudku většinou důvěřuji. Jiný příklad: psal o mně i Jiří Kratochvil, velmi kriticky, ale cítil jsem, že to je psané nepředpojatě, s jistým pochopením. Prostě se střetává jeho a moje pojetí literatury a on se mi snaží jaksi otcovsky poradit. Já s ním nemusím souhlasit, ale zajímá mě to, přemýšlím o tom, a především vím, že v tom z jeho strany není zlý úmysl.
LN: Když začínáte nový text, myslíte na výtky, kterých se vám dostává?
Ne. Bohužel nebo bohudík mě už asi nikdo nepředělá.
</TEXT>
<HEADING>
LN: Kam se chodíte uklidnit? Do lesa?
</HEADING>
<TEXT>
Víc mi pomůže, když si s hrnkem kafe nebo skleničkou vína sednu do svého oblíbeného křesla a vezmu si nějakou dobrou knížku. Tak dvacet minut mi obvykle trvá, než si vyčistím hlavu, než se dokážu zkoncentrovat, ale jakmile se nechám vtáhnout do děje, postupně se uklidním.
LN: Kdy čekáte rodinu?
V dubnu. Bude to takový dubnový hattrick: nové dítě, nový dům, nová kniha.
LN: Ta kniha bude za třináct let dvanáctá v pořadí. Není to příliš?
Ne. Dokonce uvažuji, že bych příští rok tempo ještě trochu zvýšil. Jednak splácím hypotéku a jednak mě to pořád baví. Napsat román za tři měsíce pro mě nikdy nebyl problém. Nepíšu koneckonců Vojnu a mír, nýbrž doufám - inteligentní střední proud. Tak proč ne dva romány do roka?
LN: Sám ale přiznáváte, že máte problémy s koncentrací. Není za tím právě nadprodukce?
Nad poznámkami o nadprodukci se vždycky usmívám. Já jsem totiž v podstatě líný a pracuji naopak hrozně málo. Vstanu klidně ve čtvrt na deset a než přečtu noviny, je půl jedenácté. Pak tři hodinky píšu a napíšu tři čtyři stránky. Za měsíc jich mám přes stovku, za dva celý román. Mně to připadá až nesnesitelně snadné. Vím, že se rouhám.
LN: Jenže poprvé to bude detektivka či přinejmenším kniha s tajemstvím. Nechce přece jen větší přípravu? Co když zahradníka čtenář nachytá na druhé stránce?
Od března jsem nečetl nic jiného než detektivky, protože jsem chtěl nasát atmosféru detektivních příběhů. Dva měsíce jsem si dělal různé poznámky a dějové grafy. Žádnou superzáhadu v té knize sice neřeším, ale určité prvky napětí tam budou. Kromě toho jsem absolvoval velmi zajímavý několikahodinový pohovor s předsedou asociace detektivních agentur, panem doktorem Kameníkem. Ale ani tak nevylučuji, že až bude doktor Kameník nebo jiný soukromý detektiv román číst, možná se pobaví stejně, jako se můj kamarád lékař směje nad seriálem Nemocnice Chicago Hope.
S NEJ mám vždycky problém. Snad můžu říci, že drobnou či větší radost mi loni udělala hned celá řada věcí a lidí zejména pak moji blízcí a kamarádi. Velmi mě také potěšila jedna fotografie z ultrazvukového vyšetření.
Nejvíc se těším v příštím roce asi na duben, kdy to zatím černobílé stvoření poprvé uvidím v barvě, a kdy by měl být zároveň hotový dům v Sázavě.
Odpovědi M. Viewegha na anketní otázky LN
</TEXT>
</DOC>
<DOC>
<DOCID>LN-20021228079</DOCID>
<DOCNO>LN-20021228079</DOCNO>
<DATE>12/28/02</DATE>
<TITLE>
1. Co vás v roce 2002 nejvíce potěšilo a jaký byl váš největší zážitek?
</TITLE>
<TEXT>
2. Co čekáte a na co se těšíte v roce 2003?
Aleš Valenta lyžařský akrobat
1. Nejvíc mě potěšilo zprovoznění Acrobat Parku ve Štítech, moje sportovní úspěchy a poznávání nových lidí.
2. Těším se na všechno, co přijde.
Petr Fejk ředitel ZOO Praha
1. Potěšilo mě, že nás po povodních veřejnost začala sama hájit. Dala najevo, že nám věří.
2. Nevím, jestli se nám to podaří - ale pokud ano, tak se nejvíc těším, až začnou růst náhrady za povodní zničené expozice.
</TEXT>
<HEADING>
Kateřina Neumannová, lyžařka
</HEADING>
<TEXT>
1. Olympijská pátnáctka, kde jsem získala bronz. Teď dodatečně snad i stříbro. A s ničím nesrovnatelnou radost mi udělala zpráva, že čekám miminko.
2. Jednoznačně narození potomka.
Daniel Dvořák, ředitel ND
1. Nejvíc mě potěšila vlna solidarity s ND v souvislosti s povodněmi.
2. Zájem o naše představení začal rapidně stoupat. Což, spolu s vědomím toho, co chystáme, mě naplňuje optimismem.
Jaroslav Hřebík fotbalový trenér
1. Nejvíc mě potěšilo, když mi moje devětadvacetiletá dcera oznámila, že čeká miminko.
2. Nikdy se moc netěším, většinou se nechávám překvapit, ale doufám, že mi příští rok něco pěkného přinese.
Ivan Mládek hudebník a moderátor
1. Jako humoristu mě v roce 2002 potěšil jeden ruský film - Svéráz národního lovu.
2. A jako humorista se v příštím roce nejvíc těším, až bude Zeman prezidentem.
</TEXT>
<HEADING>
Ivan Hlas, hudebník
</HEADING>
<TEXT>
1. Rok 2002 byl pro mě a rodinu úspěšný, dokonce mi po dlouhé době vyšla deska. Ale jinak mě vzhledem ke všem událostem nic nepotěšilo.
2. Očekávám, že bude lepší než uplynulý (to si říkám už tři roky). Ale teď nějak tuším, vím, že bude.
Petr Janda hudebník
</TEXT>
<HEADING>
1. Jednoznačně 40 let Olympiku, nejkrásnější koncert.
</HEADING>
<TEXT>
2. Soukromí jsem odsunul trošičku stranou (má nějaké trhliny), život se bude dál točit kolem Olympiku. Budeme pokračovat v turné a doufám v novou desku.
Iveta Kováčová moderátorka a zpěvačka
1. Celkově jsem spokojená. Mám práci, co mě baví, postupně objevuji nové věci v oblasti muziky, koncerty...
2. Očekávám, že najdu spolehlivého managera a doufám v nové CD.
Tomáš Enge aut. závodník
1. V první řadě, že jsem přežil bez úhony, což je při mém povolání nejdůležitější. Sezona byla úspěšná.
2. Rok 2003? Závodění, zlepšování se, postupovat dál v závodní kariéře. A samozřejmě zdravíčko.
Veronika Žilková herečka
1. Mám ohromnou radost, že jsem rok 2002 přežila.
2. A od roku 2003 očekávám, že ho také přežiji.
Barbora Hrzánová herečka
1. To, že jsem ho přežila, to je zážitek.
2. Těším se na volno, jestli nějaký vůbec mít budu.
Svatopluk Karásek evangelický kazatel, hudebník a poslanec
1. 13. prosinec, že nás oficiálně Evropa pozvala do EU.
2. Těším se, že referendum dobře dopadne a my do unie vstoupíme.
Zdeněk Srstka herec a kaskadér
1. Nic mě nenapadá. Zážitkem je sám fakt, že se mi podařilo po včerejšku vstát...
2. Těším se na jaro, sluníčko, že budu cvičit, abych měl sílu (bude tu MS v benchpressu, kde se chci zúčastnit) a na zvířátka.
Jaroslav Hutka písničkář
1. Potěšilo mě stěhování.
2. Těším se že budu žít.
Jiří Dědeček písničkář
1. Mně se celý rok zdál krásný. Budu trošičku sobecký, vyšla mi knížka, to mi udělalo radost.
2. Těším se že natočím desky, co jsem si připravil. A že dceru vezmou na konzervatoř.
Jaroslav Svěcený houslista
</TEXT>
<HEADING>
1. Potěšil mě zájem veřejnosti o klasickou hudbu.
</HEADING>
<TEXT>
2. Těším se, že budu pokračovat ve svém projektu Slavné pražské housle, v němž budu mít možnost si zahrát na historické nástroje.
Dan Bárta zpěvák a skladatel
1. Obecně vzato byl celý rok 2002 mým největším loňským zážitkem.
2. V příštím roce se těším na to, že to, co jsem prožil v roce 2002, bude ve srovnání s tím, co prožiji v roce 2003, úplné nic.
Alice Nellis režisérka
1. Největší radost mi udělala kamarádka Theodora, která přivedla na svět syna Alfréda.
2. Příští rok mi udělá radost už jen tím, že přijde, a to už je první krok k tomu, aby přinesl něco pěkného.
</TEXT>
<HEADING>
Janek Ledecký muzikant
</HEADING>
<TEXT>
1. Největší radost mi udělalo to, že jsem si z Ameriky přivezl nazpívaného Hamleta. Je to zážitek, jak to Američanky nazpívaly. Klidně vám ho zapůjčím.
2. Že Galileo bude dál v divadle fungovat, tak jak fungoval doposud.
Pavel Anděl moderátor a herec
1. Největší radost mám z toho, že se nepřestala vydávat dobrá česká muzika a že ceny CD šly dolů.
2. Že příští rok přežiji (možná). A doufám, že se v rádiích bude objevovat více dobré české muziky.
Ondřej Neff novinář a spisovatel
1. Potěšilo mě, že jednání s Evropskou unií dopadlo dobře a přešlapování přede dveřmi skončilo.
2. Těším se, že občané pochopí, že to je pro nás skvělá věc a v referendu se rozhodnou do těchto dveří vstoupit.
Jan Borna divadelní režisér
1. V paměti mám představení Hanky Burešové, kde výborně hráli Chantal Poullainová a Jirka Lábus.
2. Divadlo v Dlouhé bylo zatopeno, snad v září dojde k jeho znovuotevření.
Jan Kraus herec a moderátor
1. Práce na filmu Městečko. Byl to opravdu velký zážitek.
2. Na všechno. Bude-li.
Olga Sommerová spisovatelka a režisérka
1. Potěšilo mě pobývání mezi venkovskými lidmi, s nimiž jsem točila Konec světa v srdci Evropy.
2. Těším se na něco objevného, co přijde a o čem netuším. Těším se, že příští rok prý bude příznivější.
Luboš Hilgert trenér a manžel vodní slalomářky
1. Že Štěpánka i s tím nepříliš dobrým přístupem na MS dokázala, že do té světové špičky patří.
2. Že Štěpánka bude opět závodit s cílem vyhrávat. Letos to občas spíš přála soupeřkám.
Iva Hüttnerová výtvarnice a moderátorka
1. Asi "svatební cesta po dvaceti letech" do Ameriky.
2. Už mám zkušenost, že když se na něco moc těším, nedopadne to nejlíp. Takže možná jediné těšení je, že začnu zase pracovat na zahradě.
Lou Fanánek Hagen hudebník
</TEXT>
<HEADING>
1. Asi že jsem přežil.
</HEADING>
<TEXT>
2. Těším se na hodně věcí, na letní turné, na přípravu dalšího muzikálu a na to, že nás nepostihne žádná meziplanetární katastrofa.
Štěpán Mareš výtvarník
1. Potěšilo mě, že mi vyšla knížka kreseb a komiksů s odcházejícím nahým prezidentským párem na titulu.
2. Těším se, že se třeba v politice objeví nějaké nové nehezké obličeje, které se mi budou dobře kreslit.
</TEXT>
</DOC>
<DOC>
<DOCID>LN-20021228080</DOCID>
<DOCNO>LN-20021228080</DOCNO>
<DATE>12/28/02</DATE>
<TITLE>
téma
</TITLE>
<TEXT>
V roce 1902 v posledním prosincovém čísle Humoristických listů kdosi (soužený rakouským útlakem) veršoval na adresu svatého Silvestra, tehdy ještě Sylvestra: "Čechům Ty dán za patrona podle všeho být jsi měl. Přátelská nás víže spona, týž los nám je za úděl: jako Ty jsi, tak jsme i my v kalendáři posledními." Kdo byl vlastně muž, kterého se autor bratrsky dovolával?
Opapeži Silvestru I., kterému římská liturgie přiřkla 31. prosinec, se toho moc neví. Narodil se v Římě někdy v polovině 3. století, byl vysvěcen na kněze a když za císaře Diokleciána vypuklo pronásledování křesťanů, zřejmě přežil v úkrytu na Monte Soracte. V roce 314 byl zvolen římským biskupem se značnými pravomocemi. Dal postavit kostel nad Priscilinými katakombami, ve kterých byli pohřbeni křesťanští mučedníci. Stejného místa odpočinku se roku 335 dočkal i sám. Později se stal jedním z prvních uctívaných světců, jehož kult se do střední Evropy, a tedy i k nám, postupně šířil od 11. století. Když se v průběhu 16. století ustálil v křesťanském světě gregoriánský kalendář a s ním konec roku na 31. prosinci, dostal Silvestrův svátek další tón, neboť ho církev zahrnula do svátečně zamýšlené nálady Vánoc. V roce 1903 bratři Mrštíkové v kronice Rok na vsi o rituálech posledního dne roku psali: "...všemi zvony svolána byla Habrůvka do božího chrámu, aby se rozloučila se svým starým životem a než se den obrátí, nastoupila nový. Bylo slavnostní požehnání v podvečer a dědinka, klečíc na kolenou v ozářeném kostele, děkovala milosrdenství za všecka dobrodiní, jakých se jí dostalo z rukou páně." Máme snad věřit, že ještě před sto lety se přelom roku skutečně slavil jen důstojně? Zalistujme o pár let zpátky (do Herrmannova Otce Kondelíka a ženicha Vejvary): "Teď mi řekni, starouši, co budeme dělat zítra, na Sylvestra," hovořila v roce 1896 ke svému muži paní Kondelíková. "Nechtěl bysi s námi zůstat doma? Heleď, to je vlastně takový den pro rodinu a ne pro ty řvanice v hospodě." Ale pan mistr byl tohoto názoru: "V deset hodin jste ospalé jak koťata - pak bych tu dřepěl sám - a právě ta sylvestrovská půlnoc je tak smutná bez veselé společnosti..."
</TEXT>
<HEADING>
Jak svatý Silvestr k radovánkám přišel
</HEADING>
<TEXT>
Pro vysvětlení, kde se na světcův den vzala všeobecná rozvernost, musíme opět sáhnout hluboko do dějin. V druhé polovině prosince, přesněji od 17. do 23. toho měsíce, slavili staří Římané saturnálie, věnované bohu Saturnu, kterého si ztotožňovali s nejvyšším řeckým bohem Kronem. Podle Malé encyklopedie Vánoc Valburgy Vavřincové "slavnost byla spojena s karnevalovou bujarostí, hlučnou zábavou, nevázanými žerty, dobrým jídlem a pitím. Všichni se radovali, dávali si dárky a vzpomínali na zlatý věk lidstva, kdy vládl Saturnus a nebylo chudých, nemocných ani starých a všichni se jen veselili a opěvovali lásku." Během středověku sice církev vytěsnila pohanské saturnálie křesťanskými Vánocemi, ale lidé se bujných radovánek nehodlali vzdát a přesunuli je na přelom roku. Kromě zmíněného veselí v nich ovšem zůstala řada pohanských zvyků, dodržovaných především o prvním lednovém dni. Takže: Co budeme dělat na Nový rok, budeme dělat po celý rok, z čehož vyplývá, že nemáme pracovat. Nesmíme jíst nic z drůbeže, ba ani zajíce, aby nám neuletělo a neuteklo štěstí. Zato servírujeme vepřové, neboť prasátko štěstí přináší. Jíme také čočku a v kapse nosíme minci, aby se nás držely peníze. Hospodyně nesmí nechat viset prádlo, protože by jí přineslo soužení. Hlídáme si, kdo první zazvoní u našich dveří. Bude-li to stařena, prožijeme příští rok v hádkách a nepříjemnostech, bude-li to děvče či chlapec, přinášejí nám lásku a svornost. A tak dále.
</TEXT>
<HEADING>
Stoleté oslavy: už ze všech sil
</HEADING>
<TEXT>
Zvyk rozjet na Silvestra velkou zábavu a nalít si do hrdel se pevně ustálil s příchodem 20. století, o kterém se věřilo, že načíná zlatý věk svobody, pokroku a z nich vyplývajícího všeobecného bohatství. Ta počáteční exploze přišla vlastně dvakrát. Poprvé o půlnoci z roku 1899 na rok 1900, mylně považované za časový zlom dvou tisíciletí. Druhá pak už správně o rok později. Přesně před sto lety, v poslední den roku 1902, se tedy už slavilo ze všech sil. A tak se v Dopolední Národní Politice objevilo i pozvání: "Sylvestr zpěváckého spolku pražských typografů se koná 31. prosince v sále konviktském s bohatým a cenným žertovným programem. Provedeny budou opery 'Ouklady a láska' od K. Pospíšila a 'Otello a Cisdemona' od K. Weise, dále žertovné sbory od K. Jahody, Frant. Maršíka a J. Krtinského (vesměs novinky). Solové výstupy osvědčených komiků V. Bartuška a K. Sůvy. Po programu taneční zábava. Vstupné v předprodeji za osobu 40 kr, u pokladny 50 kr." Svolával se také Klub cyklistů "V před", Sportovní kroužek "Viktorie", Stará garda mechaniků a elektromontérů či Spolek českých obchodních cestujících. Těm, kteří se naopak hodlali veselit doma, nabízel V. J. Vondráček z Perlové ul. č. 10 "výtečná tu - i cizozemská přírodní vína v lahvích původního plnění a francouzské šampaňské prvních firem." A pan Václav Chmel ze Spálené ul. č. 7 inzeroval "veškerými kapacitami lékařskými uznané pražské šunky, syrové od 3 zl. výše, též v chlebě pečené. Račte si výklad prohlédnouti." Ke všeobjímající náladě přispěla i policejní zpráva o radostné události: "Dnes, 31. prosince o 4. h ranní narodila se v separaci bezpečnostního oddělení 40leté tulačce Marii Vackové dcera. Matka s dítětem odnesena byla do porodnice." Poněkud chmurnější novinky ovšem přišly z Polabí, kde (zatímco zbytek monarchie se silvestrovsky veselil) pokračující povodeň ohrožovala řadu obcí. "Obyvatelé, zvyklí sice na vysokou vodu, postrašeni jsou nejvíce ničivou silou silných desek ledových, které ve vrstvách vysokých do stavení se opírají." Týkalo se to Veletova, Záboře, Starého Kolína, Tří Dvorů, Hradištka, Osečku a Libic.
</TEXT>
<HEADING>
A přišel 1. leden 1903
</HEADING>
<TEXT>
Zmožení vyspávali opičku, spořádaní navštívili populární koncert, který Česká filharmonie pořádala při stolech v Národním domě na Královských Vinohradech. A na stránkách Humoristických listů opět kdosi veršoval: "Loňský rok se k nám tak choval, jako Vídeň má ve zvyku, vyhrabal nás do troníku a všelijak dopaloval. Kýž nás trochu více šetří jeden tisíc devět set tři." O dva měsíce později zemřel František Ladislav Rieger. Eliška Krásnohorská napsala, že jeho velkolepým pohřbem skončilo celé 19. století.
Zmožení vyspávali opičku, spořádaní navštívili populární koncert, který Česká filharmonie pořádala při stolech v Národním domě na Královských Vinohradech. A na stránkách Humoristických listů opět kdosi veršoval: "Loňský rok se k nám tak choval, jako Vídeň má ve zvyku, vyhrabal nás do troníku a všelijak dopaloval. Kýž nás trochu více šetří jeden tisíc devět set tři." O dva měsíce později zemřel František Ladislav Rieger. Eliška Krásnohorská napsala, že jeho velkolepým pohřbem skončilo celé 19. století.
</TEXT>
</DOC>
<DOC>
<DOCID>LN-20021228081</DOCID>
<DOCNO>LN-20021228081</DOCNO>
<DATE>12/28/02</DATE>
<TITLE>
téma
</TITLE>
<TEXT>
O půlnoci z 31. prosince 1992 na 1. ledna 1993 zemřela Československá republika. Pomineme-li epizodu protektorátu a Slovenského štátu, žila rovných 27 094 dnů. Poslední den staré federace a první den nových republik byla zima. Na československých hranicích teplota klesla na minus sedmnáct. Všeobecná nálada přesto vřela, stačí zalistovat deset let starými novinami. Ostatně, posuďte sami...
* Za svůj život jsem prožila a přežila šest státních převratů a vzniků nových režimů," řekla Lidovým novinám socioložka Jiřina Šiklová. "Tohle bude sedmý zánik a vznik dalšího státního útvaru. Přežiju i tento. Už asi nikdy mě nebude dojímat další vlajka stoupající na žerď."
* Ve spekulacích o tom, kdo bude prvním českým velvyslancem ve Slovenské republice, nejvíc padalo jméno Miroslava Macka. On sám tu možnost nepopřel.
* Hvězdopravec Vítězslav Čížek na stránkách MF Dnes varoval, že rok 1993 bude ve znamení tří konjunkcí Urana s Neptunem, což se stalo například v roce 1821, kdy se Evropa vzpamatovávala z napoleonských válek. "Je to konstelace ničivá, vyvolává agrese, pády říší, změny hranic, náboženské, politické a občanské války," tvrdil. "Bezbřehé projekty už berou za své (Maastricht, ECU a pod.) a panevropští utopisté si budou muset uvědomit rozdíl mezi státem a společenstvím svébytných jedinců s vlastní identitou, vybrat si mezi spojením duchovní a kulturní elity všech zemí a nebezpečnou integrací proletářů ducha." Přesto astrolog povzbudivě dodal: "Destruktivní spojení Urana s Neptunem sice nenechá kámen na kameni, ale na druhé straně uvolní prostor. Na tomto prostoru už můžeme rozehrát své představy a touhy a začít budovat něco zgruntu nového." Zároveň ovšem varoval: "Hvězdy nám pomohou zbourat staré a přežité. Ale to nové za nás nepostaví. Konjunktura proroků a spasitelů totiž poroste. Nevěřte nikomu, kdo slibuje snadné řešení. Podléhat iluzím bude v příštím roce nebezpečnější než kdy jindy."
* Jiný hvězdopravec, Antonín Baudyš, vstupoval do nového roku jako nejžhavější kandidát na českého ministra obrany. Na rozdíl od Miroslava Macka mu to vyšlo.
* Televizní obrazovce dominovala show natočená v Hudebním divadle v Karlíně. Mezi hvězdami se ještě objevil Miloš Kopecký a už Lucie Bílá, kterou režisér nechal ponořit do vany. Oblečenou, jak předem varovaly noviny.
* V Lidových novinách se rozjížděla debata, jak by se novému státu mělo říkat. Česká republika? Pro běžné použití dlouhé. Čechie? Připomíná protektorát. Česko? Taky...
* O post prezidenta České republiky se ucházeli Václav Havel, Jiří Včelař Kotas a Miroslav Sládek.
* V Lidových novinách se objevily obrázky nových českých bankovek.
* Na oslavy nově nabyté samostatnosti slovenská vláda uvolnila třicet milionů korun, což obnášelo zhruba pět korun na hlavu. Psaly Zemědělské noviny.
* V centru Prahy se veselili cizinci, vesměs proti mrazu opatřeni ušankami, které byly k mání u čepičářů na všech turistických trasách. To zaznamenal redaktor LN Ivan Hoffman.
* Šéfredaktor LN Tomáš Smetánka čtenáře upozornil, že z hlavičky deníku zmizí slova "Nezávislý československý deník". Po Novém roce zůstalo jen: "Lidové noviny / Založeny 1893, obnoveny 1988." Do nové etapy vstoupily s cenou 3,90 Kč ve všední den a 4,30 Kč o víkendu.
* V posledním federálním silvestrovském televizním programu se objevil Alain Delon, který na natáčení přijel osobně do Bratislavy. Předpokládaná ozdoba pořadu Game show aneb Vášně Josefa Laufera si vysloužila kritiku redaktorky MF Dnes Mirky Spáčilové, protože "jen seděl a usmíval se".
* Do ulic vyrazili strážníci v tenkých uniformách a bez teplého prádla, které se mělo začít přidělovat až na Nový rok. Už několik dní trvaly mrazy kolem minus deseti stupňů Celsia.
* V Garmisch-Partenkirchenu, kde se 1. ledna konal závod 41. ročníku Intersporturné, si na Silvestra zavzpomínali na večírku čeští a slovenští skokané na lyžích. Slovenský trenér reprezentace Peter Schlank se rozplakal.
* V Ústí nad Labem se čepoval Zlatopramen za 1,90.
* Na bratislavském náměstí SNP mladý muž nad maličkou dřevěnou 'rakví federace' předčítal do megafonu smuteční oznámení: "Ve věku čtyřiasedmdesáti let umírá nemilovaná macecha, která se jmenuje ČSFR."
* Navzdory mrazu přišlo v Havlíčkově Brodě přivítat před radnici Nový rok a novou republiku na tisíc lidí. Přinesli si na to svíčky.
* Minutu před půlnocí byla na Bratislavském hradě spuštěna československá vlajka a vztyčena vlajka Slovenské republiky. Historický okamžik zachytily všechny noviny.
* Na Václavském náměstí recitoval pod koněm Miroslav Kovařík verše Josefa Hory. Přes rány dělbuchů ho sotva kdo slyšel. Socha sv. Václava vstoupila do nového roku zahalená vlajkami, které se přesně o půlnoci samovolně změnily z československých na české. Originálně to připodotkla většina deníků.
* Půlnočním Václavským náměstím se ozývalo skandování "Ať žije Havel! Čechy! Čechy!" Od Můstku vzhůru stoupal transparent "Lenin lokomotiva dějin." Reportéři České tiskové kanceláře (ČTK) se rozhodli pořídit jeho fotku.
* O půlnoci zanikla naše první nestátní rozhlasová stanice - zpravodajské Radio Plus. Přiznala to ČTK, která byla jedním z jeho provozovatelů, což se ukázalo být v rozporu s rozhodnutím České národní rady.
* V první minutě nového roku promluvil na bratislavském náměstí SNP Vladimír Mečiar, naslouchalo mu na padesát tisíc lidí. Zvony zvonily, ohňostroje vybuchovaly a dělostřelecké salvy hřměly. Pak se nad náměstím rozklenuly tóny Straussova valčíku Na krásném modrém Dunaji. Přesně tak je slyšel zpravodaj LN Jaroslav Veis.
* Na Václavském náměstí se poprali příznivci Československa a ČR.
* Během noci zmizely z kostela sv. Víta ve Zbytinách na Prachaticku Tři králové a další postavy z velmi cenného betléma. Škoda způsobená krádeží byla vyčíslena na pětadevadesát tisíc korun.
* Prvním dítětem, které se v České republice narodilo, byl Jakub Vala. Na svět přišel v třebíčské porodnici, vážil 4,05 kilogramu a měřil 53 centimetrů.
* Novou Českou republiku uznalo dvaasedmdesát států. Americký prezident George Bush tak učinil až v sobotu 2. ledna.
* Poslanci Parlamentu ČR si 1. ledna prohlédli korunovační klenoty. Původně byly slíbeny i lidu, ale z technických důvodů bylo jejich vystavení odloženo na pozdější termín.
* Statistický úřad ve všech denících připustil, že po rozdělení má Česká republika víc než deset milionů obyvatel. Odvolával se na sčítání z jara roku 1991, podle kterého žilo v české části federace 10 302 215 obyvatel.
* Česká televize přišla s novou znělkou. Moc se nelíbila.
* Do objektu celnice ve Starém Hrozenkově kdosi hodil trhavinu. Výbuch nikoho nezranil, škoda byla odhadnuta na patnáct tisíc korun. Všechny noviny spekulovaly, jestli akce nebyla protestem proti rozdělení republiky.
* Masarykovo demokratické hnutí v MF Dnes v předstihu zalitovalo, že na podzim 1993 si na 75. výročí vzniku ČSR málokdo vzpomene.
* Papežský nuncius Giovanni Coppa prohlásil: "Bůh žehnej nové republice."
</TEXT>
</DOC>
<DOC>
<DOCID>LN-20021228082</DOCID>
<DOCNO>LN-20021228082</DOCNO>
<DATE>12/28/02</DATE>
<TITLE>
Britský matematik podrobným studiem zjistil, že některé zákony "schválnosti" mají racionální jádro
</TITLE>
<TEXT>
Krajíc chleba pokaždé dopadne na zem namazanou stranou. Nikdy neprší, když máme deštník. Lano se vždy samo zauzlí. Podobné situace jsou zakotveny v Murphyho zákonech, ale jak je možné, že tyto "normy" skutečně platí?
Murphyho zákony připomínají spíše sbírku více či méně zdařilých bonmotů. Občas se nad nimi ale zamyslí vědecké mozky a zjistí, že některé slovní hříčky mají racionální jádro. Principy zákonů se pokusil odhalit britský matematik Robert Matthews z Aston University v Birminghamu.
</TEXT>
<HEADING>
Padá chleba vždy namazanou stranou dolů?
</HEADING>
<TEXT>
Krajíc držíme zhruba ve výšce 1,5 metru, než dopadne na zem stihne chleba jen půl otočky. Je to dáno silou zemské gravitace a proporcemi krajíce, uvedl matematik Matthews na stránkách vědeckého časopisu European Journal of Physics. Pokud chceme neúprosný Murphyho zákon "obejít", musíme jíst krajíc na žebříku ve výšce asi tří metrů nad zemí. Pak stihne během pádu kompletní otočku a přistane "máslem navrch". Anebo je nutné držet krajíc namazanou stranou dolů. Robert Matthews rovněž radí přivázat krajíc na záda kočce, která jak známo vždycky dopadne na všechny čtyři. Ovšem to je z hygienického hlediska řešení poněkud problematické. Schůdnější je rozdělit krajíc na malé kousky, které při pádu více rotují a mají šanci dopadnout namazanou stranou nahoru.
</TEXT>
<HEADING>
Lano se zauzlí samo
</HEADING>
<TEXT>
Britský matematik Robert Matthews by byl zřejmě velmi dobrým advokátem nezbedných dítek, která rozezlenému otci na sugestivně položenou otázkou: "Kdo tak příšerně zašmodrchal ten provaz?!!!" odpoví bezelstným: "To samo." Britský vědec zveřejnil v časopise Mathematics Today studii, ve které matematicky dokazuje, že se lana, zahradní hadice, šňůry elektrických spotřebičů nebo tkaničky od bot skutečně při náhodných pohybech uzlí samy od sebe. Přitom je spletitost šmodrchání přinejmenším přímo úměrná jejich délce. Dokázal tak platnost Murphyho zákona, podle kterého se lano zauzlí pokaždé, když se zauzlit může. Samovolnému zauzlení lze podle Matthewsových kalkulací účinně předejít jen tím, že lano úhledně smotáme a proti rozmotání pojistíme převázáním. Na to však přišli horolezci a námořníci dávno před Matthewsem i bez složitých matematických rovnic.
</TEXT>
<HEADING>
Nejrychlejší fronta je vždy ta, ve které nestojíme
</HEADING>
<TEXT>
Logicky vysvětluje Matthews i zákon o frontách: Jiná fronta je vždy rychlejší než ta, ve které stojíte. Tento zákon zdaleka neplatí jen v případech, kdy si náhodou stoupneme za češtiny neznalého amazonského indiána kupujícího rodinný lístek z Kopidlna do Novosibirska a odhodlaného platit ořechy para a papouščím peřím. Prosadí se i v případě "standardních" front - tedy front, v nichž stojí stejný počet lidí s přesně odpočítanými penězi na jízdné i cestujících, kterým bude pokladní vracet na pětitisícovou bankovku. Nejrychleji může postupovat jen jedna fronta a cestujícího nezajímá, zda se ocitl v druhé nejrychlejší frontě nebo v té úplně nejpomalejší. Pro výsledný pocit je rozhodující, že alespoň jedna z front postupovala ještě rychleji než ta jeho. Pokud tedy lidé čekají v deseti frontách, potvrdí se Murphyho zákon devíti desetinám čekajících. Jen jedna desetina (osazenstvo nejrychlejší fronty) prožije na vlastní kůži slastný pocit z výjimky ze zákona front.
</TEXT>
<HEADING>
Pokaždé se ztrácí pouze jedna ponožka
</HEADING>
<TEXT>
Pokud se může vyskytnout lichá ponožka, tak se vyskytne, tvrdí jedna z perel Murphyho zákonů. (Někdy bývá formulován i ve formě tzv. pračkové rovnice: 1 pračka + 2 ponožky = 1 pračka + 1 ponožka.) V důsledku tohoto zákona se nám v zásuvce pomalu ale jistě množí ponožky "sólisté", k nimž marně hledáme druhou do páru. Je to výsledek objektivně působících sil, jejichž běh nejsme schopni ovlivnit. Předpokládejme, že v zásuvce máme deset párů (tedy dvacet kusů) ponožek a že se nám jedna z nich ztratí. Při další ztrátě ponožky je pravděpodobnost ztráty "osiřelé" ponožky rovna jedné devatenáctině. Naděje na ztrátu ponožky z dalšího úplného páru je však 18/19. Z toho je zřejmé, že k tomu, aby se nám hromadily liché ponožky, nemusíme mít šuplík opatřený černou dírou nebo bermudským trojúhelníkem.
</TEXT>
<HEADING>
Deštník zahání déšť?
</HEADING>
<TEXT>
Zajímavé je vysvětlení Murphyho zákona o vlivu deštníku na předpovědi počasí. Zákon praví: Když má podle předpovědi pršet, snižuje nošení deštníku pravděpodobnost této předpovědi. Zní to jako holý nesmysl, ale i toto tvrzení má racionální jádro. Selský rozum velí, abychom za předpokladu 80procentní přesnosti předpovědi počítali s tím, že když je pětkrát předpovězen déšť a my si s sebou pětkrát vezmeme deštník, pak v jednom případě déšť "zaženeme" (uplatní se dvacetiprocentní chyba předpovědi). Ve čtyřech zbývajících případech jsme rádi, že jsme si deštník vzali, protože nás uchránil před dešťovým přívalem. Chyba této úvahy tkví ve faktu, že jen málokdo pobývá celý den pod otevřenou oblohou. Situaci pak hodnotí podle toho, zda pršelo právě ve chvíli, kdy se pohyboval venku. Rozhodující není jen pravděpodobnost splnění předpovědi, ale i pravděpodobnost, s jakou se spustí déšť právě ve chvíli, kdy jsme mu vydáni na pospas. Tato pravděpodobnost je ve většině částí světa relativně nízká. Robert Matthews spočítal, že Britové, kteří jezdí denně do práce a z práce na kole, zmoknou navzdory deštivému britskému klimatu jen desetkrát do roka. Pokud si tedy vezmeme na základě předpovědi s sebou deštník, existuje celkem vysoká pravděpodobnost, že ho nebudeme potřebovat ani v případě, že meteorologům předpověď počasí vyjde.
</TEXT>
<HEADING>
Murphyho zákony platí i ve vědě
</HEADING>
<TEXT>
Na světě snad neexistuje lidská činnost, která by se neřídila Murphyho zákony. Ani vědecké bádání není výjimkou. Říká se například, že žádný pokus není zbytečný, protože vždycky může posloužit jako odstrašující příklad. Zprávy o výzkumu četnosti a závažnosti poranění hlavy způsobených spadlým kokosovým ořechem, o vývoji titanového ochranného obleku odolného proti útoku medvěda grizzlyho nebo o zkoumání dynamiky poklesu pěny v půllitru piva jasně dokládají, že tento Murphyho zákon neztrácí nic na své síle. Pokusy musí být reprodukovatelné - to znamená, že musejí selhávat stále týmž způsobem. O platnosti tohoto zákona se v roce 1965 na vlastní kůži přesvědčovali dva mladí astronomové, kteří proměřovali radiové záření přicházející z vesmíru. Oba vědci, Arno Penzias a Robert Wilson, pracovali sice jen na poloviční úvazek, protože Bellovy laboratoře v americkém New Jersey nehodlaly na jejich bádání plýtvat penězi, ale rozhodně nebrali svůj úkol na lehkou váhu. O to víc je štval "šum", který se jim míchal do měření. Nejdřív si mysleli, že jde o rádiové "echo" nějakého pozemského zdroje, a tak natáčeli anténu různými směry. Jenže záhadný šum přetrvával. "Musí to být v anténě," usoudili zapálení astronomové a začali vyměňovat všechny možné součástky měřicí aparatury. Výsledky měření však stále potvrzovaly Murphyho zákon o reprodukovatelných výsledcích. Pak svitla Penziasovi a Wilsonovi přeci jen naděje, že se šumu zbaví. Vyšplhali na konstrukci radioteleskopu a tam je čekalo boží dopuštění. V konstrukci se uhnízdili holubi a zaneřádili aparaturu trusem.
Astronomové čistili zneuctěný radioteleskop a přitom vedli zasvěcené diskuse o elektrické vodivosti holubího trusu a jeho vlivu na vznik "šumu". Jenže ani vyčištěná anténa šumět nepřestala. Nakonec nezbylo oběma astronomům jiné vysvětlení, než že šum přichází z vesmíru. Zpráva o "šumivém kosmu" vyvolala senzaci. Teoretičtí fyzikové hloubající nad vznikem vesmíru už dlouho koketovali s myšlenkou velkého třesku. Vesmír se podle ní zrodil v jediné obrovské explozi a byl na začátku nepředstavitelně hustý a žhavý. Do dnešních dnů sice vychladl, ale něco mála z tepla velkého třesku přeci jen mělo zbývat. Jenže nikdo nedokázal tenhle zbytek tepla ve vesmíru najít. Ukázalo se, že je jím právě onen záhadný rádiový "šum", který Penziase a Wilsona tak potrápil. Teorii velkého třesku se dostalo prvního solidního důkazu její správnosti a zkrátka nepřišel ani Penzias s Wilsonem. Za objev tzv. reliktního záření byli v roce 1978 odměněni Nobelovou cenou. Nikdy není dost času na důkladnou přípravu experimentů. Čas na jejich předělání se najde vždycky. I tento zákon funguje. Důkazem se stala nákladná a náročná studie, která měla Britům odpovědět na palčivou otázku. Mají britské ovce nemoc šílených krav? Odhaduje se, že z celkového počtu 40 milionů oveček jich ročně asi 4000 onemocní chorobou zvanou klusavka. Ta nepředstavuje pro milovníky jehněčího žádné riziko. V boji s "šílenými krávami" ale Britové udělali celou sérii fatálních chyb. Kromě jiného krmili ovce krmivem vyrobeným z těl likvidovaných šílených dobytčat. Dnes nedokážou vyloučit, že některé ovce zdánlivě postižené neškodnou klusavkou trpí ve skutečnosti "nemocí šílených krav". Ta je za určitých okolností přenosná na člověka a vyvolává smrtelnou Creutzfeldtovu-Jakobovu chorobu. V roce 1997 vyzvedli vědci z mrazáků v edinburském Institute of Animal Health vzorky 3000 mozků z uhynulých ovcí a převezli je do státních laboratoří Veterinary Laboratory Agency, aby v nich profesor Chris Bostock pátral po hovězích prionech, bílkovinných infekčních částicích vyvolávajících "nemoc šílených krav". Testy stály čtvrt milionu liber a trvaly čtyři roky. Na jejich konci se Bostockovi roztřásly ruce. Některé ovčí mozky opravdu hovězí priony obsahovaly. Znamenalo to, že ovce trpí "nemocí šílených krav" a ohrožují na zdraví a životě miliony Britů. Britská vláda se zabývala myšlenkou utratit všech 40 milionů ovcí a farmáři se začínali bouřit. V této kritické chvíli napadlo kohosi prověřit, zda se předmětem zkoumání staly skutečně jen mozky ovcí. Kontrola skončila šokem. V chvatu a shonu, v jakém byl celý výzkum spouštěn, kdosi zřejmě sáhl v mrazácích vedle a mezi ovčí mozky přihodil i nějaké mozky ze "šílených krav". Výsledky testů mohly putovat do koše. Nikdo nedokáže zjistit, odkud hovězí priony v testovaném materiálu pocházejí. Aby byla dodržena i druhá část Murphyho zákona, schválila britská vláda obratem ruky další ještě důkladnější pátrání po hovězích prionech u ovcí. Tentokrát se má testovat 20 000 ovčích mozků. Všichni doufají, že se při jejich výběru už nespletou.
</TEXT>
<HEADING>
Jak vznikl první Murphyho zákon
</HEADING>
<TEXT>
Mezi událostmi, jimiž se pyšní americká vojenská základna Edwards, zaujímá čestné místo okamžik z roku 1949, kdy kapitán Edward A. Murphy pronesl památnou větu: "Jestli existuje nějaký způsob, jak to udělat špatně, ten kluk na něj určitě přijde." Patřila technikovi, který zapojoval měřicí aparatury pro testy, při nichž se zkoušelo, jak velké přetížení přežije člověk při nárazu. Technik se v chybném zapojování aparatury přímo překonával. Po testech se konala tisková konference s Johnem Paulem Stappem, který prošel bez úhony krátkodobým čtyřicetinásobným přetížením. Na otázku, zda se nebál, odpověděl: "Všichni známe Murphyho zákon a víme, co musíme udělat, aby se neuplatnil." "Murphyho zákon?" podivili se žurnalisté. "Ano, pánové. Zákon objevený kapitánem Murphym zní: 'Když něco může špatně dopadnout, tak to také tak dopadne'." Novinářům se rozběhly tužky po papíře. To byl ten správný "špek" pro "okořenění" jinak suché zprávy. V následujících dnech a týdnech koloval výrok z tiskové konference novinami, časopisy i rozhlasovým éterem a Murphyho zákon se stal pojmem. Zlí jazykové připisují autorství Murphyho zákona skotskému bardovi Robertu Burnsovi, který formuloval princip "co se může pokazit, to se pokazí" ve své básni "O myších a lidech" již v roce 1786. Samy okolnosti vzniku prvního Murphyho zákona proto prý jen potvrzují Murphyho zákon o pojmenovávání zákonů: "Zákon neobjevil ten, po němž je zákon pojmenován." jp
</TEXT>
<HEADING>
Kdo je autorem zákona o padajícím krajíci
</HEADING>
<TEXT>
Objev zákona pádu krajíce namazanou stranou na zem je připisován viktoriánskému satirikovi Jamesi Paynovi, který napsal: "Nikdy se mi nestalo, aby kus chleba, zvláště když je velký, padl do písku jinak než namazanou stranou dolů." Jedna z variant "zákona padajícího krajíce" říká, že pravděpodobnost pádu krajíce namazanou stranou dolů je přímo úměrná ceně koberce. jp
</TEXT>
<HEADING>
Kdy zákon o padajícím krajíci platí...
</HEADING>
<TEXT>
Krajíc většinou dopadne namazanou stranou na zem. Tento zákon platí, když držíme chleba jako obvykle, tedy asi ve výšce kolem 1,5 metru. Krajíc proto stihne udělat při pádu jen půl otočky. Podle britského vědce je to dáno silou zemské gravitace a proporcemi krajíce.
...a kdy neplatí
A) Když je chleba nakrájený na menší kousky, ty totiž stačí udělat ve vzduchu celou otočku
B) Když držíte krajíc namazanou stranou dolů
C) Když jíte chleba přibližně ve výšce tří metrů, pak se krajíc stačí zcela otočit
</TEXT>
</DOC>
<DOC>
<DOCID>LN-20021228083</DOCID>
<DOCNO>LN-20021228083</DOCNO>
<DATE>12/28/02</DATE>
<TITLE>
Dopisy čtenářů někdy obsahují nápady a teorie na řešení problémů, s nimiž si žádný vědec neví rady
</TITLE>
<TEXT>
Malý ten, kdo malý má jen cíl, tak nějak to, myslím, kdysi napsal Jan Neruda. Snad každý novinář píšící o vědě dříve nebo později zjistí, že mezi jeho čtenáři v tomto ohledu velikáni rozhodně nechybí.
Perpetum mobile, přemožená gravitace, léky proti rakovině, vznik vesmíru, přesná poloha Atlantidy - to vše už se objevilo mezi korespondencí, kterou jsem obdržel za přibližně deset let působení v roli vědeckého publicisty. "Vážená redakce. V posledních dnech proběhly tiskem celého světa zprávy o ničivém zemětřesení v USA a řadě dalších zemí. Věda celého světa je bezradná, protože doposud není znám původ této přírodní katastrofy. Na základě vlastního výzkumu jsem schopen nejen předložit teorii, jak by bylo možné stanovit přesný čas a místo zemětřesení, nýbrž i odstranit tuto ničivou sílu z povrchu země. Máte-li zájem o můj návrh, mohu předložit důkazy." Na dopis tohoto znění, který jsem dostal před osmi lety, si vzpomenu při každé další zprávě o pohromě, při níž se chvěla zem. Geologové a seizmologové celou tu dobu jen neplodně melou cosi o napětí v zemské kůře a pohybu tektonických desek, zatímco někde v Praze na Vinohradech žije člověk, který to celé umí zastavit. A já, vědecký ignorant a nepřítel pokroku, mohu za to, že ničivá síla z povrchu Země stále ještě odstraněna nebyla a obětí i škod každým rokem přibývá...
</TEXT>
<HEADING>
Za jazyk přimrzlí...
</HEADING>
<TEXT>
Posun kontinentů je vůbec trnem v oku mnoha samorostlým myslitelům. Přece na vlastní oči vidím, že se země nehýbá, tak co se mi snaží věšet nějací vědátoři odtržení od praxe bulíky na nos. Jiný čtenář (rovněž z Prahy) se však nenechal zbloudilými kabinetními vědci ovlivnit a vyřešil celou věc po svém. Měl k tomu ostatně - alespoň podle svého vlastního dobrozdání - ty nejlepší předpoklady: "Já jsem z ledové plochy na pólech usoudil, že nemohlo mimo jiné dojít k posuvu kontinentů. Než jsem to rozšířil, tak jsem byl snad jediný člověk, který dovedl praktickými důkazy vyvrátit Einsteinovu teorii relativity. Bohužel, nikdo mě nechce uznat, neboť důkazy jsou tak přesvědčivé, triviální a mají je všichni lidé v televizi předkládány, jako je beztížný stav, který neznal ani pan Newton, ani pan Einstein." Stejně jako neexistuje pohyb kontinentů, nebyly ani žádné doby ledové. Důvod je prostý: jediným důkazem doby ledové je (alespoň podle pisatele dopisu) existence bludných kamenů a morén, které přinesl pohybující se ledovec. Jenže ledovce se pohybovat nemohou. Proč? "Voda přimrzá k chladnému povrchu a nemůže se sunout. Na ulici Milady Horákové v zimě prasklo potrubí a voda ihned namrzala a vůbec se neposouvala, i když jde ulice z kopce. Přiložte v zimě jazyk k venkovnímu železnému předmětu a uvidíte, že mám pravdu." No a protože se ledovce neposouvaly, nemohla být ani doba ledová. Jasné jako facka. Až budete za jazyk přimrzlí k železnému předmětu, budete mít dost času pochopit brilantní logiku této teorie. Ve skutečnosti totiž dřív bylo jenom víc teplo než dnes, protože vzduch se ohříval od sopek. Z nich ostatně pochází i všechna úrodná půda. "Na začátku byla půda nejúrodnější, což by při tvorbě přes humus rozhodně nebylo možné."
</TEXT>
<HEADING>
A basta!
</HEADING>
<TEXT>
Problémy, které má lidstvo s klimatem, ostatně trápí mnoho myslitelů, kterým není osud našeho druhu lhostejný. "Molekula kysličníku uhličitého je těžší než vzduch a proto na ní víc působí odstředivá síla. Putuje tedy k rovníku, kde se hromadí, vytváří dokola prstenec a při zemi roztahuje (El Niňo a podobně). Na tuto skutečnost jsem upozornil předsedu Evropské komise pana Romana Prodiho, který mi sdělil, že se tímto problémem budou zabývat," napsal mi jiný čtenář. "A za to všechno může bílá civilizace!" dodal nakonec nazlobeně. Patrně i za podivuhodnou vlastnost molekuly oxidu uhličitého putovat k rovníku a vytvářet tam El Niňo...
</TEXT>
<HEADING>
Dejte hlavy dohromady
</HEADING>
<TEXT>
Asi největší výzvu pro amatérské badatele ovšem představují zdroje energie. Ale jen člověk naprosto přízemní to řeší kutěním se solárními kolektory a podobnými nesmysly. My géniové přece víme, že získávat energii z jiné energie umí každý hlupák. Ale vydolovat ji z ničeho - no schválně, že to nedokážete? Mimochodem, víte o tom, že i "učitel národů" Jan Amos Komenský stavěl perpetum mobile? Nejčastější inspirací pro objevitele nekonečné energie jsou permanentní magnety. Věcička, která není k ničemu připojená a přesto přicucne špendlík, to už přece stojí za trochu toho přemýšlení. Většina vynálezců druhu zvaného perpeťák jen kreslí návrhy a obtěžuje patentové úřady, dodnes jsou však i tací, kteří po vzoru Jana Amose Komenského nemají daleko od slov k činům. "Zhotovil jsem funkční vzorky elektromotoru nové koncepce, který se skládá pouze z permanentních magnetů. Ty se však při svém pohybu i tříští a odštěpky z nich způsobují velké třecí momenty a blokují chod motoru. Dokonalejší provedení? Ale kde na to vzít," povzdychl si ve svém dopisu jeden čtenář, kterému leží na srdci nedokonalost současných zdrojů energie. Následoval několikastránkový popis uspořádání magnetů, z něhož stojí za ocitování především závěr. "Hlavní energie pro pohyb motoru je získávána tím, že v silných podkovovitých magnetech jsou seřazeny všechny podlouhlé magnety stejnými póly k sobě. Takto vzniklá energie se už nemůže nikam ztratit a je uplatněna pro otáčivý pohyb motoru. Jde o běžné využití elektromagnetických sil, tedy rozhodně žádné perpetum mobile - jenže u nás je jednodušší nedůvěřovat než věřit prokázaným věcem... Schopní podnikatelé, dejte hlavy dohromady!" Z trochu jiného soudku je energie pyramid, která (jak každý nezaujatý člověk ví), ostří žiletky, mumifikuje kočky a konzervuje segedínský guláš. Jistý čtenář ovšem usoudil, že stavby starých faraonů by mohly provádět i jinší věci: "Jsem přesvědčen, že pyramidální energie (zvaná kosmická či vnější) způsobuje mimo jiné i zpomalení toku času. Proto navrhuji, aby při vhodné příležitosti zkoumání pyramid (mám na mysli především Cheopsovu) vědci-fyziky byly do jejího ohniska umístěny buď křemíkové, nebo atomové hodiny a stejné kontrolní hodiny byly instalovány vně této pyramidy. Pochopitelně nesmějí být propojeny. Navrhuji Vám seznámit s touto myšlenkou Ericha von Dänikena. Já sám hodnotím tyto záležitosti střízlivě za pomoci logiky, proto nechť to Vámi není bráno s despektem, nebo že jsem se pomátl na rozumu."
</TEXT>
<HEADING>
Mezi nebem a zemí
</HEADING>
<TEXT>
"...vystřelil jsem k oknu a manželka mi říká, co blbnu. Asi tak od Velkého vozu vidím putující hvězdu. Letěla klikatě, jako by se vyhýbala hvězdám. Hele, svatej Petr jede opilý na kole, říká sousedky syn. Nerouhej se, říká sousedka. Bylo to vážně tak." To je malá ukázka z velice hezkého dopisu - jednoho z mnoha, který pietně uchovávám v objemné složce korespondence týkající se mimozemšťanů. Asi žádný novinář píšící o vědě se nevyhne dopisům s tematikou létajících talířů - a také Atlantidy, léčitelství, psychotroniky a vůbec všeho mezi nebem a zemí. Někteří prostě a slovy vskutku nehledanými popisují, co viděli, jako výše citovaný čtenář. Jiní jdou na problém s vědeckou důkladností: "Přiloženě zasílám popis měření, která jsem provedl na místě, kde se údajně měl objevit neznámý objekt. Dále přikládám geodetický plánek místa, fotografii místa, kde místo trávy rostou jen hluchavky, jakož i vzorek hluchavky, na kterou stabilně reaguje proutek (virgule)." Létající talíře se ovšem nezjevují každému na potkání, což samozřejmě může jednomu přijít líto: "Osm měsíců se zabývám astronomií a navštěvuji hvězdárnu, navzdory tomu jsem ještě žádné UFO neviděl," napsal mi smutně mladistvý čtenář. "Pocítil jsem, že něco přečíst nestačí, tak jsem se zeptal profesorky fyziky, co si myslí o existenci mimozemšťanů. Dozvěděl jsem se, že o tom mnoho neví, a tak jsem jí půjčil literaturu. Také jednomu profesorovi na výpočetní techniku a svému mistrovi v karate, se kterým polemizuji o existenci záhadných objektů. Stále čekám, až i já je potkám. Vím, že u nás byla ufologie schválena jako obor a zajímalo by mne, zda existuje škola, kde se vyučuje." Vědecký redaktor je pochopitelně předmětem zájmu nejen samostatně bádajících géniů, ale i jejich organizovaných skupin v podobě tajných společností. Navzdory snahám o jejich démonizování mohu potvrdit, že jde o lidi jako my, kteří řeší i stejné existenční problémy všedního života - byť poněkud méně obvyklým způsobem: "...Jistě chcete ovládat své tělo i city, vědět vše o povaze vesmíru a o podivuhodných znalostech, které jako odkaz Atlantidy střeží náš řád. Stačí, když na níže uvedené konto zašlete každoročně 4680 Kč a obdržíte soupis studijní literatury, která Vám bude zasílána..." S vědou se však musí nějak vypořádat i někteří věrozvěstové všech jediných a pravých náboženství - a to už taková legrace není: "Katastrofy a všelijaká neštěstí, jako před nedávnem v USA, jsou znamením posledního času, a proto se věřící nediví a také nebojí, protože je pod ochranou Spasitele, a proto jsou falešná všechna ta ostatní náboženství, která v podstatě říkají, že člověk je dobrý a pomůže si sám. Bible však mluví naprosto jinak: člověk je naprosto zkažený... Boží nepřítel velice dobře ví, že jedinou cestou k záchraně pro každého člověka je náš Pán a Spasitel, a tak v médiích dostávají prostor ti, kdo Krista neznají a snaží se z něj za každou cenu udělat jen dobrého člověka. Snad nejhorší je poslední odstavec Vašeho článku, protože právě tohle chce Boží nepřítel lidu našeptat. Mimochodem, mimozemšťané neexistují. Je to opět trik Božího nepřítele, který chce odvést lidi od PRAVDY a dovést do záhuby." Přiznám se, že už si moc nepamatuji, na jaký článek ten dopis reagoval, tuším jen, že se to týkalo sekty Esejců, svitků od Mrtvého moře a možnosti, že Ježíš u Esejských nějaký čas působil. A to mám za to - má mne v moci Satanáš, abych vás mohl vést do záhuby. Prosím vás, nedejte se.
"...vystřelil jsem k oknu a manželka mi říká, co blbnu. Asi tak od Velkého vozu vidím putující hvězdu. Letěla klikatě, jako by se vyhýbala hvězdám. Hele, svatej Petr jede opilý na kole, říká sousedky syn. Nerouhej se, říká sousedka. Bylo to vážně tak." To je malá ukázka z velice hezkého dopisu - jednoho z mnoha, který pietně uchovávám v objemné složce korespondence týkající se mimozemšťanů. Asi žádný novinář píšící o vědě se nevyhne dopisům s tematikou létajících talířů - a také Atlantidy, léčitelství, psychotroniky a vůbec všeho mezi nebem a zemí. Někteří prostě a slovy vskutku nehledanými popisují, co viděli, jako výše citovaný čtenář. Jiní jdou na problém s vědeckou důkladností: "Přiloženě zasílám popis měření, která jsem provedl na místě, kde se údajně měl objevit neznámý objekt. Dále přikládám geodetický plánek místa, fotografii místa, kde místo trávy rostou jen hluchavky, jakož i vzorek hluchavky, na kterou stabilně reaguje proutek (virgule)." Létající talíře se ovšem nezjevují každému na potkání, což samozřejmě může jednomu přijít líto: "Osm měsíců se zabývám astronomií a navštěvuji hvězdárnu, navzdory tomu jsem ještě žádné UFO neviděl," napsal mi smutně mladistvý čtenář. "Pocítil jsem, že něco přečíst nestačí, tak jsem se zeptal profesorky fyziky, co si myslí o existenci mimozemšťanů. Dozvěděl jsem se, že o tom mnoho neví, a tak jsem jí půjčil literaturu. Také jednomu profesorovi na výpočetní techniku a svému mistrovi v karate, se kterým polemizuji o existenci záhadných objektů. Stále čekám, až i já je potkám. Vím, že u nás byla ufologie schválena jako obor a zajímalo by mne, zda existuje škola, kde se vyučuje." Vědecký redaktor je pochopitelně předmětem zájmu nejen samostatně bádajících géniů, ale i jejich organizovaných skupin v podobě tajných společností. Navzdory snahám o jejich démonizování mohu potvrdit, že jde o lidi jako my, kteří řeší i stejné existenční problémy všedního života - byť poněkud méně obvyklým způsobem: "...Jistě chcete ovládat své tělo i city, vědět vše o povaze vesmíru a o podivuhodných znalostech, které jako odkaz Atlantidy střeží náš řád. Stačí, když na níže uvedené konto zašlete každoročně 4680 Kč a obdržíte soupis studijní literatury, která Vám bude zasílána..." S vědou se však musí nějak vypořádat i někteří věrozvěstové všech jediných a pravých náboženství - a to už taková legrace není: "Katastrofy a všelijaká neštěstí, jako před nedávnem v USA, jsou znamením posledního času, a proto se věřící nediví a také nebojí, protože je pod ochranou Spasitele, a proto jsou falešná všechna ta ostatní náboženství, která v podstatě říkají, že člověk je dobrý a pomůže si sám. Bible však mluví naprosto jinak: člověk je naprosto zkažený... Boží nepřítel velice dobře ví, že jedinou cestou k záchraně pro každého člověka je náš Pán a Spasitel, a tak v médiích dostávají prostor ti, kdo Krista neznají a snaží se z něj za každou cenu udělat jen dobrého člověka. Snad nejhorší je poslední odstavec Vašeho článku, protože právě tohle chce Boží nepřítel lidu našeptat. Mimochodem, mimozemšťané neexistují. Je to opět trik Božího nepřítele, který chce odvést lidi od PRAVDY a dovést do záhuby." Přiznám se, že už si moc nepamatuji, na jaký článek ten dopis reagoval, tuším jen, že se to týkalo sekty Esejců, svitků od Mrtvého moře a možnosti, že Ježíš u Esejských nějaký čas působil. A to mám za to - má mne v moci Satanáš, abych vás mohl vést do záhuby. Prosím vás, nedejte se.
</TEXT>
</DOC>
<DOC>
<DOCID>LN-20021228084</DOCID>
<DOCNO>LN-20021228084</DOCNO>
<DATE>12/28/02</DATE>
<TITLE>
Louis Pasteur dobyl svět a jeho sláva nestála ani slzu * Včera uplynulo 180 let od jeho narození
</TITLE>
<TEXT>
Pasteur uskutečnil své nejvýznamnější objevy ve stavu takřka invalidním, kdy by většina obyčejných lidí jen trpně přežívala.
Představme si dobu, kdy je člověk považován výlučně za boží dílo a kdy veškeré choroby na něho sesílá Hospodin. A v tomto myšlenkovém krunýři začne najednou nějaký chemik tvrdit, že o životě a smrti nás božích synů mohou rozhodovat jakási miniaturní zvířátka. Představme si ještě, že řečený chemik, tedy nelékař, přinutí ty mikroby zachraňovat lidské životy. A úplně nakonec: své nejvýznamnější objevy vykonal ve stavu takřka invalidním, kdy by většina obyčejných lidí jen trpně přežívala.
</TEXT>
<HEADING>
Svatební noc strávil v laboratoři
</HEADING>
<TEXT>
Fatální přelomy v životě koželužského synka Louise Pasteura byly zřejmě dva. První se udál v polovině 60. let 19. století, kdy chemika Pasteura nasměroval jeho učitel k tomu, aby vypátral příčinu epidemie francouzských bourců morušových. Předtím se Pasteur zabýval nemocemi vín, nyní měl poprvé vyléčit živáčky. "Co je to bourec? Vždyť já o něm vůbec nic nevím!" "Nevadí, naopak! Aspoň do toho půjdete bez předsudků..." odvětil stařičký profesor. Pasteur uspěl a stal se přitom prvním vědcem-mikrobiologem na světě. Přelom druhý se odehrál devatenáctého října 1868 - šestačtyřicetiletý Pasteur byl raněn mozkovou mrtvicí, po které částečně ochrnul na levou stranu těla. Musel šetřit silami, proto si ještě líp promýšlel, co a jak udělat. Ale i v tomto stavu dřel až do své smrti v roce 1895 způsobem, který po letech popsala paní Pasteurová v dopise dospělé dceři: "Tvůj otec je stále zamyšlen, skoro nemluví, málo spí, časně vstává, žije ještě stále týmž životem, jaký jsem s ním měla před pětatřiceti lety." Ten společný život začal v roce 1849 svatební nocí, kterou novomanžel Louis strávil v laboratoři. Co víc vypovídá o Pasteurově buldočím hladu po poznání. Co tedy Louis Pasteur vlastně dokázal?
</TEXT>
<HEADING>
Kouzlo v ovčím stádu
</HEADING>
<TEXT>
Na schůzi pařížské Akademie věd v dubnu 1881 oznámil Louis Pasteur, že se na něho obrátila jedna regionální zemědělská společnost s výzvou: "Tvrdíte, že nemoci způsobují jacísi mikrobi. Nuže, prokažte to veřejným pokusem!" O co šlo? Poté, co naučil vinaře chránit jejich mok před zkysnutím, hedvábníky jejich bource či drůbežáře kuřata před nemocemi, strávil Pasteur nějaký čas na venkově, aby tam v chlévech a na pastvinách studoval další metlu francouzského hospodářství - sněť slezinnou neboli antrax. V létě 1880 zveřejnil výsledek: nemoc způsobuje mikrob, avšak chorobě lze předejít imunizací stejným, ovšem oslabeným mikrobem! To bylo tvrzení v tehdejším stavu poznání naprosto šílené. Pokus začal 5. května 1881. Na vybraném statku Pasteur očkuje polovinu zhruba šedesátihlavého stáda ovcí, krav a koz první dávkou oslabených bacilů antraxu. Dvanáct dní nato dávkou druhou, silnější. Poslední květnový den dostávají všechna zvířata smrtelnou dávku bacilů antraxu. Podle mínění odborníků musela zvířata do dvou dnů uhynout. "Chtěl bych být o dva dny starší!" šeptal si prý vzrušený Pasteur... Brzy ráno 2. června 1881 přichází blamážechtivý dav opět k ohradám. Drtivá většina neočkovaných zvířat uhynula, očkovaná žijí. Před velikostí okamžiku se sklánějí i lidští hroši: "Očkujte i mě a pak mě infikujte! To bude nejlepší důkaz!" dožaduje se nejzavilejší odpůrce. Tak Pasteur věnoval vlasti dvacet milionů franků ročně (neboť o tolik ji antrax připravoval na dobytku). Vlastí je mu věnován nejvyšší francouzský řád, velkokříž Čestné legie. Pasteur ho odloží do šuplíku a s mrtvicí a šedesátkou na krku se pouští do svého dalšího, snad nejproslulejšího souboje - se vzteklinou.
</TEXT>
<HEADING>
Místo žhavého železa injekce
</HEADING>
<TEXT>
Ještě na přelomu 17. a 18. století museli ve Francii vydat zákon zakazující věšet nebo střílet lidi i jen podezřelé z nákazy vzteklinou. Nejhumánnější tehdy bylo dohluboka vypalovat psí kousnutí rozžhaveným železem. I Pasteur se s tím v dětství setkal: "Neustále mě děsil křik obětí vzteklého psa, které jsem vídal na ulici v Arbois, když jsem byl ještě malý chlapec..." Šedesátiletý badatel se stává náruživým sběratelem pěny z tlam vzteklých psů. Neváhá pipetou nasávat téměř k ústům smrtelnou kaši z mozku zcepenělých zvířat... Ověřuje si, že i vzteklina zanechává imunitu. Naučí se pěstovat a oslabovat její tehdy ještě neobjevený virus. Dva jeho pokusní psi díky tomu přežívají i nejprudší nákazu. Pasteur hned sní o povinném očkování všech hafanů ve Francii, nebo alespoň pokousaných lidí... Ale napřed je třeba postup vědecky dotáhnout. Úspěch se však rozkřikne dřív a ze všech stran přicházejí zoufalé dopisy. I brazilský císař žadoní o pomoc... Ale je tu svědomí vědce. "Mám sto chutí začít u sebe, naočkuji si vzteklinu a uvidím," bouří v ochrnutém těle velký duch. Život však rozhoduje za něho. Až z Alsaska za ním přichází jedna maminka: "Josífka mi pokousal vzteklý pes, pane doktore, zachraňte mi ho!" "Jakýpak já jsem doktor," namítá rozpačitě Pasteur, ale tváří v tvář syrovému lidskému zoufalství potvrzuje, že když ne lékař, zcela určitě je člověk. A tak 6. července 1885 dostává malý pacient první ze čtrnácti injekcí. Za pár týdnů se vrací domů zdravý jako rybička. Najednou jako by všechny cesty vedly do Paříže. "Pastér, Pastér!" To jediné slovo francouzsky zná devatenáct ruských mužiků pokousaných vlkem. K Pasteurovi je už naštěstí umí dovést každý Pařížan... Propuká epidemie, naštěstí pouze sbírková: nejen vděčný ruský car, ale hlavně prostí lidé z celé Francie, z celého světa posílají peníze na stavbu budovy známé dnes jako Pasteurův ústav. Instituce je otevřena 14. listopadu 1888; v jejím parku stojí socha mladíka bojujícího se psem. Modelem byl patnáctiletý pasáček Jupille, který s plným vědomím následků přepral vzteklého psa ohrožujícího jeho menší kamarády, a pak se stal druhým zachráněným případem vztekliny. I v době, kdy už skoro nemohl chodit, pak ředitel Pasteur odmítal vyhazovat peníze za služební drožku, aby měl dost na svůj další výzkum. Svůj? Z šesti miliard lidí jich dnes stamiliony žijí díky Pasteurovi.
Ještě na přelomu 17. a 18. století museli ve Francii vydat zákon zakazující věšet nebo střílet lidi i jen podezřelé z nákazy vzteklinou. Nejhumánnější tehdy bylo dohluboka vypalovat psí kousnutí rozžhaveným železem. I Pasteur se s tím v dětství setkal: "Neustále mě děsil křik obětí vzteklého psa, které jsem vídal na ulici v Arbois, když jsem byl ještě malý chlapec..." Šedesátiletý badatel se stává náruživým sběratelem pěny z tlam vzteklých psů. Neváhá pipetou nasávat téměř k ústům smrtelnou kaši z mozku zcepenělých zvířat... Ověřuje si, že i vzteklina zanechává imunitu. Naučí se pěstovat a oslabovat její tehdy ještě neobjevený virus. Dva jeho pokusní psi díky tomu přežívají i nejprudší nákazu. Pasteur hned sní o povinném očkování všech hafanů ve Francii, nebo alespoň pokousaných lidí... Ale napřed je třeba postup vědecky dotáhnout. Úspěch se však rozkřikne dřív a ze všech stran přicházejí zoufalé dopisy. I brazilský císař žadoní o pomoc... Ale je tu svědomí vědce. "Mám sto chutí začít u sebe, naočkuji si vzteklinu a uvidím," bouří v ochrnutém těle velký duch. Život však rozhoduje za něho. Až z Alsaska za ním přichází jedna maminka: "Josífka mi pokousal vzteklý pes, pane doktore, zachraňte mi ho!" "Jakýpak já jsem doktor," namítá rozpačitě Pasteur, ale tváří v tvář syrovému lidskému zoufalství potvrzuje, že když ne lékař, zcela určitě je člověk. A tak 6. července 1885 dostává malý pacient první ze čtrnácti injekcí. Za pár týdnů se vrací domů zdravý jako rybička. Najednou jako by všechny cesty vedly do Paříže. "Pastér, Pastér!" To jediné slovo francouzsky zná devatenáct ruských mužiků pokousaných vlkem. K Pasteurovi je už naštěstí umí dovést každý Pařížan... Propuká epidemie, naštěstí pouze sbírková: nejen vděčný ruský car, ale hlavně prostí lidé z celé Francie, z celého světa posílají peníze na stavbu budovy známé dnes jako Pasteurův ústav. Instituce je otevřena 14. listopadu 1888; v jejím parku stojí socha mladíka bojujícího se psem. Modelem byl patnáctiletý pasáček Jupille, který s plným vědomím následků přepral vzteklého psa ohrožujícího jeho menší kamarády, a pak se stal druhým zachráněným případem vztekliny. I v době, kdy už skoro nemohl chodit, pak ředitel Pasteur odmítal vyhazovat peníze za služební drožku, aby měl dost na svůj další výzkum. Svůj? Z šesti miliard lidí jich dnes stamiliony žijí díky Pasteurovi.
</TEXT>
</DOC>
<DOC>
<DOCID>LN-20021228085</DOCID>
<DOCNO>LN-20021228085</DOCNO>
<DATE>12/28/02</DATE>
<TITLE>
Člověk má spát nejen v noci, ale i během dne. Odpoledne bychom si měli zdřímnout alespoň půl a ještě lépe celou hodinu, říká v rozhlasovém pořadu Meteor MUDr. František Koukolík.
</TITLE>
<TEXT>
Spánek obnovuje funkci nervových buněk mozku opotřebovaných několikahodinovou zátěží. Spánek hraje významnou roli také při ukládání informací do dlouhodobé paměti. Pokusy prokázaly, že kromě nočních hodin je pro mozek důležité, když spíme i během dne. Dobrovolníci rozlišovali různé druhy proužků a jakmile spatřili jeden typ proužku, museli jistým způsobem odpovědět. Výkon byl považován za dobrý, když účastníci pokusu odpověděli správně v 80 procentech případů. V dalším kole experimentu plnili dobrovolníci stejnou úlohu, ale čtyřikrát po sobě během jednoho dne. Nastalo to, co znají muzikanti i sportovci. Výkon se zhoršil, protože pokusné osoby se přetrénovaly. Jakmile si však dobrovolníci mohli hned po poledni na 30 až 60 minut zdřímnout, výkon se nezhoršil. Prostě proto, že si zatěžovaná část zrakové kůry odpočinula a uložila příslušné informace do dlouhodobé zrakové paměti.
</TEXT>
<HEADING>
Mozek je vždy bdělý, nikdy nespí jako celek
</HEADING>
<TEXT>
Vědci zároveň přišli na další významnou skutečnost. Když dobrovolníci při pozorování proužků zatížili tu část zrakové kůry, která doposud odpočívala, ke zhoršení výkonu nedošlo. Funkce mozku při zátěži se tedy zhoršuje v závislosti na druhu úlohy. Záleží také na tom, která část mozkové kůry se namáhá. Proto zkušení profesionálové začnou při známkách únavy dělat něco docela jiného, než dělali dosud. Experiment s pozorováním proužků podobně jako jiné podobné pokusy dokázal, že spánek je v mozku do značné míry místní záležitost. Mozek nikdy nespí jako celek. Vždy odpočívají jen jeho části, jiné intenzivně, mnohdy bouřlivě pracují. Na tom, že si to neuvědomujeme, nezáleží. Dotýká-li se něco naší levé dlaně, místo doteku je mapováno zvýšením činnosti příslušného místa mozkové kůry v pravé hemisféře a naopak. Jestliže je dlaň levé ruky oslovena dlouhodobým vibračním podnětem, projeví se to na druhu spánku odpovídajícího místa mozkové kůry pravé mozkové poloviny. Zrcadlová část mozkové kůry vlevo, která mapuje neoslovenou pravou dlaň, spí jakoby nic. Takže jak dlouho spát po obědě? Odborníci doporučují raději půl, nebo celou hodinu. Ale to u nás, zřejmě kvůli císaři Františku Josefovi I., asi nepůjde. Jeho Veličenstvo totiž bylo ranní ptáče, velmi pilné, celý den.
Z dnešního rozhlasového pořadu Meteor Českého rozhlasu 2 - Praha, který je vysílán po osmé hodině. Repríza 31. prosince krátce po půlnoci. Text zkrátila, titulek a mezititulek doplnila redakce LN.
Meteor, populárně-vědecký magazín, bude 4. ledna mimo jiné vysílat:
* Potřebujeme pečlivější strážce planetek * Globální pohled na nemoci * Pověry a reality akupunktury * Hejna zvířat s batůžky
</TEXT>
</DOC>
<DOC>
<DOCID>LN-20021228086</DOCID>
<DOCNO>LN-20021228086</DOCNO>
<DATE>12/28/02</DATE>
<TEXT>
Mapa ukazuje postavení souhvězdí nad obzorem v časech uvedených v popisku. Planety jsou na mapce zakresleny, jen když jsou v těchto hodinách nad obzorem. Slunce: Vychází 1. ledna v 7 h 59 min, zapadá v 16 h 08 min. Poslední lednový den vychází v 7 h 36 min a zapadá v 16 h 52 min. Den se prodlouží z 8 hodin 9 minut na 9 hodin 16 minut. Země je ke Slunci nejblíže 4. ledna, kdy vzdálenost činí 147,1 milionu km. Měsíc: Nov nastává 2. 1., první čtvrt je 10. 1., úplněk 18. 1. a poslední čtvrt 25. 1. Merkur: Je počátkem ledna za soumraku nízko nad jihozápadním obzorem, pak již není pozorovatelný. Venuše: Je velmi nápadnou jitřenkou na ranní obloze. Mars: Najdeme také na ranní obloze. Jupiter: Je na obloze celou noc kromě časného večera. Saturn: Je po prosincové opozici již zvečera dostatečně vysoko nad obzorem, zapadá k ránu, podmínky pro pozorování jsou nejlepší. Meteority a komety: Internetové stránky NASA přinesly několik zajímavostí o kometách a meteoritech. "Kameny padající z nebes" patrně slouží jako dopravní prostředek pro zárodky života. Naznačuje to alespoň analýza meteoritu, jenž v roce 2000 dopadl na severozápad Kanady. Obsahoval primitivní organické látky, které vznikly mnohem dříve, než se na Zemi objevil život. Jelikož toto měření není jediné, je to další potvrzení domněnky, že život - nebo alespoň jeho podstatné "chemické" komponenty mohl být na Zemi zanesen právě meteority. Blíže jsou výsledky analýz popsány v tiskové zprávě NASA na adrese http://www.jsc.nasa.gov/news/releases/2002/J02-122.html. Záblesky na Měsíci objasněny. Amatérský astronom L. H. Stuart v roce 1953 oznámil, že vyfotografoval jasný záblesk na Měsíci. Tutéž oblast zachytila na film mnohem později také sonda Clementine. Nedávno dokončené studium těchto snímků "záhadu" záblesků vyřešilo. V místě pozorovaného záblesku se podařilo objevit malý, jen asi 1,5 km velký kráter. Spektrální analýza odhalila, že jde o velmi mladý útvar. Je tedy více než pravděpodobné, že vznikl v roce 1953 dopadem meteoritu na povrch Měsíce. Podrobnosti jsou na webové adrese http://www.space.com/missionlaunches/lunar_impact_021214.html. Komety: po několika letech se opět objeví dvě nové komety, viditelné snad i pouhým okem. Kometa C/2002 X5 Kudo-Fujikava (objevena 13. prosince) bude počátkem roku mezi souhvězdími Lyry a Herkula. Vidět bude jak večer krátce před 18. h, tak ráno kolem 6. hodiny (zpočátku nejlépe triedrem). Odtud se přesune do souhvězdí Orla, kde by mohla být mezi 10. a 20. lednem vidět i bez dalekohledu. Koncem ledna bude možná pouhým okem viditelná i kometa C/2002 V1 (NEAT), objevená 6. listopadu. V lednu bude brzy večer na pomezí souhvězdí Pegasu a Ryb, počátkem února v severní části souhvězdí Vodnáře. Jasnost komety by mohla být srovnatelná s jasností hvězd Velkého vozu. Blíže viz http://www.astro.cz.
</TEXT>
</DOC>
<DOC>
<DOCID>LN-20021228087</DOCID>
<DOCNO>LN-20021228087</DOCNO>
<DATE>12/28/02</DATE>
<TITLE>
Ponocování se na Mezinárodní kosmické stanici netrpí ani na Silvestra, večerka je v půl desáté
</TITLE>
<TEXT>
Mezinárodní kosmická stanice (ISS) sice ještě není dostavěna, ale Silvestr se na její palubě slaví již potřetí. Současná, už šestá posádka osaměla na stanici počátkem prosince a jako dárek dostala od předchozího týmu obdobu adventního kalendáře.
Na stanici jsou nyní zkušení kosmonauti Ken Bowersox a Nikolaj Budarin spolu se "zelenáčem" Donem Pettitem. Na Silvestra dostanou radiogram formuláře s pokyny na příští den, který bude začínat slovy: Happy New Year!
</TEXT>
<HEADING>
Svátky na oběžné dráze
</HEADING>
<TEXT>
Po celý prosinec měli kosmonauti plné ruce práce. Jak psala ve svých dopisech jejich předchůdkyně Peggy Whitsonová, je na palubě pořád co dělat a program je nabitý, avšak nikoliv stresující. Takže není-li někomu dobře, lze zvolnit. V každém případě však po pracovně nabitých týdnech čekají kosmonauty od 30. prosince dny odpočinku, a když najdou v rozpisu úkolů R &amp;R, nebude to znamenat obvyklé "remove and replace" (vymontování a přesun) nějakého zařízení, ale opravdu "rest and relaxation" (což nemusíme překládat). Silvestr bude z velké části věnován tiskové konferenci, slavnostním relacím a samozřejmě i soukromým rozhovorům s rodinami. Avšak žádné ponocování se na této neobvyklé služební cestě netrpí. Kosmonauti musí na kutě už po půl desáté večer. Činnost na palubě se řídí světovým neboli greenwichským časem jako ve staré dobré Anglii, a Nový rok tam proto začne přesně o hodinu později než u nás.
</TEXT>
<HEADING>
Většina kosmonautů chrápe
</HEADING>
<TEXT>
Na ISS je sice mnohem modernější vybavení, než bývalo na Miru, avšak kosmonauti nežijí v žádném "luxusu". Vždyť také stanice ještě zdaleka není hotova. Ovšem místa je už i nyní dost. V ruském servisním modulu Zvezda jsou dvě malé kóje na spaní, každá právě tak pro zavěšení jednoho spacího pytle. Nezapomeňme, že tato domácnost se nachází v beztížném stavu, proto je indiánská hamaka nejbezpečnější. Třetí člen posádky spí obvykle na druhém konci stanice (již nyní dlouhé asi 50 metrů) v modulu Destiny. Takže pokud je na palubě žena, má své soukromí. Tentokrát se ovšem koná "pánská jízda", čemuž si kosmonauti přizpůsobili i záchod v transportní lodi Sojuz. Na noc se doporučuje vzít si vatové vložky do uší. Na kosmické lodi totiž stále něco tlumeně vrčí, hučí, vrže a skřípá. Tiše cvakají kontakty, bzučí ventilátory, osvětlení, přístroje. Neustálý šum může vést časem ke zvýšené podrážděnosti až k bolestem hlavy. Kromě toho, většina kosmonautů pořádně chrápe. Zčásti je to způsobeno také umělou atmosférou. Ačkoliv je neustále regenerována, přeci jen si každá z posádek vytváří specifický "odér". Lidsky řečeno, občas to trochu smrdí, i když ne tak jako v ponorkách, kde atmosféra často připomíná shnilé seno. Když se mikrobi a případně i plísně příliš přemnoží, musí se kosmonauti převléknout do skafandrů a "vyvětrat". Ne nadarmo kosmonaut Volynov vzpomíná, že "to nejpříjemnější po návratu z vesmíru byla vůně pozemského vzduchu". Hlavním zdrojem kyslíku je elektrolýza vody, obvykle recyklované. Ovšem nákladní lodi Progress i raketoplány dopravují na stanici zásoby čisté pitné vody, kyslíku i potravin.
</TEXT>
<HEADING>
Na Nový rok bude krocan
</HEADING>
<TEXT>
Stejně přísně jako denní režim je dodržován i suchý zákon. Na palubě ISS se alkohol nepije ani ve výjimečných situacích. To na ruském Miru bylo při oslavách narozenin nebo na Nový rok povoleno deci šampaňského nebo hlt něčeho ostřejšího. Kupříkladu Jean-Francois Clervoy si posteskl o Vánocích 1999, strávených "na sucho" v americkém raketoplánu, že když o dva roky dřív slavil na Miru narozeniny, mohli si všichni připít lokem Armagnacu. Ovšem jídlem se na ISS nešetří. Současné zásoby na palubě obsahují potraviny o hmotnosti přes dvě tuny - asi 6000 porcí hlavního jídla a 4000 zákusků. Denní strava, samozřejmě speciálně připravená, stojí kolem sta dolarů na osobu. Při výběru se vychází co nejvíc vstříc individuálním chutím kosmonautů. Ovšemže je to potrava především výživná a zdravá a někteří asketicky prohlašují, že "lehká strava je v beztížném prostředí nejlepší". Avšak dlouho si už nikdo z vesmírných cestovatelů nepochvaloval, že by se dobře nadlábnul. Možná za to může mdlá chuť, která je jedním z projevů beztížného stavu a překrvení hlavy. Proto je tak oblíbené "něco ostřejšího na zub", třeba čerstvý pórek, mladá cibulka nebo česnek. Při slavnostních příležitostech jako právě na Nový rok - mívají kosmonauti například porcovaného krocana a dortík. Běžný oběd pak většinou tvoří kuřecí medailonky, rýže s máslem, makarony se sýrem, sladké oříšky a jablečný mošt. A všední večeře: garnátový koktejl, biftek, těstoviny se sýrem, ovocný koktejl, jahodová šťáva a čaj s citronem. Inu, nelétáme do vesmíru, abychom jedli, že?
</TEXT>
<HEADING>
Jak prožijí volný den
</HEADING>
<TEXT>
Na Nový rok kosmonauty probudí kolem šesté hodiny veselá písnička podle předem odsouhlaseného scénáře a po krátké prohlídce systémů stanice následuje půlhodinka na ranní hygienu a snídani. Don Pettit pak musí ještě překontrolovat experimenty v modulu Destiny a ostatní budou mít až do 10 hodin individuální volno. Určitě ho využijí i k pohledu z okna, na což v rušném pracovním týdnu nebývá mnoho času. Pohled na vesmír je úchvatný. "Tmavá kosmická noc dýchá mrazivým nekonečnem. Jasné bílé hvězdy připomínají blýskavé hlavičky hřebíků," tvrdí kupříkladu Pjotr Klimuk, nynější náčelník výcvikového střediska. Gagarinovi obloha připomínala zorané pole oseté hvězdami a Remek zdůrazňoval: "Hvězdy neblikají jako na Zemi - a zdá se, že je jich víc. Slunce je o mnoho jasnější než na Zemi, nemůžete se do něj dívat bez ochranných brýlí, a jeho jas přímo bije do očí." Pěkný výhled je i na vzdálený Měsíc a jasnou Venuši, ale nejpodivuhodnější a nejkrásnější zůstává matička Země. Za dne to vypadá, jako by "nějaký gigantický krejčí nastříhal a velmi nedbale nastehoval kousky pevniny - tak zřetelná je struktura zemské kůry". Na noční straně zeměkoule se mihotají světla měst, která přízračně prosvítají i skrz oblaka. "Když je Země osvětlena Měsícem, je nádherně vidět oblačný příkrov a obzor." Stačí ovšem malá oblačnost nebo i jen slabý zákal v atmosféře a je po nádheře. Shannon Lucidová však varovně poznamenala: "Připadá nám, jako bychom pozorovali Zemi přes vrstvu mlhy, povrch planety už není tak jasný, jako byl za mých předchozích letů!" Dalším bodem novoročního programu bude cvičení - nedá se nic dělat, i když to někdy (zvlášť některé) kosmonauty nebaví, musí v beztížném stavu zachovávat fyzickou kondici a zatěžovat svaly i kardiovaskulární systém. Od 12.30 do 13.30 se podává oběd. Odpoledne se budou kosmonauti střídat na běhací dráze a veloergometru, mezi tím mají plánovány soukromé hovory se svými rodinnými příslušníky a možná zbude čas i na radioamatéry. Po 18. hodině je pracovní porada s řídicím střediskem o programu na další den a v 19 h začíná příprava večeře. Po ní si ještě chvíli budou povídat, ale kolem 21 hodiny už začnou s večerní hygienou, protože večerka je stanovena na 21.30. Kolem desáté večer všichni musí chrupat, protože 2. ledna je čeká, právě tak jako nás na Zemi, běžný pracovní den.
Na Nový rok kosmonauty probudí kolem šesté hodiny veselá písnička podle předem odsouhlaseného scénáře a po krátké prohlídce systémů stanice následuje půlhodinka na ranní hygienu a snídani. Don Pettit pak musí ještě překontrolovat experimenty v modulu Destiny a ostatní budou mít až do 10 hodin individuální volno. Určitě ho využijí i k pohledu z okna, na což v rušném pracovním týdnu nebývá mnoho času. Pohled na vesmír je úchvatný. "Tmavá kosmická noc dýchá mrazivým nekonečnem. Jasné bílé hvězdy připomínají blýskavé hlavičky hřebíků," tvrdí kupříkladu Pjotr Klimuk, nynější náčelník výcvikového střediska. Gagarinovi obloha připomínala zorané pole oseté hvězdami a Remek zdůrazňoval: "Hvězdy neblikají jako na Zemi - a zdá se, že je jich víc. Slunce je o mnoho jasnější než na Zemi, nemůžete se do něj dívat bez ochranných brýlí, a jeho jas přímo bije do očí." Pěkný výhled je i na vzdálený Měsíc a jasnou Venuši, ale nejpodivuhodnější a nejkrásnější zůstává matička Země. Za dne to vypadá, jako by "nějaký gigantický krejčí nastříhal a velmi nedbale nastehoval kousky pevniny - tak zřetelná je struktura zemské kůry". Na noční straně zeměkoule se mihotají světla měst, která přízračně prosvítají i skrz oblaka. "Když je Země osvětlena Měsícem, je nádherně vidět oblačný příkrov a obzor." Stačí ovšem malá oblačnost nebo i jen slabý zákal v atmosféře a je po nádheře. Shannon Lucidová však varovně poznamenala: "Připadá nám, jako bychom pozorovali Zemi přes vrstvu mlhy, povrch planety už není tak jasný, jako byl za mých předchozích letů!" Dalším bodem novoročního programu bude cvičení - nedá se nic dělat, i když to někdy (zvlášť některé) kosmonauty nebaví, musí v beztížném stavu zachovávat fyzickou kondici a zatěžovat svaly i kardiovaskulární systém. Od 12.30 do 13.30 se podává oběd. Odpoledne se budou kosmonauti střídat na běhací dráze a veloergometru, mezi tím mají plánovány soukromé hovory se svými rodinnými příslušníky a možná zbude čas i na radioamatéry. Po 18. hodině je pracovní porada s řídicím střediskem o programu na další den a v 19 h začíná příprava večeře. Po ní si ještě chvíli budou povídat, ale kolem 21 hodiny už začnou s večerní hygienou, protože večerka je stanovena na 21.30. Kolem desáté večer všichni musí chrupat, protože 2. ledna je čeká, právě tak jako nás na Zemi, běžný pracovní den.
</TEXT>
</DOC>
<DOC>
<DOCID>LN-20021228088</DOCID>
<DOCNO>LN-20021228088</DOCNO>
<DATE>12/28/02</DATE>
<TITLE>
auto - svezli jsme se
</TITLE>
<TEXT>
Sportovní design, dynamika a špičkové technologie patří k trumfům nového Audi A8.
Za naprostou špičku mezi luxusními limuzínami jsou již dlouhou dobu považovány BMW řady 7 a Mercedes-Benz třídy S. Na podzim se však na trhu objevilo nové Audi A8 a jasně dalo oběma konkurentům najevo, že karty v nejvyšším segmentu ještě rozhodně nejsou rozdány. Druhá generace dostala výrazný sportovní střih, křivky karoserie dokonce připomínají tvar kupé. O dynamických ambicích svědčí kola s velkým průměrem, nízká příď, stoupající křivka boků i malé převisy. V interiéru panuje luxusní atmosféra. Převažují prvky z leštěného dřeva a vše je uspořádáno tak, jak je u audi zvykem. Místa nabízí A8 dostatek na všech sedadlech, ovšem za zmiňovaným BMW a mercedesem v tomto ohledu poněkud zaostává. Výrobní program Audi počítá ale i s provedením Long, které bude mít rozvor prodloužený o 13 cm. Audi A8 se stalo první velkosériově vyráběnou limuzínou s hliníkovým prostorovým rámem (ASF). Stejnou, ještě vylepšenou, technologii používá i nová generace a výrazné snížení celkové hmotnosti se podepsalo i na výborné dynamice jízdy. Konečně i pod kapotou se objevují agregáty, jejichž parametry a výkony lze označit za sportovní. Jedná se zatím o dva osmiválce o objemech 3,7 l a 4,2 l, které poskytují výkon 280, resp. 335 koní. V příštím roce pak do nabídky přibude i slabší šestiválec, špičkový motor 6.0 W12 (420 k) a turbodiesel 5.0 TDI V10. My jsme vyzkoušeli agregát 4.2 V8, jehož sílu přenáší na všechna kola šestistupňová samočinná převodovka s možností ručního řazení. Ta pracovala naprosto bezchybně, ocenili jsme i možnost řazení pomocí páček na volantu. Osmiválec nás pak potěšil zátahem, jaký známe ze sportovních vozů. Jako přijatelnou hodnotíme i průměrnou spotřebu 13,1 l na 100 km. O perfektní jízdní vlastnosti A8 se stará vylepšený podvozek a pneumatické pérování. To umožňuje v závislosti na stylu jízdy měnit ve čtyřech módech jak tuhost podvozku, tak světlou výšku v rozmezí 95 - 145 mm. Audi tak perfektně tlumí všechny nerovnosti a zároveň je velice živé až dravé. Do zatáček se vrhá s nebývalou vervou a v každé situaci přesně reaguje na pokyny řidiče. O tom, že nové Audi A8 patří na špičku třídy, svědčí i řada použitých nejmodernějších technologií. K těm patří např. systém MMI, pomocí něhož se ovládá většina funkcí ve voze. Jeho součástí je vysunovací multifunkční displej uprostřed palubní desky, který slouží i jako výstup navigace. Systém MMI lze ovládat zcela intuitivně, jednodušeji než např. podobný systém u BMW. Dále se A8 může pochlubit adaptivními xenonovými světlomety, které se natáčejí do zatáčky, čtyřzónovou klimatizací, sledováním tlaku v pneumatikách či tempomatem s radarovým udržováním odstupu. Ke spuštění motoru stačí stisknout tlačítko snímající otisk prstu. Počítač podle něj zjistí, kdo právě usedl za volant, a samočinně nastaví dříve uložené parametry sedadel, zrcátek, rádia, klimatizace apod. Základní cena Audi A8 začíná v ČR na částce 2 260 000 Kč.
Audi A8 4.2 Quattro
Rozměry: 5051x1894x1444 mm
Rozvor 2944 mm
Hmotnost: 1780/2380 kg (pohotovostní/užitečná)
Motor: zážehový vidlicový osmiválec o objemu 4172 cm3
Maximální výkon: 246 kW (335 k) při 6500 1/min
Největší točivý moment: 430 Nm při 3500 1/min
Nejvyšší rychlost: 250 km/h
Zrychlení 0 - 100 km/h: 6,3 s
Spotřeba paliva (město/mimo město/ kombinace): 17,5/ 8,7/ 11,9 l/100 km
Objem kufru: 500 l
Objem palivové nádrže: 90 l
Cena v ČR: 2 460 0000Kč
</TEXT>
</DOC>
<DOC>
<DOCID>LN-20021228089</DOCID>
<DOCNO>LN-20021228089</DOCNO>
<DATE>12/28/02</DATE>
<TITLE>
Neznámí lidé, kteří se letos dostali na titulní stránky novin díky své výjimečnosti, odvaze a statečnosti
</TITLE>
<TEXT>
příběhy
</TEXT>
<HEADING>
Tři stateční z metra
</HEADING>
<TEXT>
Hokejista Jaroslav Český a právník Milan Vítek jsou nespornými hrdiny letošního léta. Právě oni dva se v srpnu postavili útočníkovi, který v pražském metru zavraždil za bílého dne policistu. Medailí za hrdinství je ocenil prezident Václav Havel a policejní plaketou ministr vnitra Stanislav Gross. "Viděl jsem policistku, jak ho bije obuškem. Byla to ženská, a tak jsem jí šel na pomoc," vysvětlil později svou reakci 24letý Jaroslav Český z Dolních Chaber. Tragický případ se odehrál na nástupišti stanice metra Muzeum 2. srpna. Krátce před šestou hodinou bylo nástupiště jako obvykle plné lidí, když náhle postarší muž vhodil do kolejiště výbušninu. V metru nastala panika a lidé se začali tlačit k východům. Uprostřed zmatku se k rusky mluvícímu útočníkovi přimotal 74letý Milan Vítek. Snažil se mu domluvit. Odvážně, marně. Neznámý muž důchodce dvakrát bodl do zad nožem připevněným na metrové tyči. "Uviděl jsem nad schody policejní hlídku a zavolal na ně: Máte pistole? Honem sem," vzpomíná na tragickou událost Jaroslav Český. Dva policisté, muž a žena, přiběhli na místo. Devětatřicetiletý praporčík Ján Maťo stihl ještě v běhu přivolat vysílačkou posily. Byla to jeho poslední slova. Než nahmatal zbraň, útočník ho bodl do srdce. Vrah pak zbraň odhodil, ale v rukou se mu objevila úzká šedá trubice, kterou si otloukal o hlavu. "Blesklo mi, že je to nejspíš rozbuška a že se chce vyhodit do vzduchu. Chytl jsem ho proto do 'kravaty' a povalil na zem," vypráví Český. Pak už útočníka zneškodnili policisté. Lékaři dokázali rychlou a včasnou operací zachránit život už jen Milanu Vítkovi, kterého útočník zranil jako prvního. Praporčíka Jána Maťu se sice snažili oživovat ještě čtyřicet minut, ale nebylo mu pomoci. Zemřel na místě. I on patří k hrdinům zásahu. Posmrtně byl povýšen a jeho rodina dostala odškodné. Jaroslav Český se tehdy původně chystal na víkend k Máchovu jezeru na oslavu narozenin. Doma byl na skok z Minnesoty, kde studuje a hraje hokej. Na oslavu narozenin nedojel a místo toho zneškodnil nebezpečného vraha. Jednal podle vlastních slov z náhlého popudu. Žádné zápasnické chvaty a triky nezná, ale strach si tehdy prý nepřipouštěl: "Hraju jenom hokej. I když v Americe je tvrdší než u nás; víc se pereme." Policisté pátráním zjistili, že vrahem byl 54letý Rus Alexander Kručinin. Ten na policii vypověděl, že tak chtěl upozornit na špatné zacházení s cizinci v České republice a na "špatný svět". K soudu se ale nedostal. Koncem srpna se ve vazební věznici na Pankráci oběsil. Ve státní svátek 28. října Jaroslava Českého a Milana Vítka ocenil prezident Václav Havel medailí za statečnost.
Hokejista Jaroslav Český a právník Milan Vítek jsou nespornými hrdiny letošního léta. Právě oni dva se v srpnu postavili útočníkovi, který v pražském metru zavraždil za bílého dne policistu. Medailí za hrdinství je ocenil prezident Václav Havel a policejní plaketou ministr vnitra Stanislav Gross. "Viděl jsem policistku, jak ho bije obuškem. Byla to ženská, a tak jsem jí šel na pomoc," vysvětlil později svou reakci 24letý Jaroslav Český z Dolních Chaber. Tragický případ se odehrál na nástupišti stanice metra Muzeum 2. srpna. Krátce před šestou hodinou bylo nástupiště jako obvykle plné lidí, když náhle postarší muž vhodil do kolejiště výbušninu. V metru nastala panika a lidé se začali tlačit k východům. Uprostřed zmatku se k rusky mluvícímu útočníkovi přimotal 74letý Milan Vítek. Snažil se mu domluvit. Odvážně, marně. Neznámý muž důchodce dvakrát bodl do zad nožem připevněným na metrové tyči. "Uviděl jsem nad schody policejní hlídku a zavolal na ně: Máte pistole? Honem sem," vzpomíná na tragickou událost Jaroslav Český. Dva policisté, muž a žena, přiběhli na místo. Devětatřicetiletý praporčík Ján Maťo stihl ještě v běhu přivolat vysílačkou posily. Byla to jeho poslední slova. Než nahmatal zbraň, útočník ho bodl do srdce. Vrah pak zbraň odhodil, ale v rukou se mu objevila úzká šedá trubice, kterou si otloukal o hlavu. "Blesklo mi, že je to nejspíš rozbuška a že se chce vyhodit do vzduchu. Chytl jsem ho proto do 'kravaty' a povalil na zem," vypráví Český. Pak už útočníka zneškodnili policisté. Lékaři dokázali rychlou a včasnou operací zachránit život už jen Milanu Vítkovi, kterého útočník zranil jako prvního. Praporčíka Jána Maťu se sice snažili oživovat ještě čtyřicet minut, ale nebylo mu pomoci. Zemřel na místě. I on patří k hrdinům zásahu. Posmrtně byl povýšen a jeho rodina dostala odškodné. Jaroslav Český se tehdy původně chystal na víkend k Máchovu jezeru na oslavu narozenin. Doma byl na skok z Minnesoty, kde studuje a hraje hokej. Na oslavu narozenin nedojel a místo toho zneškodnil nebezpečného vraha. Jednal podle vlastních slov z náhlého popudu. Žádné zápasnické chvaty a triky nezná, ale strach si tehdy prý nepřipouštěl: "Hraju jenom hokej. I když v Americe je tvrdší než u nás; víc se pereme." Policisté pátráním zjistili, že vrahem byl 54letý Rus Alexander Kručinin. Ten na policii vypověděl, že tak chtěl upozornit na špatné zacházení s cizinci v České republice a na "špatný svět". K soudu se ale nedostal. Koncem srpna se ve vazební věznici na Pankráci oběsil. Ve státní svátek 28. října Jaroslava Českého a Milana Vítka ocenil prezident Václav Havel medailí za statečnost.
</TEXT>
</DOC>
<DOC>
<DOCID>LN-20021228090</DOCID>
<DOCNO>LN-20021228090</DOCNO>
<DATE>12/28/02</DATE>
<TEXT>
Čeští horolezci mohou letošní rok právem oslavovat jako úspěšný. Dosáhli hned několika velkých úspěchů - dva z nich zdolali třeba poslední osmitisícový štít, který dosud žádný Čech nenavštívil. A kromě toho zdolal letos v létě "Čechoslovák" Miroslav Caban bez kyslíku Mount Everest za pouhých šest dní. "Je to úžasné. Všechno vám dojde až dole," vypráví o svých pocitech na vrcholu světa sedmatřicetiletý Miroslav Caban. "Je to nádhera, ale víte, že se musíte dostat dolů. Teprve cestou zpět to všechno přichází, myslíte na manželku, na děti, na příbuzné..." Cabanovi trval výstup na Mount Everest od předsunutého základního tábora po vrchol šest dní. A to bez kyslíkové podpory. "V tabulkách je to považované za mimořádný výkon, protože na Everest se leze měsíc a půl," tvrdí Caban. Výstup ale nebyl bez komplikací. Jeho partner Miloslav Palacký se musel z výšky 8200 metrů pro zdravotní komplikace vrátit a vrcholu tak Caban dosáhl sám. Původně se snažil o výstup takzvaným alpským stylem. A po jeho návratu do tábora už média skutečně informovala o tom, že se stal prvním Čechem, který tímto způsobem zdolal nejvyšší horu světa. Bohužel, horolezecká asociace UIAA toto prvenství Cabanovi neuznala. "Aby to bylo v pořádku, nesměl bych použít vychozenou trasu, ani fixní lana po jiných výpravách. Prostě zcela bez cizí pomoci. To jsem nevěděl, takže prvovýstup alpským stylem to nebyl," vysvětluje Caban, který žije na Moravě a má české i slovenské občanství. Radost mu to ale nekazí. "Já jsem nešel za prvenstvím, já jsem si tam šel za výkonem a vyšlo to všechno dobře. Stal jsem se tedy alespoň sedmým Slovákem na vrcholu bez kyslíkové podpory a také čtvrtým Čechem, co se tam tímhle způsobem dostal," říká dnes. Paradoxně čilému "Čechoslovákovi" výstup na Mount Everest doma trochu zkomplikoval život. V jeho vinném sklípku a restauraci má dnes stále plno, takže se prý nezastaví. Ještě stále mu chodí pochvalné dopisy, e-maily a žádosti o autogramy. "Navíc jsem slíbil, že o tom všem napíšu k Vánocům knížku. To jsem nestihl a mrzí mě to. Strávím ale asi svátky u počítače, aby v květnu byla knížka hotová," slibuje Miroslav Caban. Na Everest se plánuje vrátit. "Byl to zážitek na celý život. Já jsem už pět měsíců doma a opravdu každý den myslím na Everest. Teď si ale dám tak dva roky pokoj. Potom mám v úmyslu zlézt jako první Čech nejvyšší vrcholky sedmi kontinentů. Chybí mi jich pět," plánuje.
</TEXT>
</DOC>
<DOC>
<DOCID>LN-20021228091</DOCID>
<DOCNO>LN-20021228091</DOCNO>
<DATE>12/28/02</DATE>
<TEXT>
Snad maličkostí, ale bezpochyby zajímavou a historickou, se stala událost z 15.června. Uprostřed vyzvánění náhle puklo srdce největšího českého zvonu Zikmund v katedrále svatého Víta. Osudy patrona českých zvonů jsou podle legend spojovány s osudem národa. Existuje však člověk, který má k Zikmundovi blíže než ostatní: zvonař Petr Manoušek. Rodina Manouškových ze Zbraslavi patří už po několik generací k proslulým zvonařům. Se Zikmundem ji mnohé spojuje. Byli to právě Manouškovi, kteří před 30 lety zvon Zikmund vůbec poprvé restaurovali. Petr Manoušek už tehdy svým rodičům při práci v katedrále asistoval. Puklé srdce zvonu podle legend nikdy nevěstí nic dobrého, je to varování před pohromou. Zikmund se symbolicky odmlčel jen pár hodin po ukončení voleb do parlamentu, v nichž nebývale posílili komunisté. Paralela byla nasnadě. Pokud je ale na legendách alespoň zrnko pravdy, mnohem lepší vysvětlení asi nabízejí srpnové katastrofální povodně. Varoval snad Zikmund před nimi? "Má to samozřejmě pragmatické vysvětlení, ale pokud na to budeme nahlížet symbolicky, pak to opravdu nevěstilo nic dobrého. Věřit můžeme, čemu chceme," tvrdí dnes Manoušek. Hned v srpnu vyplavila rozvodněná Vltava zvonařskou dílnu Manouškových na Zbraslavi až do výšky čtyř metrů. To mimo jiné zkomplikovalo i výrobu nového srdce pro Zikmunda. Pomoc nabídla společnost Žďas ve Žďáru nad Sázavou. Tamní kováři společně s Petrem Manouškem vykovali srdce nové. Výroba se až na detaily nelišila od technologií používaných při stejné práci před staletími. Moderní technika jim pomáhala jen při manipulaci se čtyřsetkilogramovým kusem žhavého železa. A při kontrole výsledku. Rentgen je schopen odhalit i skryté vady uvnitř hotového výrobku... Právě taková skrytá prasklina byla příčinou puknutí Zikmundova starého srdce. Na obou lomech byla jasně viditelná. To je pragmatické vysvětlení nehody. Méně vysvětlitelné už je, proč s takovou výrobní vadou dokázalo srdce odbíjet už od 19. století a proč si zvon ke svému "infarktu" vybral právě rok 2002. Zikmund se odmlčel na tři měsíce. Nový hlas a nové srdce mu dal Petr Manoušek s pomocníky na konci září. "Na zdar zvonům a na lepší časy," zněl poslední povel zvoníka Tomáše Stařeckého, než společně se třemi kolegy Zikmunda rozhoupal. Napětí vystřídalo dojetí. Malou zvonici ve věži katedrály zaplnil majestátní hlas patrona českých zvonů a do dálky nad pražskými střechami tak zvěstoval radostnou událost.
</TEXT>
</DOC>
<DOC>
<DOCID>LN-20021228092</DOCID>
<DOCNO>LN-20021228092</DOCNO>
<DATE>12/28/02</DATE>
<TEXT>
Ještě před půl rokem by nikoho nenapadlo, že mělnickou obec Zálezlice bude znát každý v zemi. Ani zálezlický starosta Josef Šulc tehdy ještě netušil, kolikrát o sobě bude číst v novinách. Patří k největším hrdinům letošních povodní. Užil si své s vodou, a později dokonce s policií. V Zálezlicích stojí rozsvícený vánoční strom, ale jinak obec připomíná staveniště. "Chtěli jsme, aby lidé mysleli i na něco jiného než vodu. Snad se z toho stane tradice," vysvětlil "novinku" starosta. Nikdy předtím obec totiž vánoční strom neměla. Stávalo tu 156 domů, žily tady čtyři stovky lidí. Pak přišla voda, prohnala se vesnicí a po sobě zanechala spoušť. 121 domů spadlo nebo muselo být zbořeno. Pod vodou byl i dům starosty Šulce a policie jej navíc vyšetřovala kvůli podezření z obecného ohrožení. Vesnici prý nevaroval. "Nepodnikl včas kroky na záchranu," tvrdila policie, okresní úřad i hasiči. Je to nesmysl, křičeli ovšem Zálezličtí. "Kdybychom věděli, co přijde, tak bychom nepytlovali. Řekl bych lidem, aby si sbalili nejnutnější věci a okamžitě se evakuovali," argumentoval starosta. Jeho případ vyšetřoval speciální policejní tým Potopa. "Dospěli jsme k závěru, že se starosta ničeho nedopustil," uvedl nakonec ředitel středočeské policie Oldřich Martinů. Podezření podle něj vzniklo "špatnou interpretací vystoupení starosty pro sdělovací prostředky". Starosta teď zvažuje trestní oznámení proti ministru vnitra Stanislavu Grossovi a mluvčí policejního prezidia Blance Kosinové za jejich výroky na jeho adresu. Šulc zůstane starostou do konce roku. Z kanceláře se ale stěhovat nemusí, obec povede jako státem najatý úředník. V Zálezlicích se letos volby nekonaly. Lidé měli jiné starosti. Zastupitelstvo se tak rozpadlo a ve funkci zůstal dočasně jen starosta. Nové volby budou na jaře. Šulc se jich ale nezúčastní. "Sám jsem měl zatopený barák. Zatím ho vysušuji, ale na jaře bych se měl pustit do obnovy," říká. I jeho zásluhou se budou brzy někteří Zálezličtí stěhovat do nových domovů. Vedle radnice už vyrostlo několik dvojdomků pro dvanáct rodin..
</TEXT>
</DOC>
<DOC>
<DOCID>LN-20021228093</DOCID>
<DOCNO>LN-20021228093</DOCNO>
<DATE>12/28/02</DATE>
<TEXT>
Neuvěřitelnou rozvahu prokázal letos v září teprve jedenáctiletý Pavel Müller z Jihlavy. Zachránil život své matce, těžké diabetičce, která upadla do hypoglykemického záchvatu. Za statečnost dostal cenu. Pavlova maminka, psycholožka Miluše Müllerová, je už šestadvacet let těžkou diabetičkou. Inzulin musí injekčně užívat pětkrát denně a v osudný večer náhodou zaměnila dávky. "Tu noc jsme bydleli v novém domě teprve dva dny. Všechny věci byly jinde, než jsem zvyklá. Tak jsem si místo dlouhodobé dávky na noc vzala krátkodobou denní dávku," vzpomíná žena, která se díky svému synovi "podruhé narodila". Pavel si všiml, že si maminka vzala špatný inzulin a lehl si tedy na noc raději k ní do postele. Byl s ní doma sám, otec odjel na služební cestu. "Bál jsem se, že by se jí mohlo udělat špatně, a to by potom mohla i umřít. Když jsem se vzbudil, byla v bezvědomí, úplně zpocená a špatně se jí dýchalo," vzpomíná Pavel. Protože se mu nepodařilo maminku probrat, zavolal sanitku. Než ale stihla přijet, udělal něco, co mamince zachránilo život, jak se později shodli lékaři. Píchl jí injekci s glukagonem. "Vyrovnává to hladinu cukru v krvi. Maminka totiž potřebuje osladit krev, když je jí špatně," vysvětloval později novinářům Pavel. Kde se v malém chlapci vzala ta rozhodnost a logika jednání v krizové situaci? Že jeho maminka trpí cukrovkou, věděl už od tří let. Byl zvyklý na to, že je jí občas špatně a že čas od času potřebuje i pomoc. "Společně se o ni s taťkou staráme," tvrdí Pavel. "Poznám na mamince, že jí není dobře i po telefonu. Jednou jsem jí volal ze školy, chtěl jsem vědět, jestli mě pustí na zájezd, a nějak se mi nezdála, tak jsem za ní raději poslal taťku," dodal na vysvětlenou. Za svou odvahu získal v listopadu u příležitosti Světového dne diabetu symbolické ocenění a dárek od Českého svazu diabetiků.
</TEXT>
</DOC>
<DOC>
<DOCID>LN-20021228094</DOCID>
<DOCNO>LN-20021228094</DOCNO>
<DATE>12/28/02</DATE>
<TITLE>
soutěž LN
</TITLE>
<TEXT>
Jak si děti představují Ježíška? Na to odpovídá i letošní soutěž, kterou již poněkolikáté vyhlašují Lidové noviny. Obecně lze říci, že ho většina z nich vnímá jako miminko v jesličkách, fousatého dědu s dárky či Santa Clause. Porota, ve které zasedli ředitelka Muzea dětské kresby v Praze Darina Martinovská, novinář Miloš Čermák, malířka a výtvarnice Margita Tittlová, spolupracovnice redakce Daniela Iwashita, art direktor magazínu LN Tomáš Kaidl a redaktorka LN Marie Homolová, už tradičně neměla jednoduchý úkol. Vybrat z více než tisíce dětských obrázků tři nejlepší v každé kategorii bylo složité. V nejmladší kategorii nakonec udělila porota první cenu Kristýně Havlenové z Třebíče. V kategorii mladšího školního věku se porotci shodli na obrázku Kláry Bergerové z Prahy. Nejstarší věková kategorie všechny potrápila - přišlo do ní nejméně obrázků, zato však nejvíce Santa Clausů. Porota nakonec neudělila první cenu, ale udělila dvě druhá a dvě třetí místa. Mimořádná cena poroty patří kolektivní práci dětí ze Speciální školy v Rychnově nad Kněžnou a dětem ze Zvláštní pomocné školy z Brandýsa nad Labem. Tyto děti dostanou od redakce Lidových novin výtvarné potřeby. Zvláštní cenu v podobě volných vstupenek do Muzea dětské kresby získaly Základní umělecké školy z Blatné a z Libčice nad Vltavou. Malý dárek dostane ještě dalších deset dětí, jejichž práce se porotě líbily. Za všechny obrázky děkujeme a přejeme šťastný nový rok 2003!
děti do 6 let
I. kategorie
1. cena: Kristýna Havlenová (5 let), Třebíč
2. cena: Sára Elichová ( 2,5 roku), Praha
3. cena: Patricie Macelová (4 roky), Uherské Hradiště - Mařatice
od 6 do 11 let
II. kategorie
1. cena: Klára Bergerová (6 let), Praha
2. cena: Patricie Vévodová (10 let), Pelhřimov
3. cena: Matěj Kliner (8 let), Bohumín
od 11 do 15 let
III. kategorie
(první cenu porota neudělila)
2. cena: Radka Holcmanová (14 let), Kravsko Ráchel Weitzová (12 let), Praha
3. cena: Magdalena Nováková (13 let), Rakovník Sára Růžičková (13 let), Praha
</TEXT>
</DOC>
<DOC>
<DOCID>LN-20021228095</DOCID>
<DOCNO>LN-20021228095</DOCNO>
<DATE>12/28/02</DATE>
<TITLE>
Svět loutek v Kroměříži. Domácí i zahraniční loutky ze sbírek Muzea loutkových kultur v Chrudimi jsou na výstavě v Muzeu Kroměřížska. Na 300 loutek, převážně marionet, doplňují plakáty k představením loutkových divadel. Zastoupeno je 23 zemí Evropy, Asie, Ameriky, Afriky a Austrálie. V plejádě domácích figurek jsou i čtyři loutky od Jiřího Trnky a ukázky tzv. Alšových loutek, které se vyrábějí sériově od roku 1912 (Honza, Káča, Kašpárek, čerti). Mezi nejstarší patří Škrhola a Kuba z Maiznerova Podkrkonošského divadla, se kterými se hrál od první poloviny 19. století. Výstava potrvá do 23. března.
</TITLE>
<TEXT>
Salvador Dalí. V Egon Schiele Art Centru v Českém Krumlově pokračuje výstava Dobytí iracionálna, výbor z grafické tvorby Salvadora Dalího. Expozice, jež zahrnuje na 500 exponátů z let 1935 - 1979, je nejúplnějším přehledem grafického díla velkého tvůrce dvacátého století. Vedle grafických listů jsou k vidění i trojrozměrné grafiky, autorem psané a ilustrované knihy, litografické cykly, dřevořezby a fotokoláže.
Next Station. Po povodních uzavřený vestibul metra na náměstí Republiky v Praze se otevře na Silvestra. Ve 20.00 hodin zde začne koncert živé i reprodukované hudby s kapelou - 123 min., soul-funkovou Žáhou a speciálním hostem z Francie, seskupením Sergent Pépčre, kombinujícím energický balkánský folklor s rockovými prvky. Slovem hosty do Nového roku doprovodí Zelený Raul.
Valdštejnský palác. Dnes a zítra od 10 do 16 hodin lze navštívit Valdštejnský palác v Praze 1, sídlo Senátu Parlamentu České republiky. Historické prostory této stavby jsou veřejnosti zpřístupňovány pouze příležitostně.
Pohádky a galavečer. Pražský komorní balet hostuje dnes v 19 hodin ve Státní opeře Praha s choreografiemi Libora Vaculíka Don Juan a Pavla Šmoka Golem. Zítra uvede dvě představení ve Stavovském divadle v Praze: odpoledne ( 15.00) pásmo Libora Vaculíka na hudbu Oskara Nedbala Pojďte s námi do pohádky a večer ( 19.00) Galapředstavení tří choreografií Son Chemin, Saturnin a Mariin sen.
</TEXT>
</DOC>
<DOC>
<DOCID>LN-20021228096</DOCID>
<DOCNO>LN-20021228096</DOCNO>
<DATE>12/28/02</DATE>
<TITLE>
Televize a film se vracejí k slavným postavám historie
</TITLE>
<TEXT>
Na televizní a filmové diváky čeká v příštích letech záplava historických filmů a seriálů. Tvůrci a producenti využívají současnou vlnu zájmu o historii a možnost svým způsobem si na ní "zasurfovat".
I televizní filmy vznikají s rozpočty v desítkách milionů eur či dolarů a natáčejí se, pokud možno, na místech, kudy skutečně historie kráčela. Monumentální filmy prostě slaví svůj návrat a zdá se, že bude trvat přinejmenším další dva roky. Důvodem je ale nejen "hlad" diváků po historických tématech. Tvůrci tímto způsobem reagují na dlouhotrvající nedostatek kvalitních scénářů - co může být lepšího než velký příběh, který napsal sám život - a také na nové technologické možnosti. Ty umožňují zpracovat historická témata s dosud nebývalou věrností. Bohužel prvotní problém těchto snímků spočívá v lákavé snaze "trochu historii opravit", nabídnout napínavější verzi atd. Druhé úskalí spočívá v okouzlení technologiemi - příběh se pak vytrácí a na místo něj jsou diváci vystaveni proudu obrazů a dokonalých triků. Nakonec si tedy pamatují spíše bitevní scény než důvod, proč k nim tehdy vlastně došlo.
</TEXT>
<HEADING>
První přišel Caesar
</HEADING>
<TEXT>
Televizní diváci v Německu a Itálii mají za sebou vánoční setkání s Juliem Caesarem. Koprodukce, na níž se podílely vedle veřejnoprávní ARD také DeAngelis Group a Turner Network Television, vznikala kromě Itálie i v Bulharsku a na Maltě. Tvůrci se pokoušeli o rekonstrukci slavných bitev i o realistický pohled na život v tehdejším Římě. V dvoudílném filmu, režírovaném Ulim Edelem (Last Exit Brooklyn, Mlhy Avalonu) se představil v roli Caesara Jeremy Sisto (známý z televizního zpracování Bible - Ježíš), diktátora Sullu si zahrál nedávno zemřelý Richard Harris (Gladiátor, Harry Potter) a Christopher Walken (Pulp Fiction) ztělesnil intrikánského senátora Cata. Postavu Pompeia vytvořil Chris Noth (známý ze seriálu Sex ve městě). Tuzemští diváci by jistě poznali i Tobiase Morettiho (Komisař Rex) v roli Gaia Cassia Longinuse, vůdce spiknutí proti Caesarovi.
</TEXT>
<HEADING>
Malý velký muž a jiní
</HEADING>
<TEXT>
Počátkem ledna se na německých a francouzských obrazovkách objeví čtyřdílný film Napoleon s Christianem Clavierem v hlavní roli. Mimochodem, Clavier je vysoký stejně jako Napoleon - 167 cm. I to svědčí o faktu, že televizní film za 40 milionů eur je natočen s mimořádnou pečlivostí. "Pracovali jsme tak přesně, protože jsme věděli, že náš film vytvoří na dlouho v hlavách diváků obraz Napoleona," řekl čtrnáctideníku TV Spielfilm producent Jan Mojto. Na jaře pak televize v několika zemích odvysílá další nákladný projekt. Příběh Friedricha svobodného pána Trencka (1726 1794), který se dostane za mříže poté, co se zamiluje do sestry Bedřicha Velikého. V hlavní roli se představí Ben Becker. Němci mají zvláště velký zájem o historické filmy a seriály. A to i o díla zabývající se nedávnou minulostí. Komerční televize SAT.1, která například vyrobila oceňovaný a u diváků úspěšný dvoudílný snímek Tunel, rekonstruující příběh z rozděleného Berlína, nedávno vysílala koprodukční film (společně s italskou veřejnou televizí RAI) Křižáci a chystá další podobné projekty. ARD na jaře odvysílá hraný životopis velkého německého politika Willyho Brandta, v červnu se pak obě německé veřejné televize budou prezentovat společným projektem - hranou rekonstrukcí východoberlínského protikomunistického povstání 17. června 1953. Zmíněná komerční stanice SAT 1 plánuje jako událost televizního podzimu 2003 premiéru dvoudílného snímku Ludvík II. o životním příběhu bavorského krále. V létě 2004 pak ARD uvede hranou rekonstrukci atentátu na Hitlera z července 1944.
</TEXT>
<HEADING>
Americká karta
</HEADING>
<TEXT>
Pozadu za Němci nezůstávají ani hollywoodští producenti. Do kin se v příštím a přespříštím roce chystá hned několik snímků natočených s obrovským rozpočtem a slavnými hvězdami v hlavních rolích. První by se měl objevit Ježíš Kristus, jehož posledními dvanácti hodinami života se zabývá film Passions režírovaný Melem Gibsonem. Snímek vzniká v latině a aramejštině a kromě Jima Caviezela v hlavní roli bude jistě diváckým magnetem i Monica Bellucciová jako Maří Magdaléna. V říjnu by měl mít premiéru Luther s Josephem Fiennesem v hlavní roli. Kromě něj se představí i Peter Ustinov. Na podzim pak bude o diváckou přízeň bojovat Vin Diesel alias Hannibal, o rok později představí Wolfgang Petersen svou Tróju, film s rozpočtem 140 milionů dolarů, v němž Achilla bude hrát Brad Pitt. Život Alexandra Velikého chtějí filmovat hned tři režiséři, kromě Martina Scorseseho a Olivera Stonea je to i Baz Luhrmann, který chce do hlavní role ve snímku rovněž za 140 milionů dolarů obsadit Leonarda DiCapria.
Pozadu za Němci nezůstávají ani hollywoodští producenti. Do kin se v příštím a přespříštím roce chystá hned několik snímků natočených s obrovským rozpočtem a slavnými hvězdami v hlavních rolích. První by se měl objevit Ježíš Kristus, jehož posledními dvanácti hodinami života se zabývá film Passions režírovaný Melem Gibsonem. Snímek vzniká v latině a aramejštině a kromě Jima Caviezela v hlavní roli bude jistě diváckým magnetem i Monica Bellucciová jako Maří Magdaléna. V říjnu by měl mít premiéru Luther s Josephem Fiennesem v hlavní roli. Kromě něj se představí i Peter Ustinov. Na podzim pak bude o diváckou přízeň bojovat Vin Diesel alias Hannibal, o rok později představí Wolfgang Petersen svou Tróju, film s rozpočtem 140 milionů dolarů, v němž Achilla bude hrát Brad Pitt. Život Alexandra Velikého chtějí filmovat hned tři režiséři, kromě Martina Scorseseho a Olivera Stonea je to i Baz Luhrmann, který chce do hlavní role ve snímku rovněž za 140 milionů dolarů obsadit Leonarda DiCapria.
</TEXT>
</DOC>
<DOC>
<DOCID>LN-20021228097</DOCID>
<DOCNO>LN-20021228097</DOCNO>
<DATE>12/28/02</DATE>
<TITLE>
V úterý 24. prosince zemřel v Hořovicích po delší nemoci básník, esejista, překladatel a editor Ivan Slavík, představitel české duchovně orientované lyriky.
</TITLE>
<GEOGRAPHY>PRAHA</GEOGRAPHY>
<TEXT>
Ivan Slavík se narodil 23. 1. 1920 v Praze v dělnické rodině. Po maturitě na gymnáziu (1939) si talentovaný student zvolil češtinu a němčinu na Filozofické fakultě Univerzity Karlovy. Po uzavření vysokých škol nacistickou okupační správou pracoval jako knihkupec a úředník, po tři roky byl totálně nasazen v průmyslové výrobě. Po válce se na filozofickou fakultu vrátil, roku 1948 tam absolvoval studia češtiny a francouzštiny. Nastoupil na dráhu středoškolského učitele: nejprve v Praze a Domažlicích, v letech 1952 až 1980 v Hořovicích, kde se trvale usadil. Ve druhé polovině 40. let patřil Slavík k výrazným osobnostem nastupující generace křesťansky orientovaných autorů (Zdeněk Rotrekl, Josef Suchý, Vladimír Vokolek...), roku 1947 debutoval básnickou sbírkou Snímání (pod původním názvem Snímání z kříže vyšla až o půl století později). V 50. letech zůstal bez publikačních možností, jeho literární dílo z té doby muselo čekat na příznivější společenskou konstelaci 60., případně až 90. let (Stín třtiny, 1965, Osten, 1968, Hlohový vítr, 1969, Ke komu, 1995). Také za sovětské okupace patřil k autorům mimo oficiální proud. Tehdy se jeho práce šířily formou samizdatu. Po listopadu 1989 se konečně směl ozvat básnickým slovem, ale i jako esejista a autor skript (Rozptýlená generace, 1990). Významná je Slavíkova dlouholetá práce překladatelská. Mezi světově proslulými tvůrci, jejichž hlas českému publiku umlčovaný básník zprostředkoval, jsou mimo jiné Baudelaire, Bunin, Claudel, Novalis, Poe a Pound; čtenářský ohlas si získaly parafráze aztécké lyriky Motýl z obsidiánu (1974). Jako editor se Ivan Slavík zasloužil o připomenutí básníků českého romantismu (Hledání modrého květu, 1988) i lyriků 90. let 19. století (Zpívající labutě, 1971). Pro čtenáře třetí třetiny 20. století vzkřísil přinejmenším tři autory: Irmu Geisslovou, Hermora Liliu a Jana Opolského. Literární historik Jaroslav Med o Ivanu Slavíkovi napsal, že jeho básnická tvorba "je také svědectvím o osudech té části básnické generace, kterou křtila druhá světová válka a která prošla mnoha temnými tunely mlčení, přehlížení a nepochopení, aniž ztratila svou tvář a charakter. Básnické dílo Ivana Slavíka vnáší do tvůrčího spektra této generace významnou a osobitou hodnotu: hořce láskyplný hlas básníka-křesťana, volajícího lidskou duši a naše svědomí k odpovědnosti za veškeré dílo tohoto světa." (Spisovatelé ve stínu, 1995) Poslední rozloučení se zesnulým se bude konat v sobotu 4. ledna od 13 hodin v kostele sv. Jiljí v Hořovicích.
PRAHA - Ivan Slavík se narodil 23. 1. 1920 v Praze v dělnické rodině. Po maturitě na gymnáziu (1939) si talentovaný student zvolil češtinu a němčinu na Filozofické fakultě Univerzity Karlovy. Po uzavření vysokých škol nacistickou okupační správou pracoval jako knihkupec a úředník, po tři roky byl totálně nasazen v průmyslové výrobě. Po válce se na filozofickou fakultu vrátil, roku 1948 tam absolvoval studia češtiny a francouzštiny. Nastoupil na dráhu středoškolského učitele: nejprve v Praze a Domažlicích, v letech 1952 až 1980 v Hořovicích, kde se trvale usadil. Ve druhé polovině 40. let patřil Slavík k výrazným osobnostem nastupující generace křesťansky orientovaných autorů (Zdeněk Rotrekl, Josef Suchý, Vladimír Vokolek...), roku 1947 debutoval básnickou sbírkou Snímání (pod původním názvem Snímání z kříže vyšla až o půl století později). V 50. letech zůstal bez publikačních možností, jeho literární dílo z té doby muselo čekat na příznivější společenskou konstelaci 60., případně až 90. let (Stín třtiny, 1965, Osten, 1968, Hlohový vítr, 1969, Ke komu, 1995). Také za sovětské okupace patřil k autorům mimo oficiální proud. Tehdy se jeho práce šířily formou samizdatu. Po listopadu 1989 se konečně směl ozvat básnickým slovem, ale i jako esejista a autor skript (Rozptýlená generace, 1990). Významná je Slavíkova dlouholetá práce překladatelská. Mezi světově proslulými tvůrci, jejichž hlas českému publiku umlčovaný básník zprostředkoval, jsou mimo jiné Baudelaire, Bunin, Claudel, Novalis, Poe a Pound; čtenářský ohlas si získaly parafráze aztécké lyriky Motýl z obsidiánu (1974). Jako editor se Ivan Slavík zasloužil o připomenutí básníků českého romantismu (Hledání modrého květu, 1988) i lyriků 90. let 19. století (Zpívající labutě, 1971). Pro čtenáře třetí třetiny 20. století vzkřísil přinejmenším tři autory: Irmu Geisslovou, Hermora Liliu a Jana Opolského. Literární historik Jaroslav Med o Ivanu Slavíkovi napsal, že jeho básnická tvorba "je také svědectvím o osudech té části básnické generace, kterou křtila druhá světová válka a která prošla mnoha temnými tunely mlčení, přehlížení a nepochopení, aniž ztratila svou tvář a charakter. Básnické dílo Ivana Slavíka vnáší do tvůrčího spektra této generace významnou a osobitou hodnotu: hořce láskyplný hlas básníka-křesťana, volajícího lidskou duši a naše svědomí k odpovědnosti za veškeré dílo tohoto světa." (Spisovatelé ve stínu, 1995) Poslední rozloučení se zesnulým se bude konat v sobotu 4. ledna od 13 hodin v kostele sv. Jiljí v Hořovicích.
</TEXT>
</DOC>
<DOC>
<DOCID>LN-20021228098</DOCID>
<DOCNO>LN-20021228098</DOCNO>
<DATE>12/28/02</DATE>
<TITLE>
říká kontroverzní obránce West Hamu Tomáš Řepka na adresu rozhodčího zápasu s Fulhamem
</TITLE>
<TEXT>
Nepříliš veselé Vánoce zažívá český obránce fotbalového West Hamu United Tomáš Řepka. Na štěpánskou koledu si v utkání anglické Premier League proti Fulhamu vykoledoval dvě žluté karty - tu druhou za protesty a minutu před koncem ho sudí Dermot Callagher vyloučil.
LONDÝN/PRAHA - Po utkání, které skončilo dělbou bodů po remíze 1:1, se Řepka ocitl pod palbou kritiky. "Je to neodpustitelné," řekl na hráčovu adresu kouč Glen Roeder. "Má reputaci, že sbírá příliš mnoho žlutých karet, a v poslední době se to už vymklo kontrole," postěžoval si trenér. Slitování s českým bekem neměla ani média. "Řepkovo hloupé dohadování v poslední minutě ukončilo veškeré naděje West Hamu na zvrat utkání," napsal The Guardian. Samotného Řepku vyloučení mrzelo, ale pro své jednání našel v rozhovoru pro LN zdůvodnění. "Určitě mi to jedno není, ale strašně mi vadí, jak nás v poslední době ořezávají rozhodčí. To není normální, to já se musím pokaždé ozvat. Nebudu ze sebe dělat blbce," řekl řízný zadák. V letošní sezoně nasbíral už deset žlutých karet, za 53 utkání v dresu "Kladivářů" dokonce už pětadvacet. "My můžeme dát regulérní gól a rozhodčí ho neuzná, nebo třeba přehlídne ruku ve vápně. Nejhorší je, když stojí přímo u toho a vidí to. Vy mu to potom řeknete a on se vám jenom směje," pokračoval Řepka v kritice ostrovních sudích. "Reagoval jsem tak, jak jsem reagoval, a vím, že by se to stávat nemělo, ale já křivdu prostě nesnesu. Musím se ozvat, já už jsem takový. Dělal jsem to v Česku, v Itálii, tady a budu to dělat všude, kde třeba ještě budu hrát." Po inkriminovaném utkání hned Řepka mluvil s trenérem Roederem. "Řekl mi svoje, nadšenej nebyl. Ptal se mě, proč jsem to udělal, ptal se na důvod. Jestli mě ale pochopil, to nevím," dumal český zadák.
</TEXT>
<HEADING>
Spoluhráči, generálové po boji
</HEADING>
<TEXT>
Řepkovi vadí, že i když také ostatním spoluhráčům leží výkony rozhodčích v žaludku, kromě něj se nikdo neozve. "Ostatní jsou chytří. Nechtějí být biti, a tak se nikdo neozve, nikdo nic neřekne. Jenom krčí rameny a dělají 'Já nic, já muzikant'. Každý je potom generálem až po válce, ale ty kecy jsou pak už na h..." nebral si servítky Řepka. Podle jeho názoru dělá málo i samotný klub. "Pochopil bych, kdyby nás takhle rozhodčí pískal třeba na Manchesteru, Arsenalu nebo Liverpoolu. Ale aby nás řezali s Boltonem, Southamptonem, Charltonem nebo Fulhamem, to už je fakt moc. Já druhou ligu hrát nechci, ale připadá mi, že vedení klubu pro záchranu nedělá maximum. Na hřišti to samozřejmě musíme odehrát my hráči, ale je dobré, když za zády cítíte páku klubu. Tu my tam ale v současnosti nemáme, a to je potom strašný pocit, být osamoceným válečníkem v poli," přiznal Řepka. West Ham se po dvaceti kolech anglické ligy krčí na posledním, dvacátém místě. Na kontě má pouze tři výhry a patnáct bodů. Svým nezkrotným temperamentem se Řepka může dostat do situace, která se otočí proti němu. Už teď ho po desáté letošní žluté kartě trest v podobě distancu pro několik zápasů zřejmě nemine. Potom by třeba mohl vypadnout i ze sestavy. "Samozřejmě, že mi to může uškodit. Z takového jednání plynou jenom negativa, jednotlivec z toho nikdy mít profit nebude," je si své situace Řepka vědom. "Já tady ale dělám všechno naplno, abych odváděl na hřišti co nejlepší výkony a hrál fotbal co nejlíp, takže potom nesnáším takovéhle křivdy. Když mi do cesty vleze nějaký blbec, který ani neumí pořádně pískat a na hřiště se jde jenom vyprdět - já bych ho snad dokázal i zabít. Takovéhle vyžírky a vychcánky nesnáším ani v soukromém životě, ti prostě do mého života nepatří," uzavřel Řepka.
</TEXT>
<HEADING>
Řepkovy maléry za poslední dobu
</HEADING>
<TEXT>
Entrée na Ostrovy. Po loňském přestupu z Fiorentiny do West Hamu nedohrál dva z prvních tří zápasů. Oba dva kvůli červené kartě.
Baráž s Belgií. V prvním utkání baráže o MS s Belgií se ohnal loktem po záložníkovi Goorovi a byl vyloučen. Česko oba zápasy prohrálo, na šampionát nepostoupilo a Řepka navíc dostal do FIFA trest na čtyři utkání.
Konflikt se svazem. Ještě před odvetou proti Belgii musel Řepka tým opustit. Potom prohlásil, že za současného svazového vedení nebude hrát za reprezentaci a předsedu ČMFS Jana Obsta označil za figurku.
</TEXT>
</DOC>
<DOC>
<DOCID>LN-20021228099</DOCID>
<DOCNO>LN-20021228099</DOCNO>
<DATE>12/28/02</DATE>
<TITLE>
První přípravný den po téměř měsíční dovolené zkomplikoval fotbalistům Sparty ledový krunýř, který včera ráno pokryl Prahu i její okolí. Někteří z nich na první setkání s novým trenérem Jiřím Kotrbou dorazili vozy taxislužby, jiní museli svůj ranní odjezd na Letnou značně uspíšit, aby jim Kotrba hned napoprvé nevyčinil.
</TITLE>
<GEOGRAPHY>PRAHA</GEOGRAPHY>
<TEXT>
Část hráčů se hlásila přímo na fyzických a zdravotních testech, které byly naplánovány mimo stadion, a k prvnímu tréninku Kotrba "vyhnal" zbytek svých svěřenců do nedaleké sparťanské haly. Zledovatělý povrch tréninkového hřiště totiž hrozil případnými zraněními. Trenér sám neměl potíže z Hluboké nad Vltavou do Prahy dorazit. "Chválím na dálku jihočeské a středočeské silničáře, cesta byla naprosto bezproblémová," usmíval se kouč a ani jeho krajan Karel Poborský si nestěžoval. "Jako bych to čekal; do pražského bytu jsem vyjel raději už včera vpodvečer. Jen co jsem dojel, začal se tvořit led," pochvaloval si fotbalista rozhodnutí vyjet dřív. Led už způsobil v letenském kádru jedno zranění. Brankář Michal Špit totiž upadl ve čtvrtek tak nešťastně, že si narazil záda, a včera se hlásil do péče klubových lékařů. Výčet marodů ale bude větší. Michal Pospíšil v polovině prosince absolvoval v Mnichově lehkou operaci v oblasti levého třísla a ještě další dva týdny bude odpočívat. Libor Sionko už má koleno v pořádku, ale případné výběhy na zmrzlých površích ještě zřejmě vynechá.
</TEXT>
<HEADING>
Labant se ještě zabydluje
</HEADING>
<TEXT>
Do konce roku toho sparťané moc nestihnou. Dnes se obě části týmu vymění. Jen Vladimír Labant, který se vrací do Sparty z Anglie, dostal po dnešních testech pár dnů na to, aby se v Praze znovu zabydlel. Na Silvestra i Nový rok mají fotbalisté volno, znovu se sejdou ve čtvrtek 2. ledna a den poté odjedou na soustředění právě na Hlubokou. "Taky jsem si už od kamarádů vyslechl, jak to mám zmáknutý, že budu trénovat doma," smál se Poborský, ale svého trvalého bydliště prý nehodlá zneužívat. Po návratu čeká sparťany týdenní blok v Praze s jedním vloženým dvojzápasem proti Bohemians (15. ledna v Nymburce) a zřejmě 19. ledna pak odlet na soustředění do Turecka. Tam už má klub zajištěny zápasy s Rapidem Bukurešť (21. ledna) a Galatasarayem Istanbul (25. ledna), další dva soupeři budou známi až na místě. Generálku před ligou sehrají sparťané už tradičně na Letné se Slovanem Bratislava (8. února).
</TEXT>
<HEADING>
Mareš možná zamíří také do Ruska
</HEADING>
<TEXT>
V té době už bude jasno, o kolik hráčů vedení klubu zeštíhlí nynější kádr. Radek Šírl s Martinem Horákem přestoupili do Petrohradu, kam možná ještě zamíří i Pavel Mareš. Josef Obajdin i Sparta zvažují nečekanou nabídku OFI Kréta a stále se neví, zda a kam odejdou Jiří Jarošík, Petr Babnič a případně další hráči. Kotrba na včerejším srazu přiznal, že by rád na Letné přivítal ještě další posily. "Ale ne velký počet, spíše jen velkou kvalitu. Do odjezdu do Turecka bude jasněji," označil trenér termín, po němž už by neměl kádr doznat změn. V něm by se natrvalo mohli usadit tři nadějní mladíci z vlastní rezervy. Někteří z nich se zapojí už do zimní přípravy. Chorvat Danijel Cesarec dorazil už na včerejší trénink, Radek Hochmeister a Martin Klein ho budou následovat později, protože donedávna objížděli s druholigovým béčkem halové turnaje v Německu.
V té době už bude jasno, o kolik hráčů vedení klubu zeštíhlí nynější kádr. Radek Šírl s Martinem Horákem přestoupili do Petrohradu, kam možná ještě zamíří i Pavel Mareš. Josef Obajdin i Sparta zvažují nečekanou nabídku OFI Kréta a stále se neví, zda a kam odejdou Jiří Jarošík, Petr Babnič a případně další hráči. Kotrba na včerejším srazu přiznal, že by rád na Letné přivítal ještě další posily. "Ale ne velký počet, spíše jen velkou kvalitu. Do odjezdu do Turecka bude jasněji," označil trenér termín, po němž už by neměl kádr doznat změn. V něm by se natrvalo mohli usadit tři nadějní mladíci z vlastní rezervy. Někteří z nich se zapojí už do zimní přípravy. Chorvat Danijel Cesarec dorazil už na včerejší trénink, Radek Hochmeister a Martin Klein ho budou následovat později, protože donedávna objížděli s druholigovým béčkem halové turnaje v Německu.
</TEXT>
</DOC>
<DOC>
<DOCID>LN-20021228100</DOCID>
<DOCNO>LN-20021228100</DOCNO>
<DATE>12/28/02</DATE>
<GEOGRAPHY>HALIFAX</GEOGRAPHY>
<TEXT>
Sedmnáctiletý ruský talent Alexander Ovečkin se postaral hattrickem o úspěšný vstup ruského týmu do světového šampionátu v Kanadě hráčů do dvaceti let. Nejmladší hráč turnaje pomohl k vítězství obhájců titulu nad Spojenými státy 5:1. "Vůbec jsem nepřemýšlel o tom, že bych mohl dát tři góly. Chtěl jsem jen pomoci našemu týmu k vítězství," prohlásil po utkání Ovečkin, který se trefil třikrát během třinácti minut. Domácí Kanaďané porazili před 10 300 diváky v Halifaxu Švédsko vysoko 8:2 a čtyřmi asistencemi se na tom podílel Colaiacovo, který letos okusil v Torontu NHL. Dvě branky a jednu asistenci si připsal White.
</TEXT>
</DOC>
<DOC>
<DOCID>LN-20021228101</DOCID>
<DOCNO>LN-20021228101</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Zranění ruky, kvůli kterému musel hokejový útočník Martin Procházka minulý týden předčasně odletět z turnaje Baltika v Moskvě, je vážnější, než se očekávalo. Rentgenové vyšetření odhalilo, že Procházka má pravou ruku zlomenou, takže na hokej musí nejméně měsíc zapomenout. "Mám rozštěpenou zlomeninu a dostal jsem na měsíc sádru," řekl. "Na Silvestra jedu na kontrolu a do Omsku poletím 6. ledna." Bolestivé zranění si Procházka přivodil v ruské superlize před přestávkou proti Čerepovci, v němž dostal "sekeru". První vyšetření podstoupil už v Rusku, ale rentgenové snímky žádné vážné zranění nepotvrdily.
</TEXT>
</DOC>
<DOC>
<DOCID>LN-20021228102</DOCID>
<DOCNO>LN-20021228102</DOCNO>
<DATE>12/28/02</DATE>
<GEOGRAPHY>SALERNO</GEOGRAPHY>
<TEXT>
Fotbalový trenér Zdeněk Zeman skončil u mužstva italské Salernitany, které se trápí na posledním místě druhé italské ligy. Kouče českého původu nahradí ve funkci Franco Varrella, jenž se kvůli novému angažmá vyvázal ze smlouvy v Padově. Jedenašedesátiletý Zeman, který si v Itálii získal renomé působením v AS a Laziu Řím, měl podle agentury ANSA neshody s předsedou klubu Aniellem Alibertim.
</TEXT>
</DOC>
<DOC>
<DOCID>LN-20021228103</DOCID>
<DOCNO>LN-20021228103</DOCNO>
<DATE>12/28/02</DATE>
<TITLE>
Jedenapadesáté Turné čtyř můstků ve skocích na lyžích, jež odstartuje pondělním závodem v Oberstdorfu, se alespoň zpočátku ponese ve znamení soupeření mezi německým obhájcem prvenství Svenem Hannawaldem, který jako první v historii vyhrál všechny závody, s Rakušany v čele s Martinem Höllwarthem.
</TITLE>
<TEXT>
OBERSTDORF, Německo - Letošní ročník Turné je dotován částkou 270 000 eur. V Oberstdorfu sice momentálně nejsou ideální podmínky, ale pořadatelé udržují v chodu chladicí systém, díky němuž zatím sníh na můstku netaje. Tématem číslo jedna jsou nové kombinézy Rakušanů. "Trochu nás válcují. Rakušané vždycky vytěží z pravidel maximum," komentoval Hannawald zprávy z tábora rivalů. "I já budu skákat v nové kombinéze. Ale když na to přijde, nic takového nepotřebuji. Pokud si vzpomínám, naposledy jsem dokázal vyhrát i se starými lyžemi," dodal Němec. "Rakušané jsou mimořádně silní ve vývoji materiálu. My už dál jít nemůžeme," tvrdil kouč německých skokanů Reinhard Hess. "Sven ale i tak vyhraje," dodal. "Co je pro Rakušany materiál, to je u nás trénink. A Sven si letos v přípravě vedl stejně dobře jako před rokem," vzkázal Hess soupeři.
</TEXT>
<HEADING>
Češi nechtěli spěchat
</HEADING>
<TEXT>
Trojlístek českých skokanů měl původně ještě včera trénovat v Liberci, ale trenér Ján Tánczos s Jakubem Jandou (loni nejlepší z Čechů, celkově 37.), Janem Maturou a Lukášem Hlavou se vydali na cestu už ráno. "Kvůli náledí a ztíženým podmínkám pro cestování jeli v devět, aby stihli mítink trenérů a nemuseli zbytečně spěchat," vysvětlil sportovní ředitel skokanského úseku svazu lyžařů Luděk Matura. Pokud se Hannawaldovi povede vyhrát i letos, stal by se teprve druhým skokanem v historii, který by to dokázal. Primát drží Rakušan Ernst Vettori, jenž dokázal zvítězit dvakrát za sebou před šestnácti lety. Nikdo už ale nepočítá s tím, že by někdo vyhrál všechny závody Turné. "Ani jsme letos nevypsali zvláštní prémii," přiznal šéf tiskového oddělení Turné Klaus Taglauer. Hannawald tvrdí, že si posílil sebevědomí vítězstvím v předchozím závodu Světového poháru v Engelbergu. Rakušané se tomu ale smějí. "Engelberg bylo divadýlko. Při těch podmínkách, které tam vládly..." mávl rukou Höllwarth, současný lídr Světového poháru v připomínce povětrnostních podmínek, jež některé skokany znevýhodnily. "Na Turné bude všechno jinak," pravil Rakušan. Podle sázkařů je největším favoritem Hannawald v kursu 2:1, následován Höllwarthem (4:1). Dvojnásobný olympijský vítěz Simon Ammann ze Švýcarska patří s kursem 40:1 k outsiderům. Turné se z Oberstdorfu přesune do Garmisch-Partenkirchenu, potom do Innsbrucku a vyvrcholí 6. ledna v Bischofshofenu.
Program turné
</TEXT>
</DOC>
<DOC>
<DOCID>LN-20021228104</DOCID>
<DOCNO>LN-20021228104</DOCNO>
<DATE>12/28/02</DATE>
<TITLE>
Český hokejový mistr, pražská Sparta, prohrál na prestižním Spengler Cupu v Davosu i druhé utkání. Po prohře s Davosem usiloval v závěru duelu proti Kolínu o vyrovnání, ale inkasoval potřetí.
</TITLE>
<GEOGRAPHY>Sparta</GEOGRAPHY>
<TEXT>
Kolín. n. R. 1:3
DAVOS, Švýcarsko - Duel dvou poražených z prvních zápasů zahájila obě mužstva zakřiknutě a jako první se osmělili sparťané. Martincovu střelu však gólman Rogles zlikvidoval rozklekem. Pražané naopak sami inkasovali. Dva kolínští útočníci se řítili na jediného obránce, a přestože Přikryl ještě stačil Norrisovu střelu vyrazit, volný McLlwain už dorážel do prázdné klece. Sparta dlouho marně hledala recept na překonání obranného valu soupeře a až po téměř 85 minutách dokázala v Davosu poprvé skórovat. Autorem úvodního úspěchu byl Branda, jenž se z křídla prosadil před kolínského brankáře a střelou švihem našel ze tří metrů skulinku mezi jeho chrániči. Soupeř však dokázal bleskově odpovědět. Pouhé čtyři sekundy potřeboval obránce Širjajev, aby využil početní výhody v pěti proti třem.
</TEXT>
<HEADING>
Nespokojený Hadamczik
</HEADING>
<TEXT>
V závěrečném dějství vrcholil nápor Pražanů, snaha však vyzněla bez gólového efektu. Spartě se nepodařilo vyrovnat, přestože měla k dispozici ještě další dvě přesilové hry. Dvě minuty před koncem si sparťanští trenéři vyžádali oddechový čas a později sáhli k odvolání Přikryla, jenž byl po utkání vyhlášen nejlepším hráčem poražených. Místo vytouženého vyrovnání však přišel třetí úder. Trenér Sparty Alois Hadamczik byl ke svým svěřencům po druhé prohře na turnaji kritický. "Je to stejné, jako ve čtvrtek. Nedáme góly. Šance máme, ale chybí důraz před brankou a v osobních soubojích. Hráčům schází to, co dělá hokejistu střelcem," posteskl si. Více úspěchů by podle něho mohla přinést změna stylu hry. "Příliš kombinujeme, to se ve světě nenosí. Některým hráčům chybí odvaha. Budeme s nimi mluvit, musíme jít štěstí naproti jednoduchostí a bojovností," plánoval před dnešním zápasem s Kanadou.
V závěrečném dějství vrcholil nápor Pražanů, snaha však vyzněla bez gólového efektu. Spartě se nepodařilo vyrovnat, přestože měla k dispozici ještě další dvě přesilové hry. Dvě minuty před koncem si sparťanští trenéři vyžádali oddechový čas a později sáhli k odvolání Přikryla, jenž byl po utkání vyhlášen nejlepším hráčem poražených. Místo vytouženého vyrovnání však přišel třetí úder. Trenér Sparty Alois Hadamczik byl ke svým svěřencům po druhé prohře na turnaji kritický. "Je to stejné, jako ve čtvrtek. Nedáme góly. Šance máme, ale chybí důraz před brankou a v osobních soubojích. Hráčům schází to, co dělá hokejistu střelcem," posteskl si. Více úspěchů by podle něho mohla přinést změna stylu hry. "Příliš kombinujeme, to se ve světě nenosí. Některým hráčům chybí odvaha. Budeme s nimi mluvit, musíme jít štěstí naproti jednoduchostí a bojovností," plánoval před dnešním zápasem s Kanadou.
</TEXT>
</DOC>
<DOC>
<DOCID>LN-20021228105</DOCID>
<DOCNO>LN-20021228105</DOCNO>
<DATE>12/28/02</DATE>
<TITLE>
ZÁPAS KOLA: Třinec - Vsetín 10:4
</TITLE>
<TEXT>
Až do 33. kola hokejové extraligy čekali diváci na první dvouciferný výsledek sezony. Z Třince si potupnou porážku odvezli hokejisté Vsetína, mistři republiky z roku 2001.
Přestože deset minut hokejisté Vsetína udávali na třineckém ledě tempo a po zásluze vedli, nakonec si z ledu Ocelářů odvezli opožděnou vánoční nadílku v podobě deseti inkasovaných gólů. Hlavně díky pěti trefám ve druhé části hry domácí zvítězili 10:4 a zaznamenali tak tak první dvouciferný výsledek sezóny. Lví podíl na něm měl i čerstvý reprezentant Jan Marek, který zaznamenal hattrick a na další tři góly přihrál. Zápas začal s patnáctiminutovým zpožděním, neboť vsetínští fandové zaházeli kluziště konfetami a v chladném počasí pruhy papíru přimrzly k ledu. Oceláři jako by tím vypadli z tempa a dlouho s vypětím sil i díky výtečnému Horčičkovi odolávali nájezdům hostů. Oceláře zvedl z kolen kapitán Král, když jeho akci v 10. minutě zakončil Pavelek. Hned vzápětí Zadina za faul na Poláka obdržel pětiminutový trest a musel předčasně do kabin. Jeho spoluhráč Král si ovšem na sebe vynutil v oslabení dva fauly, navíc 39 vteřin po vyrovnání stál u zrodu gólové spolupráce Žabky s Pletkou, takže Třinečtí otočili skóre. Třinecký trenér Pavel Marek prohlásil, že zápas byl oboustranně ofenzivně laděný. "Rozhodovala druhá třetina, ve které jsme protivníka přehráli. Když jsme dokázali proměnit šance, náskok nás uklidnil, a potom už jsme průběh zápasu jenom kontrolovali." Vsetínský Zdislav Tabara připomněl, že jeho tým velice dobře začal. "Šli jsme do vedení, ale bohužel žádnou další z řady šancí jsme nedokázali využít. To nás poznamenalo. Navíc nám utekl začátek druhé části, dostali jsme dva rychlé góly a bylo po utkání. A nová posila? Marián Kacíř je u nás na hostování do konce sezóny a byl bezesporu nejlepším mužem v naší sestavě."
* Málek vyrovnal rekord. Brankář Slavie Roman Málek se dočkal osmé nuly na svém kontě a vyrovnal tak rekord extraligy, o který se dosud dělili Čechmánek, Salfický a Prusek.
* Třikrát se prodlužovalo. Hned tři utkání skončila v normálním čase remízou a prodlužovala se. Ve všech případech padl v pětiminutovém 'overtime' vítězný gól.
* Litvínov se trápí. Severočeši již deset kol nedokázali vyhrát.
</TEXT>
<HEADING>
HVĚZDY KOLA
</HEADING>
<TEXT>
1. Jan Marek (Třinec) - v utkání se Vsetínem si připsal neuvěřitelných šest bodů za tři góly a tři nahrávky
2. Tomáš Divíšek (Pardubice) - krátce před koncem normální hrací doby svému týmu zachránil prodloužení a v něm pak rozhodl o výhře svého týmu
3. Peter Pucher (Znojmo) - přihrával na všechny čtyři branky svého mužstva
</TEXT>
</DOC>
<DOC>
<DOCID>LN-20021228106</DOCID>
<DOCNO>LN-20021228106</DOCNO>
<DATE>12/28/02</DATE>
<TITLE>
Plzeň - Karlovy Vary 3:1
</TITLE>
<TEXT>
Karel Trachta, trenér Plzně: "Snažili jsme se odčinit náš špatný dojem z utkání proti Havířovu, které jsme doma před přestávkou prohráli."
Marek Sýkora,trenér Karlových Varů: "V první třetině zápasu jsme herně propadli."
</TEXT>
<HEADING>
Zlín - Č. Budějovice 1:2 v prodl.
</HEADING>
<TEXT>
Jaroslav Stuchlík, trenér Zlína: "Opět se prokázalo, že naším největším problémem je produktivita. Za stavu 1:0 jsme udělali velkou chybu, po níž soupeř vyrovnal a dostal se psychicky nahoru. Přesto jsme měli dostatek šancí na to, abychom rozhodli zápas v 60 minutách."
Václav Červený, trenér Českých Budějovic: "Bojovalo se stejně jako v předchozích dvou duelech až do posledních minut. V závěrečné třetině bylo zřejmé, že se domácí obávají o výsledek a tak jsme začali hrát. Myslím, že nakonec bereme dva body po zásluze."
</TEXT>
<HEADING>
Znojmo - Litvínov 4:3 v prodl.
</HEADING>
<TEXT>
Radomír Kužílek, trenér Havířova: "Při první brance bohužel zaváhali naši beci, kteří nepokryli Beránka. Rozdíl v kvalitě obou kádrů je výrazný, pro nás je každý zápas pořád hlavně školou."
Ondřej Weissmann, trenér Slavie: "Začátek nám vyšel, dali jsme při prvním střídání gól a za chvilku i druhý. Pak už jsme se snažili především kontrolovat hru."
</TEXT>
<HEADING>
Pardubice - Liberec 3:2 v prodl.
</HEADING>
<TEXT>
Miloš Říha, trenér Pardubic: "Za nepříznivého stavu tři minuty před koncem, když jsme inkasovali, se mužstvo nepoložilo a dokázalo otočit zápas, byť to bylo jen za dva body."
Josef Jandač, trenér Liberce: "V prodloužení jsme hráli vabank. Bod z Pardubic je dobrý, zariskovali jsme, na led jsme poslali tři útočníky, ale ti špatně zareagovali a my dostali rozhodující gól."
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Příští program
</TEXT>
</DOC>
<DOC>
<DOCID>LN-20021228107</DOCID>
<DOCNO>LN-20021228107</DOCNO>
<DATE>12/28/02</DATE>
<TITLE>
NEW YORK - Jako za památných dob Jágra řádili čeští hokejisté ve službách Pittsburghu Penguins. V utkání zámořské NHL nadělili Tučňáci na Manhattanu týmu Rangers šest branek! Češi nebyli pouze u té poslední a do kanadského bodování se jich zapsalo hned pět.
</TITLE>
<HEADING>
Lemieux znovu řádil
</HEADING>
<TEXT>
Opět se výrazně připomněl také vedoucí muž kanadského bodování Mario Lemieux, který jednou skóroval a dvakrát na gól přihrál. Celkově získal už 63 bodů. Právě Rangers jsou Lemieuxovým oblíbeným soupeřem, protože v 66 utkáních, které proti nim odehrál, nasbíral už 131 bodů za 60 gólů a 71 asistencí, což je více, než proti kterémukoliv jinému mužstvu. Diváci po většinu večera bučeli na domácí tým, kterému nepomohly ani změny v sestavě. Na led se dostali čtyři hráči, kteří začali sezónu na farmách v nižších soutěžích. Rangers vyhráli z uplynulých deseti zápasů jen jeden.
Opět se výrazně připomněl také vedoucí muž kanadského bodování Mario Lemieux, který jednou skóroval a dvakrát na gól přihrál. Celkově získal už 63 bodů. Právě Rangers jsou Lemieuxovým oblíbeným soupeřem, protože v 66 utkáních, které proti nim odehrál, nasbíral už 131 bodů za 60 gólů a 71 asistencí, což je více, než proti kterémukoliv jinému mužstvu. Diváci po většinu večera bučeli na domácí tým, kterému nepomohly ani změny v sestavě. Na led se dostali čtyři hráči, kteří začali sezónu na farmách v nižších soutěžích. Rangers vyhráli z uplynulých deseti zápasů jen jeden.
</TEXT>
</DOC>
<DOC>
<DOCID>LN-20021228108</DOCID>
<DOCNO>LN-20021228108</DOCNO>
<DATE>12/28/02</DATE>
<TITLE>
Deset let po rozdělení Československa dojde v Hopmanově poháru těsně před koncem roku k česko-slovenskému duelu tenistů.
</TITLE>
<TEXT>
PRAHA/PERTH (Austrálie) - Na neoficiálním mistrovství světa smíšených dvojic změří v neděli síly Jiří Novák a Daniela Bedáňová s Dominikem Hrbatým a Danielou Hantuchovou. Českou dvojici v Perthu přivítalo pětatřicetistupňové vedro. Sedmadvacetiletý Novák v utkání se Slovenskem, prvním ve skupině B, netradiční náladu nečeká. Zvláště, když bude hrát proti Hrbatému, svému oblíbenému partnerovi v tréninku. "Hrajeme na konci roku. Budeme oslavovat Silvestra a atmosféra bude spíše povánoční a uvolněná," řekl Novák. Se Slovenskem se Češi střetnou tedy zítra, druhý zápas sehrají na Nový rok s domácí Austrálií, jež se představí v čele se světovou jedničkou Lleytonem Hewittem, a vystoupení ve skupině zakončí o den později s italským párem Silvia Farinaová-Eliaová, David Sanguinetti. Do sobotního finále turnaje postoupí pouze vítěz skupiny.
</TEXT>
<HEADING>
Sedmý hráč světa o omluvence nepřemýšlel
</HEADING>
<TEXT>
Pozvánka na prestižní akci se prý neodmítá, a tak sedmý hráč světa opustil rodinu po Štědrém dnu. "Je to dobré nastartování do sezony. Budu hrát minimálně tři zápasy a mohu trénovat," hledal Novák pozitiva. "Chci se stoprocentně připravit," dodal s vědomím, že ho čeká obhajoba účasti v semifinále Australian Open. Po pánské a dámské dvouhře zápas v Hopmanově poháru uzavře smíšená čtyřhra. Ta se hraje jen zde a na grandslamech. Novák hrál mix naposledy před rokem. S Bedáňovou vyhráli v Melbourne kolo, ale pak se odhlásili, protože Novák hrál dobře dvouhru. "Co se týče chlapů, musí hrát pořád na ženskou," prozradil Novák taktiku. Neplánoval žádné smrtící rány, takže se Hantuchová ani jiné hráčky nemusí bát. "Jde o pohodovou atmosféru, není to bratrovražedný boj. Hraje se s úctou," dodal v připomenutí, že světové tenistky nejsou dámičky, které si přišly pinknout po kávě. "Hrají na vysoké úrovni, a když podvědomě nedáte adekvátní ránu, tak soupeřka udělá bod, než se nadějete," řekl Novák. Skupinu A tvoří obhájci trofeje Španělé, favority jsou Američané Serena Williamsová a James Blake, Belgie s vítězkou Turnaje mistryň Kim Clijstersovou. Čtvrtým účastníkem skupiny se stane vítěz kvalifikace - pár Uzbekistánu nebo Paraguaye. Patnáctý ročník Hopmanova poháru je dotován milionem dolarů a vítězná dvojice si rozdělí 240 tisíc. Každý hráč v hlavní soutěži si domů odveze minimální částku ve výši 45 000 dolarů.
Pozvánka na prestižní akci se prý neodmítá, a tak sedmý hráč světa opustil rodinu po Štědrém dnu. "Je to dobré nastartování do sezony. Budu hrát minimálně tři zápasy a mohu trénovat," hledal Novák pozitiva. "Chci se stoprocentně připravit," dodal s vědomím, že ho čeká obhajoba účasti v semifinále Australian Open. Po pánské a dámské dvouhře zápas v Hopmanově poháru uzavře smíšená čtyřhra. Ta se hraje jen zde a na grandslamech. Novák hrál mix naposledy před rokem. S Bedáňovou vyhráli v Melbourne kolo, ale pak se odhlásili, protože Novák hrál dobře dvouhru. "Co se týče chlapů, musí hrát pořád na ženskou," prozradil Novák taktiku. Neplánoval žádné smrtící rány, takže se Hantuchová ani jiné hráčky nemusí bát. "Jde o pohodovou atmosféru, není to bratrovražedný boj. Hraje se s úctou," dodal v připomenutí, že světové tenistky nejsou dámičky, které si přišly pinknout po kávě. "Hrají na vysoké úrovni, a když podvědomě nedáte adekvátní ránu, tak soupeřka udělá bod, než se nadějete," řekl Novák. Skupinu A tvoří obhájci trofeje Španělé, favority jsou Američané Serena Williamsová a James Blake, Belgie s vítězkou Turnaje mistryň Kim Clijstersovou. Čtvrtým účastníkem skupiny se stane vítěz kvalifikace - pár Uzbekistánu nebo Paraguaye. Patnáctý ročník Hopmanova poháru je dotován milionem dolarů a vítězná dvojice si rozdělí 240 tisíc. Každý hráč v hlavní soutěži si domů odveze minimální částku ve výši 45 000 dolarů.
</TEXT>
</DOC>
<DOC>
<DOCID>LN-20021228109</DOCID>
<DOCNO>LN-20021228109</DOCNO>
<DATE>12/28/02</DATE>
<TITLE>
Slováci míří na Moravu. Fotbalisty prvoligového FC Brno posílí čtyřiadvacetiletý brankář Tomáš Belic ze Spartaku Trnava, který patří k největším současným slovenským nadějím. Do staroměstského Synotu pak zamířil dvacetiletý obránce Csaba Horváth z druholigového Děvína.
</TITLE>
<TEXT>
Basketbalista O'Neal se oženil. Shaquille O'Neal, obrovitý pivot basketbalového klubu Los Angeles Lakers, si ve čtvrtek vzal svou dlouholetou přítelkyni Shaunie Nelsonovou. Oslavy, na kterou nebyli vpuštěni žádní novináři, se vedle rodinných příslušníků a přátel zúčastnili i O'Nealovi spoluhráči z Lakers.
Také předseda FIFA se ženil. Předseda Mezinárodní fotbalové fedarace Sepp Blatter se potřetí oženil. Šestašedesátiletý Švýcar řekl své ano o dvacet šest let mladší Grazielle Biancové a dal tak jejich dlouholetému vztahu punc oficiality. Svatba se uskutečnila už před Vánoci, ale zůstala médiím utajena. Až včera o ní informovala německá agentura SID.
Šebrle pátý na světě. Páté místo přisoudili Romanovi Šebrlemu čtenáři britského odborného týdeníku Athletics Weekly v hlasování o Atleta roku. Vítězi se stali marocký mílař Hicham El Guerrouj a britská běžkyně Paula Radcliffeová.
Obajdin na Krétu? Nabídku na přestup dostal o vánočních svátcích útočník fotbalové Sparty Josef Obajdin. Trenér Zdeněk Ščasný mu nabídl angažmá v jeho klubu OFI Kréta a včera o ní fotbalista jednal s vedením klubu. Raději by prý ale setrval na Letné.
</TEXT>
</DOC>
<DOC>
<DOCID>LN-20021228110</DOCID>
<DOCNO>LN-20021228110</DOCNO>
<DATE>12/28/02</DATE>
<GEOGRAPHY>VÍDEŇ</GEOGRAPHY>
<TEXT>
Ledovka způsobila včera obrovské problémy také v Rakousku. Podle informací automotoklubu ARBÖ byla nejsvízelnější situace ve Vídni na exponovaných místech, jako jsou mosty a podjezdy. V Dolních Rakousích zastavilo náledí dopravu na dálnici A 1, vedoucí z Vídně k německým hranicím, a to v úseku mezi Sankt Pöltenem a Melkem. Právě na tomto dálničním úseku v Dolních Rakousích dostal v noci smyk jeden nákladní automobil, který jel ve směru na Salcburk. Kamion se otočil okolo vlastní osy a pak se převrátil. Automotoklub včera varoval řidiče, že na této části důležité dálnice je stále náledí stejně jako na silnici B 37 mezi Zwettlem a Kremží. Obtížně sjízdné byly v Dolních Rakousích i mnohé místní komunikace. S problémy v důsledku náledí je podle ARBÖ třeba počítat také v hornorakouském správním středisku Linci a jeho okolí.
</TEXT>
</DOC>
<DOC>
<DOCID>LN-20021228111</DOCID>
<DOCNO>LN-20021228111</DOCNO>
<DATE>12/28/02</DATE>
<TITLE>
Počasí překvapilo nejen střední Evropu, ale také Severní Ameriku. Ve městě Albany ve státě New York napadl sníh poprvé po 17 letech. Může za to klimatický jev El Niňo, česky Jezulátko.
</TITLE>
<TEXT>
NEW YORK/PRAHA - O tom, co vše způsobují globální změny podnebí, se vědci přou již řadu let. Podle některých expertů může civilizací poškozené klima nejen za nečekané přívaly sněhu v USA a v Číně, ale i za nedávné ničivé záplavy ve střední Evropě a za rozmary počasí v Česku. Jiní experti ovšem tvrdí, že jde jen o přirozené výkyvy, které zaznamenávali již naši předci. Jisté je, že severovýchod Spojených států amerických zasáhly v posledních dnech nečekaně silné sněhové bouře, které si do včerejška vyžádaly 23 lidských životů. Většina obětí zahynula při automobilových haváriích; vozovky totiž byly na severovýchodě USA zledovatělé stejně jako ve střední Evropě. V Albany, hlavním městě amerického státu New York, ve středu napadl sníh poprvé po sedmnácti letech. Právě tento stát - spolu se státy Cleveland, Ohio a Massachusetts - zasáhly během týdne nejsilnější sněhové bouře. Již v pondělí se sněhu dočkaly i státy z jinak horkého jihu USA: Oklahoma, Arkansas, Missouri a Nové Mexiko. Podle meteorologů tam bude sněžit i nadále: tamní policie proto vyzývá motoristy, aby raději zůstali doma nebo se na delší cesty po dálnici vypravovali jen s teplým oblečením, polní lopatkou a zásobou potravin. Sníh překvapil nejen silničáře a radnice (jen samo město New York vynaložilo na odklízení sněhu 2 miliony dolarů, tedy více než 60 milionů korun), ale i zemědělce, kteří očekávají nejhorší úrodu v posledním desetiletí. Američtí silničáři nebyli na kalamitu takového rozsahu připraveni: kvůli nedostatku sněžných pluhů stále zůstává řada dálnic neprůjezdných. Desítky tisíc amerických rodin jsou také odříznuty od elektřiny. Některá města - Schenectady či Catskill ve státě New York - dokonce na svém území vyhlásila stav ohrožení. Na druhé straně zeměkoule se ničivá bouře přehnala čínskou provincií Kuang-tung. Živel si vyžádal 26 obětí, sto dalších lidí utrpělo zranění. Také sem přišla bouře v době, kdy zde bývá klidné počasí.
</TEXT>
<HEADING>
S Jezulátkem až do května
</HEADING>
<TEXT>
V souvislosti s těmito nečekanými klimatickými výkyvy se začalo znovu mluvit o klimatickém jevu El Niňo. Tímto termínem se označuje fakt, že teplota vod Tichého oceánu se postupně zvyšuje, a to v jeho střední a východní části. Podle vědců právě tato změna dramaticky ovlivňuje počasí nejen na americkém kontinentu, ale téměř na celém světě. Již v únoru hlásili experti z amerického Národního úřadu pro výzkum oceánu a atmosféry (NOAA), že teplota Tichého oceánu vzrostla na monitorovaných místech o překvapivé 2 stupně Celsia. Meteorologové proto odhadují, že El Niňo bude působit na počasí navzdory původnímu očekávání až do května roku 2003.
V souvislosti s těmito nečekanými klimatickými výkyvy se začalo znovu mluvit o klimatickém jevu El Niňo. Tímto termínem se označuje fakt, že teplota vod Tichého oceánu se postupně zvyšuje, a to v jeho střední a východní části. Podle vědců právě tato změna dramaticky ovlivňuje počasí nejen na americkém kontinentu, ale téměř na celém světě. Již v únoru hlásili experti z amerického Národního úřadu pro výzkum oceánu a atmosféry (NOAA), že teplota Tichého oceánu vzrostla na monitorovaných místech o překvapivé 2 stupně Celsia. Meteorologové proto odhadují, že El Niňo bude působit na počasí navzdory původnímu očekávání až do května roku 2003.
</TEXT>
</DOC>
<DOC>
<DOCID>LN-20021228112</DOCID>
<DOCNO>LN-20021228112</DOCNO>
<DATE>12/28/02</DATE>
<GEOGRAPHY>LIBEREC</GEOGRAPHY>
<TEXT>
Monstrance, bible, knihy a kompaktní disky s náboženskou tematikou ukradli neznámí zloději na Štědrý den v liberecké faře v Kostelní ulici. Škodu arciděkanství odhadlo na 200 tisíc korun, kolik monstrancí zloději odnesli, zatím nikdo neví. "To nám arciděkanství sdělí až po kontrole inventáře na začátku příštího roku," řekla včera policejní mluvčí Vlasta Suchánková. Věci s náboženskou tematikou zmizely i z prodejny, která je blízko fary v Růžové ulici. Tam škoda přesáhla 10 tisíc korun
</TEXT>
</DOC>
<DOC>
<DOCID>LN-20021228113</DOCID>
<DOCNO>LN-20021228113</DOCNO>
<DATE>12/28/02</DATE>
<GEOGRAPHY>MOST</GEOGRAPHY>
<TEXT>
Únik čpavku v provozu mosteckého výrobce uzenin a masných produktů Bilbo včera dopoledne na dvě hodiny přerušil výrobu. Suroviny ani tepelně opracované výrobky nebyly kontaminovány. Sdělil to ekonomický ředitel firmy Jaroslav Dostál. Únik jedovatého plynu z chladicího systému provozu udírny způsobilo vadné těsnění na potrubí. Dva zaměstnanci se plynu nadýchali, na místě je ošetřil lékař. V místě úniku hasiči naměřili nepatrnou koncentraci plynu.
</TEXT>
</DOC>
<DOC>
<DOCID>LN-20021228114</DOCID>
<DOCNO>LN-20021228114</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo financí odejmulo Komerční pojišťovně (KP) povolení k provozování pojištění povinného ručení za provoz motorového vozidla. Rozhodnutí nabylo právní moci 18. prosince 2002. Pojišťovna převedla v létě kmen téměř 380 tisíc pojistných smluv povinného ručení na Kooperativu.
</TEXT>
</DOC>
<DOC>
<DOCID>LN-20021228115</DOCID>
<DOCNO>LN-20021228115</DOCNO>
<DATE>12/28/02</DATE>
<GEOGRAPHY>CHOMUTOV</GEOGRAPHY>
<TEXT>
Elektrárenská společnost ČEZ odebere v příštím roce od Severočeských dolů 15,06 milionu tun hnědého uhlí. Oproti letošku je to o 11 procent méně. Vyplývá to ze včera podepsané smlouvy.
</TEXT>
</DOC>
<DOC>
<DOCID>LN-20021228116</DOCID>
<DOCNO>LN-20021228116</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Státní organizace Správa železniční dopravní cesty, která vznikne v příštím roce po rozdělení Českých drah, získá investiční majetek v hodnotě 84 miliard korun. Akciová společnost ČD, která bude provozovat drážní dopravu a řídit provoz na kolejích, bude hospodařit s majetkem za 39,5 miliardy korun. Rozdělení drah je základním krokem transformace podniku. Akciová společnost bude zároveň od nového roku zcela oddlužena.
</TEXT>
</DOC>
<DOC>
<DOCID>LN-20021228117</DOCID>
<DOCNO>LN-20021228117</DOCNO>
<DATE>12/28/02</DATE>
<GEOGRAPHY>STOCKHOLM</GEOGRAPHY>
<TEXT>
Pro zrušení monarchie, která je švédským státním zřízením již 460 let, se vyjádřila většina švédských poslanců. Vyplývá to z výsledků průzkumu veřejného mínění, které včera zveřejnil stockholmský list Svenska Dagbladet. Z 349 dotázaných poslanců 167 prohlásilo, že je pro ústavní reformu, a 163 se vyjádřilo pro zachování nynějšího zřízení. Pro vytvoření republiky hlasovali především levicoví poslanci; ze 191 poslanců za sociální demokracii, zelené a postkomunisty je pro zrušení dědičné monarchie 142. Většina (130 ze 158) pravicových zákonodárců - liberálů, cen-tristů a křesťanských demokratů - je naopak pro zachování monarchie. Na jaře bude parlament jednat o iniciativě, která požaduje zrušení monarchie. Autorem návrhu je sociálnědemokratický poslanec Michael Damberg a skupinka šesti liberálů. Není ale pravděpodobné, že jejich návrhy projdou. Předsedkyně sociálnědemokratického poslanec-kého klubu Britt Bohlinová se dala slyšet, že ona sama je nepodpoří, ačkoli jsou v souladu s programem strany a ona s nimi souhlasí, neboť si myslí, že je třeba řešit daleko naléhavější záležitosti. V minulosti ve švédském parlamentu několik návrhů na zrušení monarchie neprošlo.
</TEXT>
</DOC>
<DOC>
<DOCID>LN-20021228118</DOCID>
<DOCNO>LN-20021228118</DOCNO>
<DATE>12/28/02</DATE>
<GEOGRAPHY>BIŠKEK</GEOGRAPHY>
<TEXT>
Sedm lidí přišlo o život a 26 jich bylo zraněno při včerejší explozi kontejneru se zábavní pyrotechnikou na rušném tržišti v kyrgyzské metropoli Biškeku. Výbuch kontejneru s více než tunou ohňostrojů a petard odpálil opodál stojící cisternu s plynem. Tržiště Dordoj, kde k výbuchu došlo, je největším velkoobchodním nákupním centrem v celém Kyrgyzstánu. Bezpečnostní rada, která incident vyšetřuje, nevyloučila, že mohlo jít i o teroristický akt.
</TEXT>
</DOC>
<DOC>
<DOCID>LN-20021228119</DOCID>
<DOCNO>LN-20021228119</DOCNO>
<DATE>12/28/02</DATE>
<GEOGRAPHY>PRAHA</GEOGRAPHY>
<TEXT>
Nečekanou nabídku na přestup dostal o vánočních svátcích útočník fotbalové Sparty Josef Obajdin. Český trenér Zdeněk Ščasný mu nabídl angažmá v jeho klubu OFI Kréta a hned včera o ní fotbalista diskutoval se sparťanským vedením. Jak ale prohlásil krátce před včerejším prvním tréninkem, dal by přednost setrvání ve Spartě. Obajdin ale přiznal, že možná nakonec nabídku s radostí přijme. "Někde jsem se dočetl, že se se mnou už ve Spartě nepočítá, ale nic konkrétního o tom stále nevím. Pokud bych skutečně měl odejít, tak o tom mohu uvažovat. Ale teď je předčasné o tom spekulovat." pravil Obajdin.
</TEXT>
</DOC>
<DOC>
<DOCID>LN-20021228120</DOCID>
<DOCNO>LN-20021228120</DOCNO>
<DATE>12/28/02</DATE>
<TITLE>
PRAHA - Zranění ruky, kvůli kterému musel hokejový útočník Martin Procházka minulý týden předčasně odletět z turnaje Baltika v Moskvě, je vážnější, než se očekávalo. Rentgenové vyšetření v Pardubicích odhalilo, že olympijský vítěz a čtyřnásobný mistr světa má pravou ruku zlomenou, takže na hokej musí nejméně měsíc zapomenout.
</TITLE>
<HEADING>
Ruské rentgeny jsou slepé
</HEADING>
<TEXT>
"Mám rozštěpenou zlomeninu a dostal jsem na měsíc sádru. Rozbalování dárků mi tedy moc nešlo," hlásil posmutněle. "Na Silvestra jedu na kontrolu a s trenérem Hlinkou jsem se už domluvil, že do Omsku poletím až po Novém roce. Přesněji šestého ledna," přiblížil podrobnosti. Bolestivé zranění si Procházka přivodil v předposledním zápase ruské superligy před přestávkou proti Čerepovci, v němž dostal takzvanou sekeru. První vyšetření podstoupil už v Rusku, ale rentgenové snímky žádné vážné zranění nepotvrdily. Kvůli bolestem u kloubu palce a krevnímu otoku však nenastoupil ani k poslednímu letošnímu zápasu Omsku. "Zkoušel jsem všechno možné. Před zápasem jsem si to opichoval, ale nic," pokrčil bezradně rameny třicetiletý odchovanec kladenského hokeje. Na předvánočním turnaji o Pohár Baltiky v Moskvě absolvoval Procházka pouze několik střídání v první třetině úvodního českého zápasu proti Švédsku, a poté musel odstoupit. "Nejde to. Pořád mám ruku oteklou a nemohu vystřelit ani nahrát," stěžoval si tehdy po utkání.
"Mám rozštěpenou zlomeninu a dostal jsem na měsíc sádru. Rozbalování dárků mi tedy moc nešlo," hlásil posmutněle. "Na Silvestra jedu na kontrolu a s trenérem Hlinkou jsem se už domluvil, že do Omsku poletím až po Novém roce. Přesněji šestého ledna," přiblížil podrobnosti. Bolestivé zranění si Procházka přivodil v předposledním zápase ruské superligy před přestávkou proti Čerepovci, v němž dostal takzvanou sekeru. První vyšetření podstoupil už v Rusku, ale rentgenové snímky žádné vážné zranění nepotvrdily. Kvůli bolestem u kloubu palce a krevnímu otoku však nenastoupil ani k poslednímu letošnímu zápasu Omsku. "Zkoušel jsem všechno možné. Před zápasem jsem si to opichoval, ale nic," pokrčil bezradně rameny třicetiletý odchovanec kladenského hokeje. Na předvánočním turnaji o Pohár Baltiky v Moskvě absolvoval Procházka pouze několik střídání v první třetině úvodního českého zápasu proti Švédsku, a poté musel odstoupit. "Nejde to. Pořád mám ruku oteklou a nemohu vystřelit ani nahrát," stěžoval si tehdy po utkání.
</TEXT>
</DOC>
<DOC>
<DOCID>LN-20021228121</DOCID>
<DOCNO>LN-20021228121</DOCNO>
<DATE>12/28/02</DATE>
<TEXT>
Bosnichovi hrozí roční trest. Australský fotbalový brankář Mark Bosnich z londýnské Chelsea, jenž měl pozitivní test na kokain, má až do odvolání zastavenou soutěžní činnost. Třicetiletému gólmanovi hrozí kvůli dopinku až roční distanc.
</TEXT>
</DOC>
</CZE>