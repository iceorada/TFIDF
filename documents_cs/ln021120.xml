<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021120001</DOCID>
<DOCNO>LN-20021120001</DOCNO>
<DATE>11/20/02</DATE>
<TITLE>
Třináct minut po deváté včera večer přistál v Praze americký prezident. Kolona padesáti aut včetně džípu s kulometem a sanitky pak Bushe a jeho ženu Lauru odvezla do Bubenče.
</TITLE>
<GEOGRAPHY>PRAHA</GEOGRAPHY>
<TEXT>
George W. Bush je první zahraniční hlavou státu, která přicestovala na summit NATO. Mohutný bleděmodrý speciál Air Force One se dotkl přistávací plochy starého ruzyňského letiště v 21.13 a asi deset minut roloval. Prezidenta přivítali v Česku americký velvyslanec Craig Stapleton a šéf prezidentské kanceláře Ivo Mathé. George Bush a první dáma Spojených států Laura Bushová poté na schodech boeingu zamávali novinářům a nastoupili do speciální opancéřované limuzíny. Kolona zhruba padesáti aut, mezi nimiž byl i džíp s kulometem, se několik okamžiků nato rozjela Evropskou ulicí do města. Delegaci doprovázela sanitka a skupina policejních aut s majáčky. Podle dostupných informací skončila prezidentská kolona cestu v rezidenci amerického velvyslance v Bubenči. V přísně střežené vile, nad níž kroužil vrtulník se světlometem a na střechách okolních domů zaujali své pozice odstřelovači, tedy s největší pravděpodobností strávili Bush i jeho manželka noc na dnešek. Většina ze sedmisetčlenné delegace USA je ubytována v hotelu Hilton. Dosud není potvrzeno, že se k nim Bushovi přidají. Místo pobytu George Bushe totiž organizátoři z bezpečnostních důvodů tají. Na Bushův přílet čekalo na letišti několik desítek novinářů. Na vlastní kůži pak zažili, jak to vypadá, když někam cestuje nejmocnější muž světa. Zástupce médií měli po zhruba půlhodinu na mušce odstřelovači rozmístění na střechách letištních budov. Příletovou halu tvrdými pohledy kontrolovalo několik desítek členů prezidentovy ochranky - mohutných bodyguardů. Zavazadla i techniku podrobili čeští policisté za dohledu svých amerických kolegů velmi pečlivé prohlídce. V pohotovosti byli přímo na místě i ministr vnitra Stanislav Gross a policejní prezident Jiří Kolář. Další účastníci summitu prezidenti, premiéři a další vysocí představitelé pětačtyřiceti států světa - přiletí do Prahy během dneška.
PRAHA - George W. Bush je první zahraniční hlavou státu, která přicestovala na summit NATO. Mohutný bleděmodrý speciál Air Force One se dotkl přistávací plochy starého ruzyňského letiště v 21.13 a asi deset minut roloval. Prezidenta přivítali v Česku americký velvyslanec Craig Stapleton a šéf prezidentské kanceláře Ivo Mathé. George Bush a první dáma Spojených států Laura Bushová poté na schodech boeingu zamávali novinářům a nastoupili do speciální opancéřované limuzíny. Kolona zhruba padesáti aut, mezi nimiž byl i džíp s kulometem, se několik okamžiků nato rozjela Evropskou ulicí do města. Delegaci doprovázela sanitka a skupina policejních aut s majáčky. Podle dostupných informací skončila prezidentská kolona cestu v rezidenci amerického velvyslance v Bubenči. V přísně střežené vile, nad níž kroužil vrtulník se světlometem a na střechách okolních domů zaujali své pozice odstřelovači, tedy s největší pravděpodobností strávili Bush i jeho manželka noc na dnešek. Většina ze sedmisetčlenné delegace USA je ubytována v hotelu Hilton. Dosud není potvrzeno, že se k nim Bushovi přidají. Místo pobytu George Bushe totiž organizátoři z bezpečnostních důvodů tají. Na Bushův přílet čekalo na letišti několik desítek novinářů. Na vlastní kůži pak zažili, jak to vypadá, když někam cestuje nejmocnější muž světa. Zástupce médií měli po zhruba půlhodinu na mušce odstřelovači rozmístění na střechách letištních budov. Příletovou halu tvrdými pohledy kontrolovalo několik desítek členů prezidentovy ochranky - mohutných bodyguardů. Zavazadla i techniku podrobili čeští policisté za dohledu svých amerických kolegů velmi pečlivé prohlídce. V pohotovosti byli přímo na místě i ministr vnitra Stanislav Gross a policejní prezident Jiří Kolář. Další účastníci summitu prezidenti, premiéři a další vysocí představitelé pětačtyřiceti států světa - přiletí do Prahy během dneška.
</TEXT>
</DOC>
<DOC>
<DOCID>LN-20021120002</DOCID>
<DOCNO>LN-20021120002</DOCNO>
<DATE>11/20/02</DATE>
<GEOGRAPHY>MADRID</GEOGRAPHY>
<TEXT>
Španělský tanker Prestige, který minulý týden havaroval u severošpanělských břehů, se včera potopil. Loď, která téměř týden ohrožovala pobřeží Španělska a Portugalska deseti tisíci tunami ropy vytékajícími z jejích nádrží, se nejdříve rozlomila na dvě části a poté se asi 270 kilometrů od přístavu Vigo potopila. "Pevně věříme, že většina z původních 77 tisíc tun ropy na palubě se potopila s ním a nebude dále unikat," řekl Lars Walder z nizozemské společnosti SMIT, která se podílela na záchranných pracích. Podle španělských úřadů je v tuto chvíli znečištěno 50 až 200 kilometrů španělského pobřeží. Konečný rozsah katastrofy je zatím těžké odhadnout. Vše záleží na teplotě mořské vody. "Nízká teplota vody by měla zpomalit rychlost, kterou ropa vytéká z rozlomených částí tankeru," prohlásil pro britskou BBC Lars Walder. Podle odhadů by v nejhorším případě mohlo z lodi uniknout do moře až dvakrát více ropy než při havárii obřího tankeru Exxon Valdez, ke které došlo v roce 1989 u Aljašky.
</TEXT>
</DOC>
<DOC>
<DOCID>LN-20021120003</DOCID>
<DOCNO>LN-20021120003</DOCNO>
<DATE>11/20/02</DATE>
<TITLE>
PRAHA - Ministr vnitra Stanislav Gross včera ohlásil, že Česká republika ještě zpřísní bezpečnostní opatření, která mají chránit summit NATO. Už od včerejšího dopoledne mohou vlaky v Praze a okolí jezdit maximálně třicetikilometrovou rychlostí a v ulicích hlavního města se od pondělního večera pohybují stovky policistů. Grossovo aktuální rozhodnutí souvisí se dvěma čerstvými incidenty, při nichž včera neznámí pachatelé ohrozili bezpečnost pražské železniční sítě. V pondělí večer kdosi zatarasil koleje mezi stanicemi Vršovice a Krč vrakem osobního vozu Mercedes, do něhož později narazil osobní vlak. Včera dopoledne pak policejní pyrotechnik zneškodnil nástražný výbušný systém na trati u stanice Kyje v Praze 9. Během incidentů nebyl nikdo zraněn. "Nemůžeme potvrdit, že to má souvislost se summitem, nicméně čas nahrává spekulacím, že ano," zhodnotil včera situaci Gross. Policejní prezident Jiří Kolář incidenty vnímá "jako velice vážné". Podle prvních expertiz šlo ve druhém, závažnějším případě o rozbušku s elektronickým rozněcovačem, která by byla schopna porušit trať a vykolejit vlak. Pokud se závěry potvrdí, naplňovalo by to podle Grosse znaky teroristického činu. "Nehledejte za tím Al Kajdu, byl to spíš amatérský systém," poznamenal Gross. Policie v tuto chvíli oba případy šetří jako pokus o obecné ohrožení. Pokud by jeho pachatelé byli dopadeni, hrozí jim podle zákona až patnáctileté vězení.
</TITLE>
<TEXT>
Šéf Útvaru rychlého nasazení Libor Lochman se domnívá, že incidenty na dráze se summitem nesouvisejí. "Tipoval bych to na nějaké blázny, kteří chtějí vyvolat paniku," podotkl. Mluvčí Českých drah (ČD) Zdeňka Celá včera připustila, že jde o ojedinělé případy. Na likvidaci výbušniny u trati museli policii volat naposledy před třemi lety. Právě zaměstnanec Českých drah na linku 158 ohlásil v úterý krátce před 9. hodinou poškození koleje. Výbušniny pod několikrát naříznutou kolejí si všimli dělníci, kteří ji opravovali. "Od 7.30 hodin byl zastaven provoz. Nejdřív poškození kvalifikovali jako lom koleje, záhy začali mít podezření na sabotáž," upřesnila mluvčí ČD. "Policejní pyrotechnik zjistil, že se jedná o funkční výbušný nástražný systém, který odeslal na expertizu," sdělil mluvčí pražské policie Ladislav Bernášek. České dráhy musely kvůli incidentu zrušit šest regionálních spojů, deset jich jelo obchvatem přes Lysou a Malešice. Provoz byl na trati plně obnoven před 14. hodinou. Přes dvě a půl hodiny byla uzavřena trať mezi zastávkami Vršovice a Krč, kde v pondělí krátce před 19. hodinou narazila osobní motorová souprava do vraku části vozu. "Vlak nevykolejil. Nikomu z 80 cestujících se nic nestalo," uvedla Celá. Výši vzniklé škody mluvčí ČD Zdeňka Celá nebyla schopna odhadnout.
</TEXT>
</DOC>
<DOC>
<DOCID>LN-20021120004</DOCID>
<DOCNO>LN-20021120004</DOCNO>
<DATE>11/20/02</DATE>
<TITLE>
PRAHA - Jedno z témat jednání pražského summitu NATO přinesou na stůl čeští hostitelé. Jde o nápad, že členské státy by se měly specializovat na obory, v nichž vynikají. Dovednosti a techniku, které nemají, by jim měli poskytnout spojenci. Český návrh má prý nyní v alianci mnoho příznivců. Ještě před rokem přitom byla česká armáda kritizována za to, že investuje svůj rozpočet (který by Pentagonu vystačil zhruba na 22 hodin "provozu") do projektů, které v budoucnu nejspíš nevyužije. I vysocí armádní důstojníci přiznávali, že vojsko v podstatě není bojeschopné. Současně ale bylo zřejmé, že existují špičkové jednotky, například liberecká protichemická rota. Jak postavit kvalitní armádu a nezlikvidovat to, na co by země mohla být pyšná?
</TITLE>
<TEXT>
Odpověď našel tým expertů, který začal zhruba v polovině loňska na vládní zadání připravovat reformu českých ozbrojených sil. Skupina došla k závěru, že nejlepší by bylo armádu zmenšit, ale zachovat přitom stejný rozpočet. Vojsko se plně profesionalizuje a zaměří se na zdokonalování vybraných nadprůměrných jednotek. Prosadit takový model v NATO byl ale poměrně velký problém. Ještě před pár lety by se totiž vojenské velení Severoatlantické aliance o něčem takovém, s čím přišla nyní Česká republika, vůbec nebavilo. Členské státy měly podle zavedeného modelu dobrovolně - plnit ty závazky, které od nich Brusel po vzájemné domluvě vyžaduje. Nic více ani nic méně. "O specializaci se tehdy ve vojenských kruzích Severoatlantické aliance hovořilo pouze na chodbách a pouze v teoretické rovině," řekl zdroj LN z ministerstva obrany. "My už jsme v té době ale měli mezinárodně uznávanou protichemickou jednotku a došlo nám, že by se toho dalo využít," dodal. Stratégové NATO, kteří v té době pracovali na nové koncepci aliance, český návrh nezavrhli. Naopak - začal se jim zamlouvat. "Při vzájemných konzultacích jsme zjistili, že Severoatlantická aliance by byla ochotna nám odpustit některé povinnosti výměnou za specializaci v jiných oblastech," uvádí zdroj blízký vládě. "Začalo se hovořit o Pražské iniciativě k ochraně proti zbraním hromadného ničení, o Pražském závazku ke schopnostem, a už to jelo," dodal. K definitivnímu potvrzení toho, že se NATO vydá cestou specializace, došlo v polovině září letošního roku v Praze. Ministerstvo obrany tehdy společně s mezinárodním sekretariátem generálního tajemníka NATO uspořádalo konferenci o mnohonárodních vojenských schopnostech. Specializace byla hlavní tématem.
</TEXT>
</DOC>
<DOC>
<DOCID>LN-20021120005</DOCID>
<DOCNO>LN-20021120005</DOCNO>
<DATE>11/20/02</DATE>
<TITLE>
HOSTITEL SUMMITU PREZIDENT VÁCLAV HAVEL PÍŠE PRO LN
</TITLE>
<TEXT>
Jsem přesvědčen, že členství v Severoatlantické alianci je jedním z nejvýznamnějších úspěchů, kterého Česká republika za uplynulých třináct let dosáhla. A koná - li se summit NAT O v těchto dnech v Praze, hlavním městě nové členské země, a nadto bývalého sovětského satelitu, je to důkazem toho, že jsme považováni za plnohodnotné, spolehlivé a důvěryhodné spojence.
Celý text čtěte v příloze Summit NATO Najdete v ní také texty Mikuláše Dzurindy, Javiera Solany a dalších významných osobností
</TEXT>
</DOC>
<DOC>
<DOCID>LN-20021120006</DOCID>
<DOCNO>LN-20021120006</DOCNO>
<DATE>11/20/02</DATE>
<TITLE>
PRAHA - Desítky policistů na přístupových cestách, chybějící koše na odpadky. Takhle včera vypadalo okolí hotelu Hilton, jednoho z možných pražských útočišť amerického prezidenta George Bushe. Detaily jeho pražského pobytu ovšem podléhaly utajení a až do poslední chvíle nebylo jasné, kde se nejmocnější státník světa nakonec ubytuje. Ve hře totiž bylo i několik dalších objektů: například vládní zámek v Kolodějích, podzemní kryt v Praze 2 nebo prezidentský speciál Air Force One, se kterým Bush včera večer přiletěl. I ty byly pod přísným dohledem. Američané měli dokonce připraveny další varianty, kdyby se místo Bushova pobytu prozradilo (Bushovu bezpečnost měly podporovat mimo jiné i "falešné kolony", v nichž místo prezidenta USA jeli jen řidiči). Podle informací LN americký prezident nakonec strávil první noc v rezidenci velvyslance Spojených států v Praze - Bubenči. Nevyužil tak luxusního apartmá v Hiltonu, kde se ubytoval zbytek americké delegace. Osazenstvo velvyslancovy vily se včera na jeho případnou návštěvu připravovalo opravdu důkladně: okolí vily včetně trávníku bylo pečlivě upravené, budovu střežili příslušníci policie. Parkování zde bylo zakázáno, do okolních ulic platí navíc zákaz vjezdu.
</TITLE>
<TEXT>
Americký prezident si vybral stavbu s pohnutou historií. Jejími obyvateli byli v minulosti bohatá židovská rodina, vrchní velitel německé armády v protektorátu nebo sovětská vojska. Honosnou rezidenci v Praze-Bubenči dal postavit koncem dvacátých let Otto Petschek. Jako sídlo amerických velvyslanců slouží vila už 57 let. V současnosti jí využívá Craig Stapleton.
</TEXT>
<HEADING>
Vila za 1,5 milionu dolarů
</HEADING>
<TEXT>
Petschekovi ji ze strachu z nacistického Německa opustili v roce 1938. Ve stejném roce se v ní zabydlel i generál Rudolf Toussaint, hlava německých protektorátních jednotek. O sedm let později ho vystřídala sovětská armáda, ta se však zdržela jen několik dní. Budovu pak využívala i československá generalita. Američané si ji nejdříve pronajali, smlouvu podepsal v září roku 1945 velvyslanec Laurence Steinhardt. O tři roky později se pak za půldruhého milionu dolarů stala jejich majetkem. Součástí areálu byly i další dvě budovy, v jedné z nich dnes sídlí zástupce velvyslance. Za komunistického režimu, zvláště v osmdesátých letech, rezidenci často navštěvovali čeští disidenti včetně prezidenta Václava Havla. Vybavení vily je z velké části původní, část nábytku pochází i od odsunutých sudetských Němců. Součástí vily je i bazén. Zbytek ze sedmisetčlenné americké delegace zabere téměř celý hotel Hilton. Během summitu obsadí Američané sedm z jeho osmi pater. Ve stejném hotelu bude ubytována i nizozemská výprava. Známá jsou i místa ubytování některých dalších delegací. Nejvíce se jich zřejmě nastěhuje do hotelu Corinthia Towers v blízkosti Kongresového centra, například zástupci Slovenska, Rakouska, Řecka, Irska nebo Finska. Francouzi v čele s prezidentem Jacquesem Chirakem se ubytují v hotelu Marriot.
Petschekovi ji ze strachu z nacistického Německa opustili v roce 1938. Ve stejném roce se v ní zabydlel i generál Rudolf Toussaint, hlava německých protektorátních jednotek. O sedm let později ho vystřídala sovětská armáda, ta se však zdržela jen několik dní. Budovu pak využívala i československá generalita. Američané si ji nejdříve pronajali, smlouvu podepsal v září roku 1945 velvyslanec Laurence Steinhardt. O tři roky později se pak za půldruhého milionu dolarů stala jejich majetkem. Součástí areálu byly i další dvě budovy, v jedné z nich dnes sídlí zástupce velvyslance. Za komunistického režimu, zvláště v osmdesátých letech, rezidenci často navštěvovali čeští disidenti včetně prezidenta Václava Havla. Vybavení vily je z velké části původní, část nábytku pochází i od odsunutých sudetských Němců. Součástí vily je i bazén. Zbytek ze sedmisetčlenné americké delegace zabere téměř celý hotel Hilton. Během summitu obsadí Američané sedm z jeho osmi pater. Ve stejném hotelu bude ubytována i nizozemská výprava. Známá jsou i místa ubytování některých dalších delegací. Nejvíce se jich zřejmě nastěhuje do hotelu Corinthia Towers v blízkosti Kongresového centra, například zástupci Slovenska, Rakouska, Řecka, Irska nebo Finska. Francouzi v čele s prezidentem Jacquesem Chirakem se ubytují v hotelu Marriot.
</TEXT>
</DOC>
<DOC>
<DOCID>LN-20021120007</DOCID>
<DOCNO>LN-20021120007</DOCNO>
<DATE>11/20/02</DATE>
<TITLE>
Nové schopnosti
</TITLE>
<TEXT>
Členské země by měly přijmout sérii opatření, která alianci umožní čelit novým hrozbám, zejména při boji s terorismem a zbraněmi hromadného ničení. Každá země se zaváže, že do určité doby splní specifické úkoly v budování vlastních sil.
</TEXT>
<HEADING>
Síly rychlé reakce
</HEADING>
<TEXT>
Členské země by měly odsouhlasit vytvoření sil rychlé reakce o velikosti 21 tisíc vojáků, jejichž součástí budou letecké, námořní a pozemní jednotky.
Boj proti terorismu
Členské státy přijmou vojenský koncept pro boj s terorismem a vyjádří připravenost bojovat proti hrozbám ze zahraničí.
</TEXT>
<HEADING>
Změna velitelské struktury
</HEADING>
<TEXT>
Spojenci schválí změnu velitelské struktury. Pravděpodobně bude zrušena funkce Nejvyššího spojeneckého velitele pro Atlantik. Má být nahrazena Nejvyšším spojeneckým velitelstvím pro transformaci.
</TEXT>
<HEADING>
Vnitřní reforma
</HEADING>
<TEXT>
Generální tajemník NATO George Robertson navrhne zjednodušení byrokracie. Měly by se zvýšit pravomoci generálního tajemníka a naopak snížit počet výborů a komisí o 30 procent (nyní jich je 467).
</TEXT>
<HEADING>
Rozšíření
</HEADING>
<TEXT>
Aliance by měla projít největším rozšířením ve své historii. Pozváno ke vstupu by mělo být sedm zemí, takže spojenectví bude mít 26 členů. Země by měly do NATO vstoupit v horizontu dvou let.
</TEXT>
<HEADING>
Nové vztahy
</HEADING>
<TEXT>
Debata se povede zejména o Výboru NATO Rusko, o spolupráci s Ukrajinou a dalšími zeměmi, které se podílejí na programu Partnerství pro mír (PfP).
Debata se povede zejména o Výboru NATO Rusko, o spolupráci s Ukrajinou a dalšími zeměmi, které se podílejí na programu Partnerství pro mír (PfP).
</TEXT>
</DOC>
<DOC>
<DOCID>LN-20021120008</DOCID>
<DOCNO>LN-20021120008</DOCNO>
<DATE>11/20/02</DATE>
<TITLE>
Na prvním místě je reforma aliance a ozbrojených sil, na druhém velké rozšíření a na třetím nové vztahy
</TITLE>
<TEXT>
Irák a Čečensko nejsou na programu summitu, ale s největší pravděpodobností se bude o obou krizových oblastech jednat.
PRAHA - Body, o kterých by se mělo jednat na summitu aliance, který začíná zítra v Praze, jsou známé. V zásadě jde o tři okruhy. Nové schopnosti aliance vytvoření jednotek rychlé reakce NATO, změna velitelské struktury a boj proti zbraním hromadného ničení. Noví členové - Praha by se měla stát svědkem největšího rozšíření aliance v historii. Přizváno ke vstupu by mělo být sedm postkomunistických zemí. A nakonec se bude jednat o nových vztazích - zejména o prohloubení spolupráce s Ruskem, Ukrajinou, středoasijskými a kavkazskými zeměmi. Nicméně i přesto, že v programu nejsou žádné body, o kterých by už spojenci nediskutovali, nedá se vyloučit, že se objeví kontroverzní témata. Americký prezident George W. Bush zřejmě využije summitu pro hledání podpory pro americký a britský postoj k Iráku. Neočekává se ale, že by se členské země shodly na tvrdé deklaraci k Iráku. Pravděpodobně pouze podpoří rezoluci OSN o odzbrojení. Dalším ožehavým tématem je otázka Čečenska. Nedá se vyloučit, že na zasedání Severoatlantické rady na úrovni představitelů států a vlád se čečenský problém objeví. Pravděpodobněji se ale o Čečensku bude hovořit na zasedání Výboru NATO - Rusko na úrovni ministrů zahraničí v pátek. Ani tady ale není tento bod na programu. "Debata bude o protiraketové obraně, mírových silách. Nedá se ale vyloučit, že by se o Čečensku mohlo hovořit v rámci boje proti terorismu," řekl tajemník amerického náměstka ministra zahraničí Bradtke. Představitelé zemí NATO ale upozorňují, že Rusko sice může ochraňovat svou zemi před teroristy, ale že čečenská otázka je složitější. "Doufám, že Rusko bude schopné vyřešit čečenskou záležitost mírovou cestou," řekl v pondělí Bush.
</TEXT>
</DOC>
<DOC>
<DOCID>LN-20021120009</DOCID>
<DOCNO>LN-20021120009</DOCNO>
<DATE>11/20/02</DATE>
<TITLE>
PRAHA - Nebýt hrozícího konfliktu s Irákem, vepsal by se pražský summit NATO do aliančních dějin především jako summit rozšíření. Oficiálně má být seznam budoucích členů slavnostně zveřejněn až po setkání hlav 19 zemí aliance. Již nyní je ale více méně jasné, jak bude jejich rozhodnutí vypadat. Po splnění příslušných formalit by mělo asi v polovině roku 2004 do NATO vstoupit sedm států. Mezi nimi i tři bývalé republiky Sovětského svazu - Litva, Lotyšsko a Estonsko. Pro Prahu je výhodné, že členství Slovenska posune Česko do většího bezpečí aliančního "vnitrozemí". Díky vstupu Rumunska a Bulharska se zas podaří navázat přímé pozemní spojení s Řeckem a Tureckem. Sedmým novým členem se stane malé Slovinsko. Z dosavadních devíti kandidátských států, o nichž se v Praze rozhoduje, si tak budou muset na další příležitost počkat pouze dva - Albánie a Makedonie. Spolu s nimi je na čekací listině i Chorvatsko a nově by se tam v Praze chtěla dostat i první asijská země: Gruzie. Její prezident Eduard Ševardnadze počátkem týdne tvrdil, že pro členské aspirace Tbilisi je již "připravena půda". Armády sedmi nových členů mají dohromady jen něco přes dvě stě tisíc vojáků. V Praze by se měly podle nového principu zavázat k plnění konkrétních úkolů, které by jim umožnily přispět ke společné obraně tím, v čem jsou silní. Litva má například kvalitní speciální jednotky, Lotyši zas vojenské potápěče. Největším problémem při plánech na rozšíření NATO dlouho byla možná negativní reakce Moskvy na vstup pobaltských republik do aliance - poprvé bude NATO bezprostředně sousedit s vlastním Ruskem (pomineme-li otázku jeho enklávy v Kaliningradu). Rusové ale dali po letošním ustavení Rady Rusko NATO najevo, že jsou ochotni se s touto situací smířit.
</TITLE>
<TEXT>
Kandidátské země
Bulharsko, Estonsko, Litva, Rumunsko, Lotyšsko, Slovensko, Slovinsko
</TEXT>
</DOC>
<DOC>
<DOCID>LN-20021120010</DOCID>
<DOCNO>LN-20021120010</DOCNO>
<DATE>11/20/02</DATE>
<GEOGRAPHY>WASHINGTON/PRAHA</GEOGRAPHY>
<TEXT>
Čelné místo mezi klíčovými body summitu NATO zaujme terorismus. Představitelé devatenácti zemí NATO v Praze přijmou změny, které by měly umožnit alianci, aby dokázala čelit teroristům a zbraním hromadného ničení. "Ve válce proti terorismu jsou velice relevantní otázky kolektivní obrany aliance. Teroristé připravují útoky, o tom není pochyb. To je důvod, proč je musíme dostat," řekl v pondělí americký prezident George Bush pro Rádio Svobodná Evropa. Stejné obavy z terorismu má i prezident Václav Havel. "K teroristickému útoku může dojít kdykoli a kdekoli. Stoprocentní jistotu nemůže mít člověk nikde," prohlásil. Podle něj musí být aliance schopna zasahovat kdekoli ve světě proti novým hrozbám. Nicméně s každým zásahem musejí souhlasit demokraticky zvolené vlády členských zemí. Jedním z nástrojů, který má používat aliance proti novým hrozbám, je i jednotka rychlé reakce o síle 21 tisíc vojáků. Každá z členských zemí by do ní měla přispět různými typy jednotek. V pondělí odsouhlasili koncept vzniku jednotky velvyslanci členských zemí aliance. Nyní by jej, zřejmě zítra, měly schválit i hlavy států a vlád v Praze. Dalším nástrojem pro boj s terorismem má být acelování propasti mezi evropskými a americkými vojenskými schopnostmi. Problémem ale může být pro řadu zemí požadavek navýšit rozpočet na obranu. Některé státy ale nesplňují požadavek aliance na výdaje ve výši dvou procent HDP ročně. Mezi ně patří zejména kandidátské země jako Pobaltí či Slovinsko, ale i například Maďarsko. Na hraně se pohybuje Česká republika.
</TEXT>
</DOC>
<DOC>
<DOCID>LN-20021120011</DOCID>
<DOCNO>LN-20021120011</DOCNO>
<DATE>11/20/02</DATE>
<TITLE>
+ 24 hodin denně on-line zpravodajství na www.lidovky.cz
</TITLE>
<TEXT>
Denně podrobné zprávy, reportáže, analýzy, komentáře, fotografie
Denně zpravodajství o jednání summitu, doprovodném programu a o dění v pražských ulicích
Denně praktické informace o bezpečnostních opatřeních a dopravních omezeních
</TEXT>
</DOC>
<DOC>
<DOCID>LN-20021120012</DOCID>
<DOCNO>LN-20021120012</DOCNO>
<DATE>11/20/02</DATE>
<TITLE>
O bezpečnost amerického prezidenta George Bushe a jeho spolupracovníků se v Praze kromě českých policistů stará i na 200 bodyguardů z U.S. Secret Service a zhruba 300 expertů z dalších speciálních amerických agentur, například CIA a DIA.
</TITLE>
<GEOGRAPHY>PRAHA</GEOGRAPHY>
<TEXT>
Někteří z Bushových elitních špionů, bodyguardů a telekomunikačních odborníků již v Praze působí minimálně několik týdnů. Dostali za úkol přímo na místě prozkoumat prostředí, vytipovat slabá místa bezpečnostního systému a "zalepit je" a zřídit bezpečné a utajené komunikační středisko pro velení celé operace. Jejich zbývající kolegové přiletěli včera se svým prezidentem. Američané veškeré informace o bezpečnostních opatřeních na ochranu svého prezidenta pochopitelně tají, dá se však předpokládat, že své akce řídí přímo z budovy své ambasády na pražské Malé Straně. Přechodný "hlavní stan" si ale mohou po příjezdu prezidenta a svých "hlavních sil" do Prahy zřídit i v hotelu Hilton v Karlíně, kde má být celá delegace (kolem 700 lidí) ubytována. Dá se ovšem počítat i s tím, že většina nejmodernější komunikační techniky, kterou si s sebou agenti přivezou, bude tak malá a výkonná, že bude v případě potřeby plně mobilní. Lidé z Ústřední zpravodajské služby (CIA) a zřejmě i z Vojenské rozvědky (DIA) budou navíc působit i v některých českých krizových a řídicích štábech, které budou zajišťovat bezpečný průběh summitu. S prezidentem Bushem přijela do Prahy i jeho "soukromá ochranka", kterou mu po 24 hodin denně zajišťuje U.S. Secret Service. Bodyguardů, kteří se mají starat o bezpečnost prezidenta a jeho manželky, má být 200. Američtí agenti budou s prezidentem neustále, urostlí bodyguardi budou Bushe chránit hlavně vlastními těly. Budou sice "legálně" ozbrojeni, zbraně by ale měli použít pouze při bezprostředním ohrožení svých životů. Střílet v souladu se zákonem mohou pouze příslušníci české policie.
</TEXT>
<HEADING>
Cesta amerického prezidenta z Washingtonu do Prahy
</HEADING>
<TEXT>
Vrtulník Marine One prezidenta USA, který včera vyzvedl z trávníku Bílého domu první pár Spojených států před odletem do Prahy
Rezidence velvyslanectví USA
vstupní brána do rezidence
velvyslanec USA v České republice
Craig Roberts Stapleton
</TEXT>
</DOC>
<DOC>
<DOCID>LN-20021120013</DOCID>
<DOCNO>LN-20021120013</DOCNO>
<DATE>11/20/02</DATE>
<TITLE>
Společné česko-americké operace na ochranu českého vzdušného prostoru během summitu NATO se zúčastní 250 amerických a 1200 českých vojáků.
</TITLE>
<GEOGRAPHY>ČÁSLAV</GEOGRAPHY>
<TEXT>
České MiG-21, které mají summit NATO také chránit, vzlétnou podle informací LN za současného špatného a mlhavého počasí zřejmě jen v případě "bojové pohotovosti". Jinak budou stát v pohotovosti na ploše čáslavského letiště. Většinu kontrolních letů tedy nad Českem zajistí americké stroje. Budou střežit nejen Prahu, ale i oblast kolem obou jaderných elektráren a důležitých letišť. "V pondělí už jsem se proletěl nad Prahou," řekl včera LN kapitán amerického letectva John C. Greven. Američané už jsou od včerejška v plné síle. Do Čech přiletěli z celé Evropy. Na bezpečnost budou dohlížet stíhačky F-16 ze 48. stíhací perutě evropských vzdušných sil USA z italského Aviana, stíhačky F-15 ze 48. stíhací perutě z britské základny Lakenheath a strategické tankovací letouny Boeing Stratotanker KC-135 ze 100. perutě US Air Force se sídlem v britském Mildenhallu. Vojáci přesná čísla striktně tají. Amerických stíhaček ale nemá být více než patnáct. Stratotankery budou dva. NATO se do akce zapojí se speciálně upraveným letounem Boeing s integrovaným systémem protivzdušné obrany na palubě. Česká armáda nasadí 50 letadel. Kromě nadzvukových MiG-21 i podzvukové L-39 a L-159 vybavené raketami vzduch-vzduch Sidewinder. K ochraně jaderných elektráren jsou určeny bitevní vrtulníky Mi-24 a transportní Mi-17 z letišť v Čáslavi, Náměšti nad Oslavou, Přerově a Praze. V pohotovosti bude i česká protivzdušná obrana. "Naše vzdušné síly stojí na prahu největší operace od vstupu republiky do NATO. Jsme připraveni," řekl včera velitel armádního letectva František Padělek. Operaci budou z podzemního Národního velicího střediska u Staré Boleslavi řídit dva čeští a dva američtí generálové. "Stojíme pevně při sobě a jsme odhodláni vzdušný prostor zabezpečit," řekl včera Charles Simpson, první z amerických generálů, který do Česka přijel. Vrchní velitel vzdušných sil USA v Evropě generál Greg Martin dorazil včera večer. Za českou stranu velí František Padělek a šéf operační sekce generálního štábu Emil Pupiš. "Budeme se střídat po dvanácti hodinách a v řídicím centru budeme i spát a jíst," řekl LN generál Simpson. "Budeme sedět vedle sebe, Čech a Američan. Ale na podobě dvojic jsme se zatím definitivně nedohodli," uvedl LN generál Padělek.
ČÁSLAV - České MiG-21, které mají summit NATO také chránit, vzlétnou podle informací LN za současného špatného a mlhavého počasí zřejmě jen v případě "bojové pohotovosti". Jinak budou stát v pohotovosti na ploše čáslavského letiště. Většinu kontrolních letů tedy nad Českem zajistí americké stroje. Budou střežit nejen Prahu, ale i oblast kolem obou jaderných elektráren a důležitých letišť. "V pondělí už jsem se proletěl nad Prahou," řekl včera LN kapitán amerického letectva John C. Greven. Američané už jsou od včerejška v plné síle. Do Čech přiletěli z celé Evropy. Na bezpečnost budou dohlížet stíhačky F-16 ze 48. stíhací perutě evropských vzdušných sil USA z italského Aviana, stíhačky F-15 ze 48. stíhací perutě z britské základny Lakenheath a strategické tankovací letouny Boeing Stratotanker KC-135 ze 100. perutě US Air Force se sídlem v britském Mildenhallu. Vojáci přesná čísla striktně tají. Amerických stíhaček ale nemá být více než patnáct. Stratotankery budou dva. NATO se do akce zapojí se speciálně upraveným letounem Boeing s integrovaným systémem protivzdušné obrany na palubě. Česká armáda nasadí 50 letadel. Kromě nadzvukových MiG-21 i podzvukové L-39 a L-159 vybavené raketami vzduch-vzduch Sidewinder. K ochraně jaderných elektráren jsou určeny bitevní vrtulníky Mi-24 a transportní Mi-17 z letišť v Čáslavi, Náměšti nad Oslavou, Přerově a Praze. V pohotovosti bude i česká protivzdušná obrana. "Naše vzdušné síly stojí na prahu největší operace od vstupu republiky do NATO. Jsme připraveni," řekl včera velitel armádního letectva František Padělek. Operaci budou z podzemního Národního velicího střediska u Staré Boleslavi řídit dva čeští a dva američtí generálové. "Stojíme pevně při sobě a jsme odhodláni vzdušný prostor zabezpečit," řekl včera Charles Simpson, první z amerických generálů, který do Česka přijel. Vrchní velitel vzdušných sil USA v Evropě generál Greg Martin dorazil včera večer. Za českou stranu velí František Padělek a šéf operační sekce generálního štábu Emil Pupiš. "Budeme se střídat po dvanácti hodinách a v řídicím centru budeme i spát a jíst," řekl LN generál Simpson. "Budeme sedět vedle sebe, Čech a Američan. Ale na podobě dvojic jsme se zatím definitivně nedohodli," uvedl LN generál Padělek.
</TEXT>
</DOC>
<DOC>
<DOCID>LN-20021120014</DOCID>
<DOCNO>LN-20021120014</DOCNO>
<DATE>11/20/02</DATE>
<TITLE>
PRAHA - Přípravy na summit změnily život některých pražských čtvrtí. Včera odpoledne připomínalo město duchů i okolí pražského Kongresového centra. Od čtvrté hodiny se v okolních ulicích začaly objevovat betonové zátarasy a kovové ploty. Ve vymezeném prostoru "bezpečnostní zóny" se pohybovali v podstatě jen policisté v zásahových kombinézách. Obchodníci, hoteliéři a hospodští mezitím stahovali rolety svých podniků. "Nebojím se demonstrantů a dlažebních kostek. Zavírám proto, že sem nikdo nepřijde," postěžovala si Jana Štýbrová, majitelka cukrárny v ulici Na Pankráci. "Počítám, že přijdu minimálně o 20 tisíc korun. Při zasedání MMF jsme se z toho finančně dostávali rok," dodala. Stejná situace je i v dalších soukromých podnicích. Prodejna počítačů AutoCont má na dveřích ceduli, že "z důvodů summitu je ve dnech od 19. do 22. 11. zavřeno". Večerka Luna, která mívá otevřeno sedm dní v týdnu do pozdních nočních hodin, včera dočasně prodejnu zavřela. Potemněla i restaurace U Vyšehradské brány. "Otevřeme snad 25. listopadu," hlásá lístek na dveřích, na němž je přimalována prchající postava. Jednou z mála výjimek je hospoda Nad Vyšehradem, kde číšníci čile roznášeli pivo. "My zavírat nebudem," dušoval se jeden z nich. Starosta Prahy 4 Zdeněk Hovorka sdělil, že majitelé zavřených obchodů nemají nárok na náhradu ušlých zisků. "Zamítlo to ministerstvo financí," řekl. Podle jeho slov ale není zásobování v zóně přerušeno. "V časných ranních hodinách je to možné," dodal.
</TITLE>
<HEADING>
Nuselský most je pro chodce uzavřen
</HEADING>
<TEXT>
Do zóny kolem Kongresového centra se dostanou pouze místní obyvatelé po předložení občanského průkazu a podnikatelé. Řidiči nemohou používat nájezdy a sjezdy za Nuselským mostem směrem k paláci a Kongresové ulici. Provoz na mostě je však až do čtvrtečních pěti hodin ráno nepřerušen. Naopak chodci na most nesmějí už od včerejška. Metro sice zatím ve stanici Vyšehrad zastavuje, vystupovat však mohou pouze lidé s povolením. V celé oblasti a přilehlých ulicích se již nesmí parkovat. Výrazně omezen je i vstup na Pražský hrad. Jeho návštěvníci se už nedostanou do katedrály svatého Víta, baziliky svatého Jiří a do východní části areálu Hradu od Černé věže po třetí nádvoří. Hradčanské náměstí bude uzavřeno dnes, kdy se uzavře také oblast před Obecním domem včetně ulice V Celnici. Ještě přísnější dopravní režim zažije Praha zítra. V pět hodin ráno se uzavře Nuselský most. Magistrála bude neprůjezdná od ulice Lounských po Legerovu a Sokolskou. Ráno a odpoledne zhruba na dvě hodiny policie zastaví dopravu v oblasti křižovatky I. P. Pavlova kvůli převozu delegátů do Kongresového centra.
Do zóny kolem Kongresového centra se dostanou pouze místní obyvatelé po předložení občanského průkazu a podnikatelé. Řidiči nemohou používat nájezdy a sjezdy za Nuselským mostem směrem k paláci a Kongresové ulici. Provoz na mostě je však až do čtvrtečních pěti hodin ráno nepřerušen. Naopak chodci na most nesmějí už od včerejška. Metro sice zatím ve stanici Vyšehrad zastavuje, vystupovat však mohou pouze lidé s povolením. V celé oblasti a přilehlých ulicích se již nesmí parkovat. Výrazně omezen je i vstup na Pražský hrad. Jeho návštěvníci se už nedostanou do katedrály svatého Víta, baziliky svatého Jiří a do východní části areálu Hradu od Černé věže po třetí nádvoří. Hradčanské náměstí bude uzavřeno dnes, kdy se uzavře také oblast před Obecním domem včetně ulice V Celnici. Ještě přísnější dopravní režim zažije Praha zítra. V pět hodin ráno se uzavře Nuselský most. Magistrála bude neprůjezdná od ulice Lounských po Legerovu a Sokolskou. Ráno a odpoledne zhruba na dvě hodiny policie zastaví dopravu v oblasti křižovatky I. P. Pavlova kvůli převozu delegátů do Kongresového centra.
</TEXT>
</DOC>
<DOC>
<DOCID>LN-20021120015</DOCID>
<DOCNO>LN-20021120015</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Neudělení víza běloruskému prezidentovi Alexandrovi Lukašenkovi je výrazem nesouhlasu s jeho autoritativním způsobem vládnutí, nikoli projevem nedůvěry vůči této postsovětské republice. Řekl to včera prezident Václav Havel. "Bělorusko je členem Euroatlantické rady partnerství, je to země, s níž se počítá. Akt nevydání víza není projevem nějakého odporu k Bělorusku či pozastavení jeho členství, je to projev odporu k autoritativnímu způsobu vládnutí, který reprezentuje právě Lukašenko," řekl Havel.
</TEXT>
</DOC>
<DOC>
<DOCID>LN-20021120016</DOCID>
<DOCNO>LN-20021120016</DOCNO>
<DATE>11/20/02</DATE>
<GEOGRAPHY>PRAHA/DEBRECÍN</GEOGRAPHY>
<TEXT>
Legenda sportovní gymnastiky Nadia Comaneciová vynechá mistrovství světa v Debrecínu, protože se ve stejné době zúčastní summitu NATO. Hrdinka olympijských her 1976 v Montrealu přiletěla do Prahy s americkou delegací ve společnosti prezidenta George Bushe. Comaneciová patří mezi osobnosti, které se gymnastických šampionátů stále pravidelně účastní. Jenže ten letošní začíná den před zahájením summitu. Na něm by mělo být Rumunsko přizváno mezi členy NATO. Protože ale Comaneciová třináct let žije v USA, do Prahy se vydala s americkou delegací. "Na žádost prezidenta Bushe bude Nadia v Praze," řekl manžel Comaneciové Bart Connor.
</TEXT>
</DOC>
<DOC>
<DOCID>LN-20021120017</DOCID>
<DOCNO>LN-20021120017</DOCNO>
<DATE>11/20/02</DATE>
<TITLE>
PRAHA - Pokud se splní předpovědi českých bezpečnostních složek a nadcházející summit NATO budou provázet násilné protesty radikálů, Praha se tím zapíše do dějin. Špičky Severoatlantické aliance totiž - na rozdíl od světových finančníků či vrcholných představitelů EU - dosud podobné nepokoje při svých summitech nezažily. Policejní prezident Jiří Kolář se však násilí přesto obává. Scéna odpůrců globalizace se podle něj stále radikalizuje. "Trend masových protestů narůstá. Ještě před pár lety neprovázely demonstrace například zasedání EU. Dnes je to běžné. Vzpomeňte například na loňský Göteborg. Summit NATO je v podobné situaci," upřesnil v rozhovoru pro LN Kolář. Na otázku, proč právě pražský summit by měl být historickou výjimkou, odpověděl, že to "vyplývá z informací zpravodajských složek". "Jsou to samozřejmě dohady, nikdo to neví přesně, ale podle informací se v Praze skutečně chystá protestovat deset až dvanáct tisíc demonstrantů. Z toho radikálních bývá obvykle tak patnáct až dvacet procent. Kvůli nim se chystají zesílená opatření," sdělil Kolář. Odmítl zároveň spekulace, že by informace o počtu demonstrantů byly předimenzované.
</TITLE>
<HEADING>
Jednání NATO se vždy obešla bez demonstrací
</HEADING>
<TEXT>
O faktu, že severoatlantická setkání na nejvyšší úrovni probíhala tradičně v klidu, informovalo už před časem i ministerstvo vnitra. "V průběhu devadesátých let se vrcholná setkání NATO konala v Londýně (1990), v Římě (1991), v Bruselu (1994), v Madridu (1997) a ve Washingtonu (1999). Žádné z těchto setkání nebylo provázeno protesty, které by propukly ve všeobecné ničení majetku a pouliční boje s policií," informuje jedna z tiskových zpráv vnitra ze začátku letošního října. Také koordinátor Občanských právních hlídek Jiří Kopal uvedl, že informace, které se o demonstrantech objevují, obsahují řadu překvapivých novinek. "Například proslulé uskupení Ya Basta! je známé tím, že se protestů proti Severoatlantické alianci nikdy neúčastnilo. Pokud skutečně do Prahy přijedou, bude to jejich premiéra," uvedl. Do Česka se zatím žádné davy zahraničních radikálů nehrnou. Česká policie získala už před časem od svých zahraničních kolegů databázi dvou tisíc jmen těch odpůrců globalizace, kteří se již v minulosti dostali do křížku se zákonem. Jak LN sdělila mluvčí cizinecké a pohraniční policie Klára Krejčí, překročit hraniční přechody se ale zatím pokusilo jen 234 lidí, kteří byli policií vráceni. Jak LN sdělil důstojník policejního prezidia, který je obeznámen s přípravou bezpečnostních opatření, "očekáváme, že model bude podobný jako před dvěma lety při Mezinárodním měnovém fondu, tedy že radikálové rychle přijedou, den dva bude rušno a pak se zase kvapně vypaří". Právě dnešek a zítřek proto bezpečnostní složky očekávají s napětím.
O faktu, že severoatlantická setkání na nejvyšší úrovni probíhala tradičně v klidu, informovalo už před časem i ministerstvo vnitra. "V průběhu devadesátých let se vrcholná setkání NATO konala v Londýně (1990), v Římě (1991), v Bruselu (1994), v Madridu (1997) a ve Washingtonu (1999). Žádné z těchto setkání nebylo provázeno protesty, které by propukly ve všeobecné ničení majetku a pouliční boje s policií," informuje jedna z tiskových zpráv vnitra ze začátku letošního října. Také koordinátor Občanských právních hlídek Jiří Kopal uvedl, že informace, které se o demonstrantech objevují, obsahují řadu překvapivých novinek. "Například proslulé uskupení Ya Basta! je známé tím, že se protestů proti Severoatlantické alianci nikdy neúčastnilo. Pokud skutečně do Prahy přijedou, bude to jejich premiéra," uvedl. Do Česka se zatím žádné davy zahraničních radikálů nehrnou. Česká policie získala už před časem od svých zahraničních kolegů databázi dvou tisíc jmen těch odpůrců globalizace, kteří se již v minulosti dostali do křížku se zákonem. Jak LN sdělila mluvčí cizinecké a pohraniční policie Klára Krejčí, překročit hraniční přechody se ale zatím pokusilo jen 234 lidí, kteří byli policií vráceni. Jak LN sdělil důstojník policejního prezidia, který je obeznámen s přípravou bezpečnostních opatření, "očekáváme, že model bude podobný jako před dvěma lety při Mezinárodním měnovém fondu, tedy že radikálové rychle přijedou, den dva bude rušno a pak se zase kvapně vypaří". Právě dnešek a zítřek proto bezpečnostní složky očekávají s napětím.
</TEXT>
</DOC>
<DOC>
<DOCID>LN-20021120018</DOCID>
<DOCNO>LN-20021120018</DOCNO>
<DATE>11/20/02</DATE>
<TITLE>
Žádné molotovy, jen plakáty a transparenty vyrábějí anarchisti ve svém centru v Praze 8. To však přesto oblehli policisté.
</TITLE>
<GEOGRAPHY>PRAHA</GEOGRAPHY>
<TEXT>
"Vypadáte jako hledaná osoba, ukažte mi občanský průkaz," touto větou vítají policisté všechny, kteří chtějí projít branami ČKD v Kolbenově ulici v Praze. Právě zde si anarchisti zřídili tzv. sbližovací centrum - místo, které slouží k výrobě plakátů, transparentů a dalších demonstračních rekvizit. Centrum bylo otevřeno v pondělí večer a již od následujícího rána jej doslova obklíčily skupiny policistů. Bez důkladné kontroly na dvou stanovištích se do budovy nedostane ani noha. Své jednání policisté zdůvodňují tvrzením, že každý příchozí je podobný hledané osobě. "Asi se bojí, že tu vyrábíme molotovovy koktejly," říká předák anarchistů Ondřej Slačálek. Tomu však v budově nic nenasvědčuje. Ve velké místnosti je jen pár desítek mladých lidí - kromě češtiny je tu slyšet polštinu a angličtinu. Na zdech visí obří transparenty hlásající "Nezotročíte nás ke svým zločinům", na podlaze se válí krabice a barvy. Všichni horečně malují, stloukají, řežou či jen tak popíjejí pivo. "Jen nás tu málo, lidé se sem bojí přijít kvůli policii. Kontrolují nás všude, na ulicích i v hospodách, asi kvůli tomu, jak vypadáme," říká 21letý Matheus z Polska. Venku začalo pršet a počet očividně znuděných policistů stále významně převyšuje počet aktivistů.
PRAHA - "Vypadáte jako hledaná osoba, ukažte mi občanský průkaz," touto větou vítají policisté všechny, kteří chtějí projít branami ČKD v Kolbenově ulici v Praze. Právě zde si anarchisti zřídili tzv. sbližovací centrum - místo, které slouží k výrobě plakátů, transparentů a dalších demonstračních rekvizit. Centrum bylo otevřeno v pondělí večer a již od následujícího rána jej doslova obklíčily skupiny policistů. Bez důkladné kontroly na dvou stanovištích se do budovy nedostane ani noha. Své jednání policisté zdůvodňují tvrzením, že každý příchozí je podobný hledané osobě. "Asi se bojí, že tu vyrábíme molotovovy koktejly," říká předák anarchistů Ondřej Slačálek. Tomu však v budově nic nenasvědčuje. Ve velké místnosti je jen pár desítek mladých lidí - kromě češtiny je tu slyšet polštinu a angličtinu. Na zdech visí obří transparenty hlásající "Nezotročíte nás ke svým zločinům", na podlaze se válí krabice a barvy. Všichni horečně malují, stloukají, řežou či jen tak popíjejí pivo. "Jen nás tu málo, lidé se sem bojí přijít kvůli policii. Kontrolují nás všude, na ulicích i v hospodách, asi kvůli tomu, jak vypadáme," říká 21letý Matheus z Polska. Venku začalo pršet a počet očividně znuděných policistů stále významně převyšuje počet aktivistů.
</TEXT>
</DOC>
<DOC>
<DOCID>LN-20021120019</DOCID>
<DOCNO>LN-20021120019</DOCNO>
<DATE>11/20/02</DATE>
<TITLE>
tvrdí o vlivu českého prezidenta vládní zmocněnec pro summit NATO Alexandr Vondra
</TITLE>
<TEXT>
Aliance nejspíš přijme sedm členů, tvrdí o chystaném rozšíření aliance vládní zmocněnec pro summit NATO Alexandr Vondra. Masivních protestů se neobává.
</TEXT>
<HEADING>
LN: Jak spíte poslední dobou?
</HEADING>
<TEXT>
Moc toho nenaspím. Ne, že bych nemohl, ale nemám čas. Několikrát se mi stalo, že jsem se v noci probudil zpocený.
LN: Co je vaše noční můra?
Šlo spíše o organizační záležitosti, že něco nevyšlo tak, jak mělo.
LN: Šéf protiteroristické jednotky Libor Lochman uvedl jako své noční můry výbuch v metru nebo útok na Spolanu. Takže něco podobného?
Já nechci nikoho strašit a nebudu vám tady vypočítávat možné katastrofy, které mohou nastat.
</TEXT>
<HEADING>
LN: Myslíte si, že byla média hysterická?
</HEADING>
<TEXT>
Myslím, že téma bezpečnosti bylo a je prostě pro média více "sexy". V poslední době se stále více objevují informace o samotném programu a významu summitu. Což je dobře.
LN: Alexandr Lukašenko do Prahy nepřijede, představitelé států, které jsou rovněž kritizovány za porušování lidských práv, však ano. Neuplatňujeme tak trochu dvojí metr?
Existuje samozřejmě více zemí Euroatlantické rady partnerství, kde ta situace, pokud jde o lidská práva, má daleko do ideálu. To je jasné. Případ Běloruska je však do jisté míry jedinečný. Například, když tam uvěznili poslance ruského parlamentu a vyslýchali ho. Já si to překládám tak, že to je země, kde nejsou v bezpečí ani legitimně zvolení představitelé sousedního státu, s nímž se snaží mít dobré vztahy.
LN: Summitem NATO se Václav Havel rozloučí se světovou vysokou politikou. Do jaké míry zafungovala jeho autorita při rozhodování, že zasedání bude v Praze?
Bez Václava Havla by ta akce tady nebyla. Před třemi lety jsme se o to zajímali my, Poláci, zajímali se o to Francouzi. Právě to, že nabídku předložil Václav Havel a u rozhodování byla Madeleine Albrightová, rozhodlo. Svoji roli možná hrál ještě třetí faktor. Tehdy už se tušilo, že summit v roce 2002 bude summitem rozšiřovacím, a že tedy jeho konání v nové členské zemi vyšle dobrý signál, že rozšíření o Česko, Maďarsko a Polsko bylo úspěšné. Myslím, že nás čeká skutečně masivní rozšíření a že to bude těch sedm zemí. Praha bude vepsána v paměti národů střední a východní Evropy jako místo, kde se rozhodlo o jejich osudu.
LN: Když jsme se asi před rokem bavili o demonstrantech, kteří by měli na zasedání přijet, měl jste poměrně radikální názor. Chtěl jste zavřít hranice...
Já jsem nemyslel hermeticky uzavřít hranice. Tehdy jsem říkal, že vstup do země může i demokracie v souladu se svými zákony a předpisy regulovat. Není lidské právo se někam vlámat a tam ničit soukromý nebo veřejný majetek nebo ohrožovat zdraví nebo dokonce životy občanů. Pakliže jsou osoby, které to praktikují jako jakousi svoji živnost, že jezdí po světě a házejí tam dlažebními kostkami, tak my si vyhrazujeme právo takové lidi na své území nevpustit. A to je přesně to, co se děje.
LN: Nebojíte se nějakých incidentů na hranicích? Že na nich někdo uvízne jen proto, že se nebude policii zdát.
To snad nehrozí. Při takových akcích by měli návštěvníci České republiky počítat s tím, že budou v těchto dnech důsledně kontrolováni na hranicích, jestli u sebe nemají věci, které u sebe mít nemají.
LN: Takže není radno mít při přechodu hranice ocelovou trubku v batohu...
Jistěže. Jen by se měli lidé připravit na komplikace.
LN: Při zasedání Severoatlantické aliance nejsou obvyklé tak masivní protesty jako při schůzkách ekonomických organizací. Bude to platit i v Praze?
NATO je jiné než ekonomické organizace. Uvidíme, jaké ty protesty budou. Domnívám se, že nebudou tak velké jako v roce 2000 v Praze nebo v Seatlu, kde jsem osobně byl. Té situaci do jisté míry pomohlo rozhodnutí Rady bezpečnosti o Iráku. A informace, že Irák se nakonec rozhodl zbrojní inspektory přijmout, znamená, že nehrozí bezprostřední nebezpečí konfliktu. Nečekám tedy masivní protesty.
LN: Nepřeháněli to úředníci z kanceláře pro přípravu summitu s tajením informací? Třeba u hotelů, v nichž budou delegace bydlet, mně to připadalo zbytečné. Novináři to stejně vypátrali a potenciální útočník by to zvládl také.
Myslím, že to nebylo přehnané. Informace, o nichž jsme si mysleli, že je lidé potřebují, jsme sdělovali včas a opakovaně. Jsme tak maximálně transparentní, jak můžeme. Na druhou stranu, proč bychom poskytovali informace, které by někdo mohl zneužít a lidem by až tolik nepomohly.
LN: Média byla kritizována za přílišnou hysterii před summitem. Nevzbuzovala však hysterii také vláda neustálými prohlášeními ministrů Grosse nebo Tvrdíka? A neselhala trochu v propagaci summitu samého?
Já jsem vládní zmocněnec, tak ode mě neočekávejte, že řeknu, že vláda selhala. Vláda vzápětí poté, co v létě dostala důvěru, přišla s prohlášením, v němž význam summitu zdůraznila. Hlásí se k němu na úrovni premiéra, ministra zahraničí, ministr obrany udělal velký kus práce. V době příprav však bylo téma bezpečnosti atraktivnější. Během summitu se určitě zlepší informovanost i o tom, co se bude na zasedání schvalovat.
LN: Nevrhá fakt, že nejsme schopni ubránit sami svůj vzdušný prostor, špatné světlo na českou armádu?
My jsem měli dvě možnosti. Mohli jsme hrát "poker face", že ty možnosti máme, nebo přiznat, že tu máme deficit a že potřebujeme pomoci. Udělali jsme to druhé, což bylo poctivější.
</TEXT>
</DOC>
<DOC>
<DOCID>LN-20021120020</DOCID>
<DOCNO>LN-20021120020</DOCNO>
<DATE>11/20/02</DATE>
<TITLE>
Nejsou peníze. Provoz záchranné služby na Tachovsku po krachu nemocnice v Plané dočasně zajišťuje soukromá firma. Bez očekávané pomoci státu už prý nemůže sloužit dál.
</TITLE>
<GEOGRAPHY>PLANÁ</GEOGRAPHY>
<TEXT>
Pacienti z okresu Tachov, kteří se ocitnou v náhlých zdravotních obtížích, budou zřejmě obtížněji hledat pomoc. Soukromá firma CD-Sanitar už nemá peníze, aby dál suplovala funkci tachovské okresní záchranné služby. Provoz záchranné služby na Tachovsku se ocitl v ohrožení poté, co kvůli vysokým dluhům zkolabovala okresní nemocnice v Plané u Mariánských Lázní. Zajistit i nadále obyvatelům regionu rychlou zdravotnickou pomoc nabídl soukromý provozovatel. Nemocnice mu za symbolický poplatek pronajala prostory i techniku záchranné služby v Plané, firma převzala i její zaměstnance. Záchranku měl pod garancí Územního střediska záchranné služby v Plzni provozovat až do konce roku. Pak by plánskou záchranku i celou nemocnici převzal v rámci reformy státní správy Plzeňský kraj. "Vyhověli jsme žádosti o pomoc při zachování této služby pro okres Tachov," konstatuje jednatel společnosti Radim Drechsler. "Chtěli jsme jen, aby nám stát přiznal dotační částku na provoz, kterou okresy naprosto běžně na činnost záchranných služeb přispívají." Drechsler tvrdí, že příslib finanční pomoci firma dostala. Následně zajistila provoz a zrenovovala zdecimovaný autopark plánské záchranky. Peněz z okresu se ale nedočkala. "My jsme slib splnili, stát nikoli. Naopak, jakmile jsme službu zajistili, přestal se o problém finančního zajištění záchranné služby na Tachovsku zajímat," říká Drechsler.
</TEXT>
<HEADING>
Peníze leží na okrese
</HEADING>
<TEXT>
Dluhy spojené se ztrátovým provozem záchranky vyčíslil Drechsler už na milion korun. Firma mimo jiné dluží platy 45 zaměstnancům záchranné služby. "Pokud se na středečním jednání nedohodneme, budeme nuceni provoz zastavit. Jsme malá firma a bez pomoci státu na to prostě nemáme," tvrdí Drechsler. Peníze na provoz záchranné služby zatím leží na okresním úřadě. Ten má údajně k dispozici zhruba pět milionů korun určených na provozní dotace záchranky. "O možnosti uvolnit tyto prostředky jednáme," říká zastupující přednostka okresního úřadu Květoslava Brátová. Úřad nemůže tyto peníze vyplatit soukromé firmě přímo, ale přes jejího garanta - plzeňské územní středisko, a to ještě jen s posvěcením ministerstva financí. "Musíme respektovat platné předpisy, které předpokládají jisté mechanismy vyplácení dotace. Potřebujeme, aby nám územní středisko předložilo nějaké doklady, kterými vyčíslí náklady a žádost o dotaci zdůvodní," vysvětluje Brátová. Podle šéfky úřadu navíc není možné, aby firma za tyto peníze uhradila lidem dlužné mzdy. "Na tyto účely nemůže být provozní dotace použita," poukazuje. Pokud firma provoz záchranky ukončí, bude muset okresní úřad spolu s plzeňským územním střediskem najít jiné řešení, jak území okresu touto službou pokrýt. Definitivním řešením bude až převod plánské záchranky i nemocnice pod pravomoc kraje koncem roku.
Dluhy spojené se ztrátovým provozem záchranky vyčíslil Drechsler už na milion korun. Firma mimo jiné dluží platy 45 zaměstnancům záchranné služby. "Pokud se na středečním jednání nedohodneme, budeme nuceni provoz zastavit. Jsme malá firma a bez pomoci státu na to prostě nemáme," tvrdí Drechsler. Peníze na provoz záchranné služby zatím leží na okresním úřadě. Ten má údajně k dispozici zhruba pět milionů korun určených na provozní dotace záchranky. "O možnosti uvolnit tyto prostředky jednáme," říká zastupující přednostka okresního úřadu Květoslava Brátová. Úřad nemůže tyto peníze vyplatit soukromé firmě přímo, ale přes jejího garanta - plzeňské územní středisko, a to ještě jen s posvěcením ministerstva financí. "Musíme respektovat platné předpisy, které předpokládají jisté mechanismy vyplácení dotace. Potřebujeme, aby nám územní středisko předložilo nějaké doklady, kterými vyčíslí náklady a žádost o dotaci zdůvodní," vysvětluje Brátová. Podle šéfky úřadu navíc není možné, aby firma za tyto peníze uhradila lidem dlužné mzdy. "Na tyto účely nemůže být provozní dotace použita," poukazuje. Pokud firma provoz záchranky ukončí, bude muset okresní úřad spolu s plzeňským územním střediskem najít jiné řešení, jak území okresu touto službou pokrýt. Definitivním řešením bude až převod plánské záchranky i nemocnice pod pravomoc kraje koncem roku.
</TEXT>
</DOC>
<DOC>
<DOCID>LN-20021120021</DOCID>
<DOCNO>LN-20021120021</DOCNO>
<DATE>11/20/02</DATE>
<TEXT>
OPATOVICE NAD LABEM - Opatovická elektrárna uvedla v pondělí před půlnocí do chodu první kotel po havárii kotelny, která se stala předminulou sobotu. "Ráno kotel dosáhl provozních parametrů a jeho výkon se bude pohybovat od 100 do 120 megawattů. Teplo z něj půjde do Hradce Králové," řekl včera mluvčí elektrárny Pavel Hypius. Zapálení druhého ze šesti zničených kotlů elektrárna plánuje na dnešek.
</TEXT>
</DOC>
<DOC>
<DOCID>LN-20021120022</DOCID>
<DOCNO>LN-20021120022</DOCNO>
<DATE>11/20/02</DATE>
<GEOGRAPHY>PLZEŇ</GEOGRAPHY>
<TEXT>
Státní zástupce navrhl včera senátu plzeňského krajského soudu, aby poslal bývalého šéfa společnosti Škoda Lubomíra Soudka na sedm let do vězení a zabavil mu majetek. "Obžalovaný není vinen tím, že zbohatl díky majetkovému podílu ve Škodovce jako málokdo v republice, ale tím, že náklady na zvýšení jeho majetku nesla Škoda, a. s.," řekl v závěrečné řeči Augustin Hrbotický. Soudkův obhájce Josef Monsport naopak navrhl, aby soud jeho klienta obžaloby zprostil, protože provedené důkazy nesvědčí o tom, že spáchal trestný čin.
</TEXT>
</DOC>
<DOC>
<DOCID>LN-20021120023</DOCID>
<DOCNO>LN-20021120023</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Průmyslová kamera ve skladu jedné firmy ve Slaném natočila dva pracovníky místního finančního úřadu, jak kradou. Uvedla to včera ve svém zpravodajství televize Nova. Úředníci ve firmě prováděli daňovou kontrolu. Majitel byl v té době na služební cestě. Ze skladu zcizili součástky, mj. úchyty na kuchyňské linky, kliky či zámky. Pachatele při činu viděl i jeden ze zaměstnanců firmy. Úředníci se majiteli přiznali a zboží vrátili. Podle majitele ale jde jen o třetinu.
</TEXT>
</DOC>
<DOC>
<DOCID>LN-20021120024</DOCID>
<DOCNO>LN-20021120024</DOCNO>
<DATE>11/20/02</DATE>
<GEOGRAPHY>BRNO</GEOGRAPHY>
<TEXT>
Překvapení čekalo brněnské zastupitele, kteří včera ráno chvátali na své první jednání. Dveře do budovy Nové radnice blokovala skupina zhruba třiceti lidí s megafonem. Demonstranti byli členy a příznivci občanského sdružení Masarykova čtvrť. Celou hodinu vydrželi hovořit do megafonu a argumentovat proti plánované výstavbě lyžařského areálu v jejich čtvrti. Zastupitelé protest přijali se značnou skepsí. "Myslím, že to nebylo vhodné. Dnešní zasedání mělo být slavnostní," sdělil sociální demokrat Jiří Houdek. Demonstranti navíc vůbec nezastihli poslance ODS. Přitom právě jejich lídr, Petr Duchoň, projekt sjezdovky před časem veřejně prezentoval. "Měli jsme před zasedáním již od rána jednání v budově radnice, takže jsme to vůbec neviděli," sdělil zastupitel Pavel Blažek z ODS.
</TEXT>
</DOC>
<DOC>
<DOCID>LN-20021120025</DOCID>
<DOCNO>LN-20021120025</DOCNO>
<DATE>11/20/02</DATE>
<TITLE>
Koaliční dohoda mezi ODS a lidovci umožnila oběma stranám obsadit všechna křesla na brněnské radnici.
</TITLE>
<GEOGRAPHY>BRNO</GEOGRAPHY>
<TEXT>
Nově zvolení brněnští zastupitelé včera na svém prvním zasedání zvolili primátora, jeho náměstky a členy městské rady. Hladkým průběhem voleb byla naplněna koaliční dohoda mezi ODS a lidovci. Tu obě strany uzavřely po komunálních volbách, ve kterých zvítězila ODS a obě strany si v nich oproti minulému období polepšily. Primátorem byl většinou třiatřiceti hlasů zvolen Petr Duchoň, který tak zahájil své druhé funkční období v čele jihomoravské metropole. Počet hlasů odevzdaných v jeho prospěch svědčil o tom, že pro něj hlasovali i dva zástupci opozice. Současná koalice ODS a lidovců má totiž dohromady 31 křesel v pětapadesátičlenném zastupitelstvu. Do funkce prvního náměstka primátora byl zvolen zástupce lidovců Rostislav Slavotínek. Pro něj hlasovalo třicet čtyři zastupitelů, což znamená, že lidovec získal důvěru tří opozičních poslanců. V opozici je v brněnském zastupitelstvu ČSSD, KSČM a Strana zelených. Také Slavotínek obsadil funkci náměstka již podruhé. Hladce proběhla i volba dalších dvou náměstků: Petra Zbytka z ODS a jeho stranického kolegy Richarda Svobody. Ten se jako jediný z náměstků ujal funkce poprvé. Výsledek voleb byl zaručen předem. ODS a lidovci totiž uzavřeli koalici již krátce po volbách. V jedenáctičlenné městské radě podle této dohody zasedlo sedm členů ODS a čtyři lidovci. Obě strany tak pokračují v trendu předchozích deseti let, kdy po celou dobu stály v čele brněnské radnice. V minulém období jim byli partnery ještě zástupci US-DEU. V těchto komunálních volbách se však unionistům nepodařilo do zastupitelstva dostat ani jediného kandidáta.
BRNO - Nově zvolení brněnští zastupitelé včera na svém prvním zasedání zvolili primátora, jeho náměstky a členy městské rady. Hladkým průběhem voleb byla naplněna koaliční dohoda mezi ODS a lidovci. Tu obě strany uzavřely po komunálních volbách, ve kterých zvítězila ODS a obě strany si v nich oproti minulému období polepšily. Primátorem byl většinou třiatřiceti hlasů zvolen Petr Duchoň, který tak zahájil své druhé funkční období v čele jihomoravské metropole. Počet hlasů odevzdaných v jeho prospěch svědčil o tom, že pro něj hlasovali i dva zástupci opozice. Současná koalice ODS a lidovců má totiž dohromady 31 křesel v pětapadesátičlenném zastupitelstvu. Do funkce prvního náměstka primátora byl zvolen zástupce lidovců Rostislav Slavotínek. Pro něj hlasovalo třicet čtyři zastupitelů, což znamená, že lidovec získal důvěru tří opozičních poslanců. V opozici je v brněnském zastupitelstvu ČSSD, KSČM a Strana zelených. Také Slavotínek obsadil funkci náměstka již podruhé. Hladce proběhla i volba dalších dvou náměstků: Petra Zbytka z ODS a jeho stranického kolegy Richarda Svobody. Ten se jako jediný z náměstků ujal funkce poprvé. Výsledek voleb byl zaručen předem. ODS a lidovci totiž uzavřeli koalici již krátce po volbách. V jedenáctičlenné městské radě podle této dohody zasedlo sedm členů ODS a čtyři lidovci. Obě strany tak pokračují v trendu předchozích deseti let, kdy po celou dobu stály v čele brněnské radnice. V minulém období jim byli partnery ještě zástupci US-DEU. V těchto komunálních volbách se však unionistům nepodařilo do zastupitelstva dostat ani jediného kandidáta.
</TEXT>
</DOC>
<DOC>
<DOCID>LN-20021120026</DOCID>
<DOCNO>LN-20021120026</DOCNO>
<DATE>11/20/02</DATE>
<TITLE>
Krumlovská galerie nabízí kriminalistům, kteří vypátrali vzácný obraz Egona Schieleho, sto tisíc korun
</TITLE>
<TEXT>
Po ročním pátrání se policistům podařilo objasnit krádež vzácného obrazu, na jehož nalezení galerie vypsala odměnu. Vedení jihočeské policie ale tvrdí, že bude velmi těžké určit, kteří vyšetřovatelé se o nalezení obrazu nejvíce zasloužili.
ČESKÝ KRUMLOV - V jednom z bytů v centru Prahy objevili tento pátek policisté vzácné dílo rakouského malíře Egona Schieleho, odcizené loni 13. září z krumlovské galerie Egon Schiele Art Centr. V bytě zároveň zadrželi muže, který je z této krádeže podezřelý, a se souhlasem soudu ho umístili do vazby. Hodnotu oleje na desce, nazvaného Louka, kostel a dům, který Schiele namaloval v roce 1912, odborníci odhadují na čtyřicet milionů korun. Jihočeským policistům se tak po ročním pátrání podařilo objasnit největší případ krádeže uměleckého díla na jihu Čech za posledních deset let. "Kriminalisté sledovali od počátku tohoto roku skupinu několika lidí, kteří se mohli na odcizení obrazu podílet," řekl mluvčí jihočeské policie Dušan Klícha. V pátek 15. listopadu pak na základě získaných poznatků pražská zásahová jednotka spolu s jihočeskými kriminalisty vnikla do jednoho z bytů v Praze 1 a zajistila jak ukradený obraz, tak pravděpodobného pachatele. Výsledky šetření zároveň vyvrátily nejrůznější spekulace o tom, že umělecké dílo odcizil někdo z obyvatel Českého Krumlova. "Zadržený osmadvacetiletý muž pochází z Prahy a už v minulosti měl problémy se zákonem kvůli majetkové trestné činnosti," uvedl Klícha.
</TEXT>
<HEADING>
Kdo dostane odměnu?
</HEADING>
<TEXT>
Pachatel obraz ukradl kuriózním způsobem. Krátce před zavírací hodinou jako běžný návštěvník prostě sundal olej ze zdi, vyběhl dveřmi a ztratil se v davu na ulici. I když zloděje policisté po roce zadrželi, pátrání po možných spolupachatelích stále pokračuje. "Proto zatím k případu nemůžeme sdělovat žádné bližší informace," dodal Klícha. Krumlovská galerie Egon Schiele Art Centr vypsala za nalezení ukradeného obrazu, který do Krumlova zapůjčila Neue Galerie New York, odměnu sto tisíc korun. Ředitelka Schieleho centra Hana Jirmusová přitom už v pondělí potvrdila, že statisícovou částku předá kriminalistům, kteří se o nalezení vzácného uměleckého díla zasloužili. "Je to úžasný pocit. Mám dojem, že se mi splnil jeden z mých životních snů," přivítala objasnění loupeže Jirmusová. Může ale vůbec policista oficiálně převzít odměnu, kterou mu nabízí okradený člověk či instituce? Podle Dušana Klíchy takovému předání peněz z právního hlediska nic nebrání. "Odměnu by převzal nikoliv jako policista, ale jako běžný občan," uvedl Klícha. Větší oříšek ale údajně představuje odpověď na otázku, komu z policistů by vlastně měla odměna náležet. "Kriminalisté pracují jako tým a je těžké vyzdvihovat konkrétní zásluhy jednoho člověka," uzavřel policejní mluvčí.
Pachatel obraz ukradl kuriózním způsobem. Krátce před zavírací hodinou jako běžný návštěvník prostě sundal olej ze zdi, vyběhl dveřmi a ztratil se v davu na ulici. I když zloděje policisté po roce zadrželi, pátrání po možných spolupachatelích stále pokračuje. "Proto zatím k případu nemůžeme sdělovat žádné bližší informace," dodal Klícha. Krumlovská galerie Egon Schiele Art Centr vypsala za nalezení ukradeného obrazu, který do Krumlova zapůjčila Neue Galerie New York, odměnu sto tisíc korun. Ředitelka Schieleho centra Hana Jirmusová přitom už v pondělí potvrdila, že statisícovou částku předá kriminalistům, kteří se o nalezení vzácného uměleckého díla zasloužili. "Je to úžasný pocit. Mám dojem, že se mi splnil jeden z mých životních snů," přivítala objasnění loupeže Jirmusová. Může ale vůbec policista oficiálně převzít odměnu, kterou mu nabízí okradený člověk či instituce? Podle Dušana Klíchy takovému předání peněz z právního hlediska nic nebrání. "Odměnu by převzal nikoliv jako policista, ale jako běžný občan," uvedl Klícha. Větší oříšek ale údajně představuje odpověď na otázku, komu z policistů by vlastně měla odměna náležet. "Kriminalisté pracují jako tým a je těžké vyzdvihovat konkrétní zásluhy jednoho člověka," uzavřel policejní mluvčí.
</TEXT>
</DOC>
<DOC>
<DOCID>LN-20021120027</DOCID>
<DOCNO>LN-20021120027</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Policie již před několika měsíci oznámila, že kauza bývalého náměstka generálního ředitele a někdejšího člena představenstva zkrachovalé Investiční a Poštovní banky (IPB) Libora Procházky míří k obžalobě. Situace se však změnila poté, co exbankéř podal návrh na zastavení trestního stíhání za transakci s akciemi Restitučního investičního fondu. Tento návrh sice žalobkyně neakceptovala, avšak nařídila vyšetřovateli doplnit spis o část důkazů, které Procházka navrhl poté, co se seznámil s vyšetřovacím spisem. "Věc rozhodně nehodláme zastavovat," souhlasí s názorem žalobkyně policejní rada Václav Láska, který případ vyšetřuje. Procházku viní z porušování povinnosti při správě cizího majetku. Trestného činu se měl dopustit v letech 1997 a 1999 transakcemi, které poškodily Restituční investiční fond. IPB fond spravovala prostřednictvím dceřiné společnosti PIAS. Škodu policie vyčíslila na 208 milionů korun. Bývalý klíčový muž IPB je přesvědčen, že "z důkazů vyplývá, že nevznikla žádná škoda, tudíž není nikdo poškozen, a proto není ani naplněna skutková podstata trestného činu". Proto též policii zaslal návrh na zastavení stíhání. Procházka je stíhán ještě za další závažnou majetkovou trestnou činnost. Společně se svým někdejším kolegou z IPB Aladárem Blassem a šesti podnikateli čelí obvinění z úvěrového podvodu, za který hrozí až 12leté vězení. V této trestní kauze se jedná o transakci (z let 1997 až 2000) s akciemi Plzeňského Prazdroje pro finanční skupinu japonské investiční banky Nomura za zhruba 7,2 miliardy korun IPB. Vyšetřování již přes rok vázne na právní pomoci, kterou si česká strana vyžádala ve Velké Británii a na Kajmanských ostrovech. LN to včera potvrdila vyšetřovatelka, která se kauzou zabývá. Jak řekla, čeká se též na znalecký posudek. I v tomto případě Procházka věří, "že se prokáže, že se žádného trestného činu nedopustil". Specializovaný odbor Vrchního státního zastupitelství v Praze prozatím uzavřel jen část kauzy IPB. V září zastavil trestní stíhání Procházky a Blaase pro zneužívání informací v obchodním styku v souvislosti s kauzou zvanou České pivo.
</TEXT>
</DOC>
<DOC>
<DOCID>LN-20021120028</DOCID>
<DOCNO>LN-20021120028</DOCNO>
<DATE>11/20/02</DATE>
<TEXT>
HORNÍ MOŠTĚNICE - Vedení Hanácké kyselky v Horní Moštěnici na Přerovsku včera kvůli případu s louhem ve stejnojmenné minerálce podalo trestní oznámení na neznámého pachatele. Louhem si předminulý týden poleptala jícen třicetiletá žena z Pardubic, poté co se napila z plastové lahve. Česká zemědělská a potravinářská inspekce vyloučila možnost, že minerálka mohla být znečištěna při stáčení. "Máme podezření, že došlo ke spáchání trestných činů nekalá soutěž, křivé obvinění, šíření poplašné zprávy a poškozování cizích práv," řekl ředitel Hanácké kyselky Josef Doležel.
</TEXT>
</DOC>
<DOC>
<DOCID>LN-20021120029</DOCID>
<DOCNO>LN-20021120029</DOCNO>
<DATE>11/20/02</DATE>
<GEOGRAPHY>BRNO</GEOGRAPHY>
<TEXT>
Až jeden rok vězení hrozí padesátileté ženě z Brna za to, že barvou popisovala zdi domů. Ženu policisté zadrželi při činu o uplynulém víkendu hned dvakrát. "Je otázkou, zda žena neskončí ve vazbě, tvrdí totiž, že v popisování zdí bude pokračovat," řekl policejní mluvčí Mojmír Popp. Poprvé se policisté se ženou setkali v noci na neděli v městské části Bystrc. Na zeď jednoho z domů psala barvou nápis proti kandidatuře Václava Klause na prezidenta.
</TEXT>
</DOC>
<DOC>
<DOCID>LN-20021120030</DOCID>
<DOCNO>LN-20021120030</DOCNO>
<DATE>11/20/02</DATE>
<TEXT>
MLADÁ BOLESLAV - Vzorky půdy z pastviny na okraji obce Libiš na Mělnicku a zemědělských produktů ze zvířat chovaných ve stejné obci obsahují vysoké koncentrace toxických dioxinů a polychlorovaných bifenylů. V katastru Libiše je velká část chemičky Spolana. "Množství dioxinů v potravinách přesáhlo téměř patnáctkrát limit platný v EU," uvedl expert Greenpeace Miroslav Šuta.
</TEXT>
</DOC>
<DOC>
<DOCID>LN-20021120031</DOCID>
<DOCNO>LN-20021120031</DOCNO>
<DATE>11/20/02</DATE>
<TITLE>
Havarované plavidlo se nejprve rozlomilo na dvě části a po několika hodinách kleslo ke dnu
</TITLE>
<TEXT>
Přes 10 tisíc tun ropy se již jistě vylilo do Atlantiku poblíž španělského pobřeží. O ekologické katastrofě hovoří politici i ochránci životního prostředí.
LA CORUŇA - Havarovaný tanker Prestige, který již týden ohrožuje pobřeží španělské Galicie ropou vytékající ze svých nádrží, se včera rozlomil na dva kusy. "Zadní část lodi se potápí. Přední ještě plave, ale i ta se časem potopí," konstatoval včera odpoledne Lars Walder, mluvčí nizozemské záchranářské společnosti SMIT. Záchranářům později nezbylo než ohlásit médiím, že se jejich předpověď vyplnila. Ze zničeného tankeru již do oceánu uniklo až 11 tisíc tun ropy (údaj ze včerejšího odpoledne). Loď, která pluje pod bahamskou vlajkou, je v řeckém vlastnictví a byla najata ruskou společností se sídlem ve Švýcarsku, však veze celkem 77 tisíc tun ropy. Plavidlo putovalo z lotyšské metropole Rigy do Singapuru, minulý týden ve středu začaly jeho technické problémy a den nato se je tažné lodi snažily odtáhnout co nejdále od pobřeží. Potopilo se nakonec asi 270 kilometrů od pobřeží. Doma včera opět zůstali četní galicijští rybáři, kteří lovem v pobřežních vodách neživí jen sebe a rodiny, ale zásobují i turistická centra. Místní úřady předpovídají ztráty turistického průmyslu. Agentury, média i politici označují potopení lodi Prestige za velmi vážnou ekologickou havárii. Pro srovnání: smutně proslulý tanker Exxon Valdez vypustil v roce 1989 do moře u pobřeží Aljašky dvakrát méně ropy, než kolik celkem veze plavidlo Prestige. Zatím není jisté, zda veškerá ropa ihned vyteče do volného moře. "Vše záleží na teplotě moře. Pokud se ještě sníží, může dojít k tomu, že ropa ztuhne a nebude tak nebezpečná," uvedla mluvčí firmy SMIT Claudia van Andelová. Experti z této společnosti tvrdí, že by tak ropa za určitých okolností mohla zůstat na dně oceánu. V místech, kde se tanker rozlomil, je moře více než 3 a půl kilometru hluboké. Opatrný optimismus záchranářů nesdílejí španělští ekologové. "Pokud se (tanker) potopí, stane se na dně časovanou (ekologickou) bombou," míní mluvčí María José Caballero z organizace Greenpeace. Havárie tankeru vyvolává napětí mezi Španělskem a Británií. Španělský premiér José María Aznar v pondělí oznámil, že jeho země hodlá najít viníka tragédie a za pomoci mezinárodního práva na něm vymoci náhradu za náklady čištění. Navíc hrozí, že se ropa rozšíří také do portugalských a možná i francouzských vod. Předseda španělské vlády již osočil Gibraltar, který je pod britskou nadvládou a v němž tanker cestou přistál, že neaplikuje přísné evropské normy kontroly tankerů. Jde patrně o další kamínek z mozaiky britskošpanělského sporu o Gibraltar: ten trvá již téměř tři sta let. Nedávné hlasování obyvatel této poslední evropské kolonie - jasné "ne" spoluvládě Madridu nad územím Gibraltaru - naznačuje, že spor jen tak vyřešen nebude.
</TEXT>
<HEADING>
Poškozený tanker u španělského pobřeží
</HEADING>
<TEXT>
* Rozlomený tanker se včera večer potopil asi 270 kilometrů od pobřeží. Dva vlečné čluny se ho marně snažily odtáhnout na širé moře, aby zabránily úniku ropy u břehů Španělska a Portugalska.
* Záchranáři spustili na hladinu topným olejem znečistěného oceánu norné stěny
</TEXT>
</DOC>
<DOC>
<DOCID>LN-20021120032</DOCID>
<DOCNO>LN-20021120032</DOCNO>
<DATE>11/20/02</DATE>
<GEOGRAPHY>BAGDÁD</GEOGRAPHY>
<TEXT>
Bagdád slíbil, že předá prohlášení ke stavu zbraní hromadného ničení v zemi do 8. prosince, jak určila Rada bezpečnosti OSN v nové rezoluci. "Irák je odhodlaný sdělit veškeré informace o zbraních hromadného ničení v zemi, pokud některé z nich ještě vlastní, a také upřesní všechny své chemické, biologické a jaderné aktivity," uvedl ředitel Mezinárodní agentury pro atomovou energii Muhammad Baradej, který spolu se šéfem zbrojních inspektorů OSN Hansem Blixem jednal s iráckými představiteli.
</TEXT>
</DOC>
<DOC>
<DOCID>LN-20021120033</DOCID>
<DOCNO>LN-20021120033</DOCNO>
<DATE>11/20/02</DATE>
<GEOGRAPHY>MOSKVA</GEOGRAPHY>
<TEXT>
Skupina neznámých ozbrojenců včera v Japonském moři unesla ruský rybářský člun. Motiv útoku zatím není znám. Podle předběžných informací je na palubě lodi dvacetičlenná posádka. Ozbrojená skupina na člun prý pronikla z jiného plavidla, plujícího pod kambodžskou vlajkou. Mluvčí ruského ministerstva zahraničí uvedl, že byla vytvořena zvláštní komise pověřená vyšetřením situace.
</TEXT>
</DOC>
<DOC>
<DOCID>LN-20021120034</DOCID>
<DOCNO>LN-20021120034</DOCNO>
<DATE>11/20/02</DATE>
<GEOGRAPHY>JERUZALÉM</GEOGRAPHY>
<TEXT>
Novým vůdcem izraelské Strany práce, a tedy jejím kandidátem na premiéra v lednových parlamentních volbách se nejspíše stane starosta Haify Amram Micna. Podle odhadů, které včera zveřejnila izraelská televize, získal Micna 57 procent hlasů proti 35 procentům pro bývalého ministra obrany Benjamina ben Eliezera a osmi procentům pro poslance Chaima Ramona. Konečné výsledky voleb ale nebyly do uzávěrky LN známy.
</TEXT>
</DOC>
<DOC>
<DOCID>LN-20021120035</DOCID>
<DOCNO>LN-20021120035</DOCNO>
<DATE>11/20/02</DATE>
<TITLE>
Před druhořadým členstvím varoval v Evropském parlamentu předseda ODS Václav Klaus.
</TITLE>
<GEOGRAPHY>ŠTRASBURK</GEOGRAPHY>
<TEXT>
Podpora českých pozic při vyjednávání s EU i obavy z druhořadého členství zazněly včera z úst českých zástupců ve Štrasburku. Poslanci z České republiky i dalších dvanácti kandidátských zemí se včera poprvé zúčastnili debaty na půdě Evropského parlamentu ve Štrasburku. Z České republiky bylo na jednání pozváno 22 poslanců, i když podle niceské smlouvy o Evropské unii by měla mít ČR v parlamentu o dvě křesla méně. Parlament tak vyhověl požadavkům Čechů, aby měli stejně míst jako například Belgie, která má podobný počet obyvatel. Kromě deseti zemí, které by měly do unie vstoupit 1. května roku 2004, tedy České republiky, Polska, Maďarska, Slovenska, Slovinska, Estonska, Litvy, Lotyšska, Malty a Kypru, byli pozváni také zástupci Rumunska, Bulharska a Turecka. Účast v debatě byla pro přítomné poslance generálkou na květen příštího roku, kdy se v Evropském parlamentu stanou stálými pozorovateli. Jeho plnoprávnými členy by se pak mohli stát po volbách do EP v roce 2004. Zasedání zahájil předseda EP Pat Cox upozorněním, že proces rozšíření přechází z rukou expertů definitivně do rukou politiků. "Je-li rok 2002 rokem přípravy, bude rok 2003 rokem parlamentů. Bude třeba schválit Smlouvu o přistoupení, informovat o rozšíření veřejnost a prohloubit vztahy se vstupujícími zeměmi," řekl Pat Cox.
</TEXT>
<HEADING>
Globalizaci musíme čelit společně
</HEADING>
<TEXT>
V parlamentní debatě, do níž se poprvé aktivně zapojili i zástupci kandidátských zemí, zazněly jak hlasy příznivců evropské integrace, tak i euroskeptiků prosazujících "Evropu národů". Premiér předsedající země EU Dánska Anders Fogh Rasmussen zdůraznil, že obyvatelstva členských států unie se rozšíření nijak nedotkne. Rozšíření obhajoval i předseda Evropské komise: "Globalizaci můžeme ovládnout jen tehdy, pokud potáhneme za jeden provaz," přesvědčoval poslance vstupujících zemí Romano Prodi s tím, že jim v unii bude lépe než mimo ni. Předseda české Poslanecké sněmovny Lubomír Zaorálek podpořil současná stanoviska země při vyjednávání s Evropskou komisí a žádal, aby byla veřejnosti "jasně vysvětlena budoucí role ČR v rozhodování EU". Naopak předseda ODS Václav Klaus vyjádřil svůj nesouhlas s nynějším uspořádáním EU, které je podle něj inspirováno převládající ideologií sociální demokracie. Varoval také před hrozbou druhořadého členství.
V parlamentní debatě, do níž se poprvé aktivně zapojili i zástupci kandidátských zemí, zazněly jak hlasy příznivců evropské integrace, tak i euroskeptiků prosazujících "Evropu národů". Premiér předsedající země EU Dánska Anders Fogh Rasmussen zdůraznil, že obyvatelstva členských států unie se rozšíření nijak nedotkne. Rozšíření obhajoval i předseda Evropské komise: "Globalizaci můžeme ovládnout jen tehdy, pokud potáhneme za jeden provaz," přesvědčoval poslance vstupujících zemí Romano Prodi s tím, že jim v unii bude lépe než mimo ni. Předseda české Poslanecké sněmovny Lubomír Zaorálek podpořil současná stanoviska země při vyjednávání s Evropskou komisí a žádal, aby byla veřejnosti "jasně vysvětlena budoucí role ČR v rozhodování EU". Naopak předseda ODS Václav Klaus vyjádřil svůj nesouhlas s nynějším uspořádáním EU, které je podle něj inspirováno převládající ideologií sociální demokracie. Varoval také před hrozbou druhořadého členství.
</TEXT>
</DOC>
<DOC>
<DOCID>LN-20021120036</DOCID>
<DOCNO>LN-20021120036</DOCNO>
<DATE>11/20/02</DATE>
<GEOGRAPHY>CANBERRA</GEOGRAPHY>
<TEXT>
Australská vláda včera oznámila, že získala důvěryhodnou informaci, podle níž zemi hrozí v nejbližších dvou měsících teroristický útok. Hrozba má podle této informace souvislost s radikální islámskou organizací Al Kajda. Ministr spravedlnosti Chris Ellison varoval Australany, aby byli ve střehu. "Informace se netýká žádného konkrétního zařízení nebo objektu, ale je věrohodná," řekl Ellison.
</TEXT>
</DOC>
<DOC>
<DOCID>LN-20021120037</DOCID>
<DOCNO>LN-20021120037</DOCNO>
<DATE>11/20/02</DATE>
<GEOGRAPHY>WASHINGTON/PRIŠTINA</GEOGRAPHY>
<TEXT>
Americké letouny v bezletové zóně nad jihem Iráku v pondělí bombardovaly tři postavení irácké protivzdušné obrany. Stalo se tak poté, co Iráčané raketami ostřelovali americké a britské stroje. USA považují incident za porušení rezoluce OSN, s čímž ale generální tajemník této organizace Kofi Annan nesouhlasí. Prohlásil, že útoky v ničem rezoluci 1441 z 8. listopadu neporušují. "Myslím, že Rada bezpečnosti to nebude považovat za přestupek proti rezoluci," řekl včera Annan.
</TEXT>
</DOC>
<DOC>
<DOCID>LN-20021120038</DOCID>
<DOCNO>LN-20021120038</DOCNO>
<DATE>11/20/02</DATE>
<GEOGRAPHY>ŘÍM</GEOGRAPHY>
<TEXT>
Předseda odvolacího soudu v Perugii požádal o policejní ochranu. Učinil tak poté, co mu neznámý člověk po vynesení verdiktu nad někdejším premiérem Giuliem Andreottim hrozil smrtí. Odvolací soud v neděli zvrátil předcházející výrok jiné soudní instance, která Andreottiho zprostila obvinění z podílu na vraždě novináře Mina Pecorelliho. Nyní naopak porota potvrdila Andreottimu 24letý trest odnětí svobody. Soudce Lino Gabriele Verrina uvedl, že na záznamníku odvolacího soudu se objevil vzkaz, který oznamoval, že "Verrina skončí jako Giovanni Falcone". Soudce Falconeho zavraždila v roce 1992 na Sicílii mafie.
</TEXT>
</DOC>
<DOC>
<DOCID>LN-20021120039</DOCID>
<DOCNO>LN-20021120039</DOCNO>
<DATE>11/20/02</DATE>
<GEOGRAPHY>LONDÝN</GEOGRAPHY>
<TEXT>
Britská vláda dala zmrazit účty organizace, která je velmi pravděpodobně napojená na celosvětově hledaného teroristu Usámu bin Ládina a jeho síť Al Kajda. Ministr financí Gordon Brown předal státní bance Bank of England instrukce, aby zablokovala všechny účty organizace Benevolence International Foundation (BIF). Podle ministerstva financí existují důkazy spojující založení nadace s bin Ládinem, a to včetně osobních kontaktů vedení BIF s příslušníky Al Kajdy.
</TEXT>
</DOC>
<DOC>
<DOCID>LN-20021120040</DOCID>
<DOCNO>LN-20021120040</DOCNO>
<DATE>11/20/02</DATE>
<GEOGRAPHY>HARARE</GEOGRAPHY>
<TEXT>
Zimbabwský prezident Robert Mugabe, "proslulý" tvrdým potíráním svobodomyslných médií a opozice, se "obrnil" novým zákonem. Vyhláška se týká Mugabeho cestování opancéřovanou limuzínou. V té se Mugabe prohání po své hospodářsky zruinované zemi v doprovodu motorek a dalších 20 aut, z nichž dva jsou džípy, ve kterých sedí po zuby ozbrojená ochranka. Ve směrnici stojí, že v blízkosti jeho kolony nesmí nikdo udělat jakýkoliv posunek nebo říct něco, co by některého z jejích členů (jak Mugabeho, tak třeba i řidiče) mohlo urazit.
</TEXT>
</DOC>
<DOC>
<DOCID>LN-20021120041</DOCID>
<DOCNO>LN-20021120041</DOCNO>
<DATE>11/20/02</DATE>
<TITLE>
Některým ruským poslancům vadí výhody, které svému předchůdci zaručil prezident Putin
</TITLE>
<TEXT>
65 milionů rublů ročně stojí Rusy bývalý prezident Boris Jelcin. Podle některých politiků to je příliš mnoho.
PRAHA/MOSKVA (agentura Epicentrum exkluzivně pro LN) V obyčejného důchodce by se podle ruských komunistů a liberálních demokratů měl změnit exprezident země Boris Jelcin. Chtějí ho vyhodit ze státní dači, zbavit ochranky i luxusních automobilů. Tento týden začala iniciativní skupina, řádně v pondělí zaregistrovaná Ústřední volební komisí RF, shromažďovat podpisy za uskutečnění zvláštního referenda. Jak tvrdí její předseda, poslanec a vůdce Liberálnědemokratické strany Ruska Vladimir Žirinovskij, nebude problém sehnat milion podpisů občanů, kteří nevidí důvod k tomu, aby si Jelcin žil nadosmrti jako car. Zákon "O garancích prezidenta RF, který již nevykonává svou funkci, a členů jeho rodiny" byl vůbec první zákonodárnou iniciativou prezidenta Vladimira Putina. Zaručuje v něm svému předchůdci mimo jiné početnou ozbrojenou ochranku, možnost používat speciální vládní telefonické spojení, zaměstnávat odborné poradce a pomocníky, bydlet v luxusní vládní chatě (Jelcin si vybral Barvichu), využívat vládní sanatoria a léčit se v nejlepším ruském zdravotnickém zařízení - Ústřední klinické nemocnici v Moskvě. To vše patří exprezidentovi doživotně a samozřejmě za peníze ze státního rozpočtu. Exprezident je také ze zákona státem pojištěn, pobírá penzi ve výši 75 procent mzdy současného prezidenta a po jeho smrti nepřijde zkrátka ani jeho rodina. Bude po dobu pěti let dostávat měsíčně šestinásobek zákonem stanoveného minimálního důchodu. Kromě materiálních výhod je komunistům a liberálním demokratům trnem v oku doživotní imunita bývalé hlavy státu. "Je nemravné platit člověku, který zničil naši zemi," prohlásil na posledním zasedání Státní dumy, dolní komory ruského parlamentu, komunista Viktor Iljuchin. Přidal se k němu Žirinovskij, který je přesvědčen, že se mu podaří prosadit zrušení výhod pro všechny současné i budoucí exprezidenty. Komunisté jsou skromnější. Stačilo by jim, kdyby se pomstili pouze Jelcinovi, a tak navrhují jen doplněk k zákonu. Zbavení výhod by se vztahovalo pouze na prezidenty vykonávající nejvyšší funkci do 31. 12. 1999, tedy do dne, kdy Jelcin odstoupil. Putin by mohl být klidný.
</TEXT>
<HEADING>
Je třeba soustředit se i na Putina
</HEADING>
<TEXT>
Podle komunistů stojí Jelcin v současnosti ruskou státní pokladnu 65 milionů rublů (asi 64 milionů korun) ročně. Poslanci dumy jsou zajedno v tom, že Jelcin nebyl zrovna ideální hlavou státu. Liší se však v názoru, zda se jeho osobou ještě vůbec zabývat. "O zločinech Jelcina jsme měli jednat, když byl u moci," prohlásil v diskusi o změně zákona nezávislý poslanec Sergej Jušenkov. A jeho kolegové demokraté opatrně v kuloárech dodávali - teď bychom se měli soustředit na současného prezidenta.
Podle komunistů stojí Jelcin v současnosti ruskou státní pokladnu 65 milionů rublů (asi 64 milionů korun) ročně. Poslanci dumy jsou zajedno v tom, že Jelcin nebyl zrovna ideální hlavou státu. Liší se však v názoru, zda se jeho osobou ještě vůbec zabývat. "O zločinech Jelcina jsme měli jednat, když byl u moci," prohlásil v diskusi o změně zákona nezávislý poslanec Sergej Jušenkov. A jeho kolegové demokraté opatrně v kuloárech dodávali - teď bychom se měli soustředit na současného prezidenta.
</TEXT>
</DOC>
<DOC>
<DOCID>LN-20021120042</DOCID>
<DOCNO>LN-20021120042</DOCNO>
<DATE>11/20/02</DATE>
<TEXT>
HAMBURK Přítelkyně Libanonce Zijáda Džarráha, jednoho z údajných teroristů, kteří 11. září 2001 unesli v USA dopravní letadla, prý pomáhala svému partnerovi s výběrem pilotní školy, chtěla si ho vzít a v den útoku s ním mluvila telefonem. Vyplynulo to ze svědecké výpovědi, kterou Aysel Sengunová včera poskytla německému soudu během procesu s Marokáncem Munirem Motasadekem. Ten měl být pokladníkem hamburské buňky teroristické sítě Al Kajda. Džarráh podle amerických úřadů pilotoval letadlo, které se loni 11. září zřítilo na poli v Pensylvánii. "11. září mi zavolal... byl velmi stručný. Třikrát řekl, že mě miluje," vzpomínala lékařka narozená v Německu. "Ptala jsem se ho, co se děje, ale zavěsil." Sengunová se prý s Džarrahem seznámila v roce 1996 v Bochumi. "Měl jiný pohled na islám než já. Byl mnohem vážnější," vypověděla. Její přítel podle vyšetřovatelů mezi listopadem 1999 a únorem 2000 pobýval s ostatními únosci v Afghánistánu. Své přítelkyni však řekl, že byl v Pákistánu. Když se vrátil, chtěl se naučit létat. "Hledali jsme na internetu, kde je to nejlevnější," tvrdila Sengunová. "Říkal, že chce být obchodním pilotem. Chtěli jsme se vzít a mít děti," dodala. Džarráh se pak odstěhoval do USA. "Nesměla jsem nikomu prozradit, že je v USA. Když jsem to pár lidem řekla, hrozně se rozzlobil," vypověděla Sengunová.
</TEXT>
</DOC>
<DOC>
<DOCID>LN-20021120043</DOCID>
<DOCNO>LN-20021120043</DOCNO>
<DATE>11/20/02</DATE>
<TITLE>
Hlas Ameriky na Blízkém východě nikdo neposlouchal. Bílý dům proto zkouší štěstí s vysíláním pop-music.
</TITLE>
<GEOGRAPHY>WASHINGTON</GEOGRAPHY>
<TEXT>
Spojené státy mají ve většině arabského světa pověst arogantní supervelmoci. Zvrátit protiamerické nálady na Blízkém východě má Washingtonu pomoci Madonna, Britney Spearsová a plejáda hvězd arabské popmusic. Již několik měsíců poslouchají miliony mladých Arabů denně Rádio Sawa. Z něj se celý den linou nejnovější západní i arabské hity, které každou hodinu přeruší zprávy. Ty jsou sice v arabštině, ale připravují se ve Washingtonu. Založení stanice pro mladé Araby, která vysílá převážně populární hudbu, znamená zásadní změnu taktiky Bílého domu. Ten zrušil arabskou sekci seriózního Hlasu Ameriky, jehož vysílání na Blízkém východě poslouchala pouhá dvě procenta lidí, a všechny zaměstnance přesunul do Rádia Sawa. Arabové do 30 let tvoří na Blízkém východě kolem 60 procent populace. Americké rádio se pro ně stalo okamžitým hitem: podle průzkumů ho v zemích, kde je dostupné, poslouchá více než polovina z nich. Nápad založit populární rádio na Blízkém východě vznikl v hlavě Normana J. Pattize, člena americké Rady pro rozhlasové a televizní vysílání, ještě před 11. zářím 2001. Útoky přípravu projektu uspíšily a Rádio Sawa, jehož název v překladu znamená "společně", začalo vysílat letos v březnu. Provoz stanice plně hradí americká vláda. Kongres jí letos poskytl 35 milionů dolarů a na příští rok pro ni Bílý dům žádá 21,7 milionu dolarů. Pozorovatelé označují projekt Rádia Sawa za "pop-agandu" a mnozí kritici v arabském světě s tím souhlasí. "Chce vymýt mozky mladé generace a nasadit do nich proamerické uvažování," stěžoval si jordánský list Ar-Raj. Jiní ovšem tvrdí, že posluchačům se možná líbí hudba, ale ke změně politického uvažování se přesvědčit nenechají. Pracovníci rádia přiznávají, že se snaží být protikladem místních stanic. I náhodný posluchač zaznamená rozdíl ve slovníku hlasatelů: používají například termín "sebevražedné útoky" místo "mučednické operace", kterým arabské stanice označují atentáty palestinských radikálů.
WASHINGTON - Spojené státy mají ve většině arabského světa pověst arogantní supervelmoci. Zvrátit protiamerické nálady na Blízkém východě má Washingtonu pomoci Madonna, Britney Spearsová a plejáda hvězd arabské popmusic. Již několik měsíců poslouchají miliony mladých Arabů denně Rádio Sawa. Z něj se celý den linou nejnovější západní i arabské hity, které každou hodinu přeruší zprávy. Ty jsou sice v arabštině, ale připravují se ve Washingtonu. Založení stanice pro mladé Araby, která vysílá převážně populární hudbu, znamená zásadní změnu taktiky Bílého domu. Ten zrušil arabskou sekci seriózního Hlasu Ameriky, jehož vysílání na Blízkém východě poslouchala pouhá dvě procenta lidí, a všechny zaměstnance přesunul do Rádia Sawa. Arabové do 30 let tvoří na Blízkém východě kolem 60 procent populace. Americké rádio se pro ně stalo okamžitým hitem: podle průzkumů ho v zemích, kde je dostupné, poslouchá více než polovina z nich. Nápad založit populární rádio na Blízkém východě vznikl v hlavě Normana J. Pattize, člena americké Rady pro rozhlasové a televizní vysílání, ještě před 11. zářím 2001. Útoky přípravu projektu uspíšily a Rádio Sawa, jehož název v překladu znamená "společně", začalo vysílat letos v březnu. Provoz stanice plně hradí americká vláda. Kongres jí letos poskytl 35 milionů dolarů a na příští rok pro ni Bílý dům žádá 21,7 milionu dolarů. Pozorovatelé označují projekt Rádia Sawa za "pop-agandu" a mnozí kritici v arabském světě s tím souhlasí. "Chce vymýt mozky mladé generace a nasadit do nich proamerické uvažování," stěžoval si jordánský list Ar-Raj. Jiní ovšem tvrdí, že posluchačům se možná líbí hudba, ale ke změně politického uvažování se přesvědčit nenechají. Pracovníci rádia přiznávají, že se snaží být protikladem místních stanic. I náhodný posluchač zaznamená rozdíl ve slovníku hlasatelů: používají například termín "sebevražedné útoky" místo "mučednické operace", kterým arabské stanice označují atentáty palestinských radikálů.
</TEXT>
</DOC>
<DOC>
<DOCID>LN-20021120044</DOCID>
<DOCNO>LN-20021120044</DOCNO>
<DATE>11/20/02</DATE>
<GEOGRAPHY>BRUSEL</GEOGRAPHY>
<TEXT>
Čtrnáct zemí Evropské unie zakázalo běloruskému prezidentovi Alexandru Lukašenkovi a jeho sedmi ministrům vstoupit na jejich území. Proti zákazu se postavilo jediné Portugalsko. "Čtrnáct zemí souhlasilo s tím, že nebude udělovat víza osmi lidem včetně Lukašenka... Portugalsko si to může zařídit tak, jak si přeje," prohlásil pro agenturu Reuters nejmenovaný diplomat. Minsk označil rozhodnutí členských států unie za absurdní, zatím se však nerozhodl, jak na ně bude reagovat. Podle mluvčí běloruského prezidenta pouze Portugalsko "pochopilo absurditu návrhu i rozhodnutí". Běloruské úřady také viní z udělení zákazu Spojené státy. "Nesouhlasíme s politickým načasováním této iniciativy," uvedl portugalský ministr zahraničí António Martins. Portugalsko navrhovalo, aby se udělování víz běloruským činitelům řídilo podle pružných pravidel, neboť Minsk by měl mít možnost dostát svým slibům, které dal v minulosti. Rovněž se obávalo, že úplný zákaz by mohl narušit konání schůzky Organizace pro bezpečnost a spolupráci v Evropě (OBSE), která bude 6. a 7. prosince v Portu. Té by se měl totiž účastnit i běloruský ministr zahraničních věcí Michail Chvostov. EU před ministerskou schůzkou uvažovala o zákazu udělování víz až čtyřiceti běloruským činitelům, nakonec se kvůli portugalským výhradám shodla na Lukašenkovi a sedmi ministrech.
</TEXT>
</DOC>
<DOC>
<DOCID>LN-20021120045</DOCID>
<DOCNO>LN-20021120045</DOCNO>
<DATE>11/20/02</DATE>
<TEXT>
KVÉTA, Pákistán - Dvacet tisíc lidí se včera shromáždilo v pákistánské Kvétě na pohřbu Mira Ajmala Kasiho, muže, který byl v pátek v americké Virginii popraven za vraždu dvou agentů CIA. Pohřeb se však změnil v demonstraci proti Spojeným státům. Kasiho tělo zabalené v zeleném rubáši bylo nejprve odvezeno na zaplněný stadion, kde se konala společná modlitba. Odtud ho pak tisícové shromáždění přeneslo na hřbitov jeho rodiny. Ze smutečního davu se během celé ceremonie neustále ozývala protiamerická hesla. Rozzlobení Pákistánci vykřikovali, že Američané udělali z Kasiho mučedníka. To bylo napsáno i na transparentech, které shromáždění neslo nad svými hlavami. "Kasiho mučednictví sjednotilo muslimy proti Spojeným státům," prohlásil islámský duchovní Husajn Ahmad Šarudí. "Nenávist vůči USA v muslimském světě jenom vzroste," uvedl pro britskou BBC jeden z Kasiho bratrů Hammídulláh. Protiamerické demonstrace byly v ulicích města vidět už v pondělí, když bylo Kasiho tělo dopraveno ze Spojených států do Kvéty. Lidé vykřikovali protiamerická hesla při převozu Kasiho těla z letiště do domu jeho rodičů. Tělo zároveň doprovázela kolona více než 700 aut.
</TEXT>
</DOC>
<DOC>
<DOCID>LN-20021120046</DOCID>
<DOCNO>LN-20021120046</DOCNO>
<DATE>11/20/02</DATE>
<TITLE>
Lidé odjíždějí kvůli summitu z Prahy, ale první opustil město zdravý rozum
</TITLE>
<TEXT>
Pro dobrý průběh pražského summitu NATO bylo třeba vystěhovat normální život z města, podle všeho však Prahu jako první opustil zdravý rozum. Nic z toho, co se kolem téhle akce děje, není normální ani přirozené. Do města zamířil největší počet hlav států v historii, ale nenechme si namluvit, že jsme jejich hostiteli. Ve skutečnosti se chováme jako lidé, kteří důležité návštěvě z ciziny půjčili svůj byt a sami pro jistotu odjeli na chatu. Nechtějí stát frontu u koupelny a taky se bojí, že by před hosty mohli plácnout nějakou hloupost. Zůstává jen hlava rodiny, která týdny před návštěvou dohlíží na to, aby všechno bylo správně nachystáno a uklizeno. A plísní každého, kdo z blížící se návštěvy neprojevuje patřičné nadšení a radost. Na chatě je teď na podzim chlad a nevlídno, ale co by uvědomělá rodina pro vážené hosty neudělala. Může se procházet na čerstvém vzduchu a tajně si přát, aby návštěva byt moc nezdemolovala.
</TEXT>
<HEADING>
Milé NATO!
</HEADING>
<TEXT>
Ze všech novin a časopisů podléhajících mediální summitové horečce vystihl realitu nejlépe v angličtině vycházející čtrnáctideník The Prague Pill, který na titulní stranu umístil jakoby rukou psaný vzkaz: "Milé NATO, jídlo je v lednici a čisté povlečení ve skříni. Nepij vodu. Prostituce je legální. Dávej si pozor na anarchisty. Hodně štěstí při tom vašem zasedání! Nashle za dva týdny. Tvoje Praha. P. S. Nezapomeň prosím nakrmit kočku." Už několik let se vedou diskuse, zda vůbec má smysl podobné monstrakce pořádat. Zda bezpečnostní rizika spojená s protesty demonstrantů či potenciálními hrozbami teroristů nejsou příliš veliká. Budou hlavy států opravdu jednat? Anebo je všechno už stejně domluvené předem, takže jde spíše o symbolickou (a tedy fakticky zbytečnou) akci? A jestliže nějaká jednání skutečně musejí probíhat, nebylo by lepší je uspořádat na nějakém místě stranou od civilizace? Například vybudovat pro podobné summity kongresové centrum někde v poušti nebo ve stepi, kde by bylo možné stoprocentně zajistit bezpečnost účastníků? Tyto debaty většinou vyznívají podobně: všichni se shodnou na tom, že by to z čistě praktických důvodů lepší být mohlo, ale zároveň by to bylo znamením nepřípustné rezignace a ústupu. Násilí a zlu se nesmí ustupovat, nýbrž mu čelit. Což je jasný a pochopitelný argument.
</TEXT>
<HEADING>
Město jsme vyklidili dobrovolně
</HEADING>
<TEXT>
Berme summit v Praze jako první nakročení na zmíněnou cestu rezignace. Praha sice není opuštěnou pevností v poušti, ale fakticky se v ni proměnila. Dílem je to výsledek naddimenzovaných a přehnaných bezpečnostních opatření, o jejichž smyslu se jistě bude v dnech a týdnech následujících po summitu hodně diskutovat. Ale z větší části jsme město vyklidili dobrovolně. Prohráli jsme v psychologické bitvě s úřady, které daly najevo, že normální existenci v Praze tak znepříjemní, že je v zájmu každého město opustit. Zavřeno bude mít spousta institucí (počínaje úřady a konče školami), které by vzhledem ke své poloze fungovat nepochybně mohly. Není divu: dopravní omezení a policejní buzerace nás provázejí i na těch nejpodivuhodnějších místech. Lze pochopit, že když se velká událost koná v místě o rozměrech například švýcarského Davosu, obrátí se tam všechno vzhůru nohama. Velkoměsto by však mělo mít určitou vnitřní důstojnost a sebevědomí. Je samozřejmé, že pro bezpečný a hladký průběh summitu se jeho obyvatelé musejí v mnohém omezit. Ale ne vzít do zaječích a nechat město pohlavárům napospas.
</TEXT>
<HEADING>
Omluva? Za co
</HEADING>
<TEXT>
Zatím jsme od žádného z našich politiků neslyšeli nic jako omluvu - a zřejmě ji ani nebudeme žádat. Chraň bůh: ještě by to vypadalo, že jsme proti demokracii a svobodě. Kdo by riskoval protestovat proti ušlechtilým myšlenkám západního světa jen proto, že pár dní nemůže v Dejvicích zaparkovat? A tak raději počkáme, až návštěva odjede, a pak po ní v bytě poslušně uklidíme. Budeme reptat a nadávat, samozřejmě. Jsme přece Češi. Ale do dopisu našim milým hostům nakonec napíšeme: Přijeďte zas.
Zatím jsme od žádného z našich politiků neslyšeli nic jako omluvu - a zřejmě ji ani nebudeme žádat. Chraň bůh: ještě by to vypadalo, že jsme proti demokracii a svobodě. Kdo by riskoval protestovat proti ušlechtilým myšlenkám západního světa jen proto, že pár dní nemůže v Dejvicích zaparkovat? A tak raději počkáme, až návštěva odjede, a pak po ní v bytě poslušně uklidíme. Budeme reptat a nadávat, samozřejmě. Jsme přece Češi. Ale do dopisu našim milým hostům nakonec napíšeme: Přijeďte zas.
</TEXT>
</DOC>
<DOC>
<DOCID>LN-20021120047</DOCID>
<DOCNO>LN-20021120047</DOCNO>
<DATE>11/20/02</DATE>
<TITLE>
NATO vítá specializaci národních armád
</TITLE>
<TEXT>
Pochvalu kolegů z NATO si údajně vysloužili čeští vojenští odborníci. Po českém způsobu se jim podařilo udělat z nouze ctnost, když navrhli, aby jednotlivé armády členských zemí aliance rozvíjely především své vlastní speciální programy. Namísto dosavadního modelu dělby práce, kdy národní armáda musela plnit centrálně distribuované požadavky Bruselu, se nyní má klást větší důraz na individuální přístup a možnosti. Praha se zbaví nepříjemných povinností a ještě bude slavná. Změna přístupu NATO nebyla nějakým českým know-how. Z potíží jsme se dostali především "zásluhou" teroristů z Al Kajdy, jejichž útoky donutily vedení Pentagonu k přezkoumání dosavadní vojenské strategie. Buď jak buď, nový přístup může vnést více demokratičnosti do fungování vojenských struktur NATO. Estonská armáda se svými asi pěti tisíci vojáky by až dosud znamenala v aliančním kontextu méně než nic. Nyní si může dělat čáku na to, že její odborníci na vyhledávání min budou žádaným "artiklem" při mezinárodních misích. O své rostoucí ceně díky důrazu na boj s terorismem se mohli přesvědčit také Litevci, jejichž zvláštní jednotka se alianci hodila v Afghánistánu. Pro generální štáby v Praze, Vilniusu či Sofii se tak otevírá možnost mluvit do interního rozhodování Severoatlantické aliance s větší intenzitou. Snad tuto momentální výhodu využijí rozumně.
</TEXT>
</DOC>
<DOC>
<DOCID>LN-20021120048</DOCID>
<DOCNO>LN-20021120048</DOCNO>
<DATE>11/20/02</DATE>
<TITLE>
Gross svolal tiskovou konferenci. Proč?
</TITLE>
<TEXT>
Ministr vnitra Stanislav Gross, který se z našich politiků stále těší největší popularitě, včera oznámil na mimořádné tiskové konferenci, že preventivní bezpečnostní opatření v rámci summitu NATO budou posílena. Vzhledem k výbušnině objevené na železničních kolejích v Praze-Kyjích je opatření omezující rychlost vlaků na 30 kilometrů v hodině pochopitelné a patrně správné. Co však chápat nelze, je skutečnost, proč takovou prkotinu ohlašuje ministr podpořený "zezadu" policejním prezidentem. Copak by nestačila tisková mluvčí? Takhle se nelze ubránit podezření, že z výbušniny v kolejišti měl největší radost sám ministr, protože mu poskytla příležitost situaci "zdramatizovat". On totiž ten summit NATO moc dramaticky nevypadá. Místo dvanácti tisíc demonstrantů jich bude sotva třetina a déšť, ve kterém se Praha už druhý den koupe, také nepodněcuje srocování násilníků. Ministerstvo musí alespoň částečně prokázat, že částka utracená za vybavení policistů a mohutné přípravy nebyla zbytečná. Včerejší mimořádná tisková konference to pouze potvrdila. Můžeme se na to dívat i z druhé strany - ministr Gross je věcný a v závěrech střízlivý. Kdyby to byl větroplach, mohl včera třeba říct, že v Kyjích řádila Al Kajda. Nebo mohl oznámit, že policie chystá starou dobrou preventivní vazbu pro "podezřelé živly". Čili: zatím to dopadlo výborně.
</TEXT>
</DOC>
<DOC>
<DOCID>LN-20021120049</DOCID>
<DOCNO>LN-20021120049</DOCNO>
<DATE>11/20/02</DATE>
<TITLE>
Stavba D 47 je ostudou této i minulé vlády
</TITLE>
<TEXT>
Slavný projekt ostravské dálnice D 47, který sociální demokracie použila jako předvolební tahák, se mění v ukázkovou politickou blamáž. Nová vláda se snaží evidentně předraženou zakázku přezkoumat, zkušení obchodníci z firmy Housing &amp; Construction směle odolávají. Podle všeho se vláda pustila na hodně tenký led. Smlouvy, které s izraelskou firmou podepsala, drží stát pěkně u krku, což nedávno přiznal i ministr dopravy a spojů Milan Šimonovský. Vykroutit se z tíživého závazku bude tedy hodně obtížné, a především zřejmě dost drahé. Zrušit nevýhodný obchod, zaplatit tučnou pokutu a vypsat skutečnou soutěž by ale nakonec mohla být nejlevnější varianta. Přece jenom nezávislé odhady nákladů na financování stavby dálnice se pohybují o padesát miliard níže než předpokládaných 125 miliard korun, které má stát zaplatit společnosti Housing &amp; Construction. Vláda by si vypovězením smlouvy uřízla mezinárodní ostudu a ukázala by se jako nesolidní partner. Blaho společné pokladny je ale přednější. Ostatně ostuda je už tak dost velká. Vláda, s níž si pohrávají zkušení lobbisté jako s figurkou, je směšná. Nebyl to tento kabinet, byla to vláda Miloše Zemana. Podstatná část z ní ale zůstala. Je na čase se ptát, jak tehdy hlasovali - Špidla, Gross, Rusnok, Rychetský, Tvrdík, Dostál.
</TEXT>
</DOC>
<DOC>
<DOCID>LN-20021120050</DOCID>
<DOCNO>LN-20021120050</DOCNO>
<DATE>11/20/02</DATE>
<TITLE>
SUMMITOVÝ GLOSÁŘ
</TITLE>
<TEXT>
Potkáte-li v pražských ulicích ženu či muže s nenápadnou šedomodrou příruční taškou, bude to nejspíš novinář akreditovaný na summit NATO. Pořadatelé byli k médiím mimořádně štědří. Kromě potřebných informací o Praze a plánků Kongresového centra najdete v novinářském "kitu" i knihu o působení české armády v zahraničí, reklamní letáky sponzorů a mezinárodní telefonní kartu v hodnotě tři sta korun. Pořadatelé mysleli i na nejmodernější technologie a novinářskou výzbroj doplnili o reklamní prezentaci NATO - Xperience na nosiči CD-ROM. Při zkoušce na redakčním počítači se bohužel ukázalo, že minidisk nefunguje tak, jak si jeho stvořitel přál. Po půlhodinové operaci počítač definitivně ukončil komunikaci a cédéčko s konečnou platností odmítl. První vážná demonstrace proti NATO se naštěstí obešla bez násilí, i když někteří členové redakce na spravedlivé použití síly pomysleli velmi hlasitě.
Nejcennější částí novinářské výbavičky pro summit jsou vybrané projevy, články a rozhovory prezidenta Václava Havla s názvem NATO, Evropa a bezpečnost demokracie. Tentýž dárek totiž dostanou i šéfové zemí, kteří na pražský summit přijedou. Publikace, vyvedená na kvalitním křídovém papíře, poskytuje pozoruhodné svědectví o vývoji prezidentových úvah na poli mezinárodní politiky. Je to až překvapivě ucelený pohled, v němž se Havel ukazuje jako státník s jasnou vizí bezpečnosti světa. Na jedné straně Západ, tedy NATO, plný snahy o spolupráci a demokracii. Na druhé straně zbytek světa včetně Ruska, které podle Havla nepatří do NATO, protože nepatří k Západu, a naopak. Jako Rusko dopadla v prezidentově představě i další samostatná entita (spolu s "identitou" oblíbené prezidentovo slovo) - Nový Zéland. A proč nemůže být N. Z. členem NATO? Protože je jinde, odpovídá Havel ústy poučeného geopolitika.
Jednu velkou slabinu ale "summit kit" přece jen má. Chybí v ní CD nosič naplněný hudbou, která je připravena pro večeřící státníky na Hradě. Trochu by se tím ztratil moment překvapení, s nímž Václav Havel počítá. Byla by však obrovská škoda, kdyby takové dílo bylo pro minulost zaznamenáno jen v paměti politiků. Doufejme, že autor hudby Michal Pavlíček a textař Michael Žantovský alespoň dodatečně obšťastní sběratele hudebních kuriozit. Rocková anglická verze Schillerovy Ódy na radost zpívaná frontmanem Pražského výběru Michaelem Kocábem by neměla upadnout v zapomnění.
Shledáním vhodné hudby byly na Hradě starosti. Nakonec ale stačilo pár Pavlíčkových probdělých nocí a bylo hotovo. To anarchisté protestující proti summitu s hledáním vhodné muziky problémy mít nebudou, a kdyby se stále lehce extravagantní český prezident nestyděl, mohl k nim zajít pro inspiraci. Jako nejvhodnější se přímo nabízí projekt s názvem NATO, osm let stará deska slovinské legendy Laibach. Mnozí prezidenti, nejen bývalý revolucionář, dnes vážený německý ministr zahraničí Joschka Fi-scher, by si jistě rádi poslechli elektronicky předělané protiválečné hity Status Quo (In The Army Now) či Pink Floyd (Dog Of War). S písní na rozloučenou by to bylo ještě jednodušší. Před rytmicky dokonalou verzí "konečného odpočítávání" švédských Europe (The Final Countdown) by se hodila katastrofická vize kapely DAF, kterou slovinští mystici přivedli k wagnerovské dokonalosti. A název: Alle gegen alle (Všichni proti všem).
Laibach byl zřejmě inspirací i při vytváření internetového serveru odpůrců NATO s prostým názvem AntiNATO. Před deskou NATO totiž Slovinci vydali album s titulem Kapital a přesně v tomto pořadí se také obě slova (jedno jen v základě) objevují na hlavním poutači stránky - Proti kapitalismu, proti NATO... Logika protestujících se zkrátka už po desetiletí nemění. Za každou válkou a zbrojením se skrývají peníze, touha po zisku, která je hnací silou kapitalismu. Příčina zla je zdivočelý kapitál, s jeho transformací do umravněného sluhy dobra zmizí i válka. Odpůrci NATO nepochybují o železné pevnosti této argumentace, jejich kritici se jim posmívají. Jsou to "sociálně neadaptabilní psychopati", napsal včera do redakce jeden čtenář. No vida. Jak je to jednoduché, mít jeden pytel a všechny nepřátele do něj naházet! Ať už se jmenují zdivočelý kapitál, nebo odpůrci NATO.
</TEXT>
</DOC>
<DOC>
<DOCID>LN-20021120051</DOCID>
<DOCNO>LN-20021120051</DOCNO>
<DATE>11/20/02</DATE>
<TITLE>
Ondřej Slačálek volá po "zásadní změně uspořádání společnosti". Čtenář se však bohužel nedozví, jak by ona zásadní změna měla vypadat. Podle autora by to měla být "změna neudržitelných trendů ekonomické konkurence a mocenského soupeření v globálním měřítku". Co si pod tím ale máme představit, není jasné. Komunistické státy se pokusily nahradit ekonomickou konkurenci plánovaným hospodářstvím - žalostný výsledek si většina z nás ještě dobře pamatuje. Představa, že se celé lidstvo dohodne na účinné spolupráci a síla a moc přestanou hrát roli, je dobrá leda tak do vědecko-fantastických románů sovětského autora Jefremova. Ve skutečném životě se s ní ale vážně počítat nedá. Nechá-li se někdo takovou představou unášet, uvěří v možnost jejího uskutečnění a začne jí poměřovat realitu, není to nic než plané blouznění. Je sice hezké, mají-li lidé smělé ideály a pokoušejí se je aspoň zčásti prosadit, ale nechat přitom stranou skutečnost je vážná chyba, která i ideály samy v očích naprosté většiny ostatních devalvuje.
</TITLE>
<HEADING>
O "světovém četníkovi"
</HEADING>
<TEXT>
Ondřej Slačálek se ve svém článku věnuje převážně výtkám na adresu NATO. A v řadě bodů má pravdu: Saúdská Arábie je skutečně stát, který potlačuje lidská práva, a Saddám Husajn nebyl vždy pro USA nepřítelem číslo jedna. Pravda je i to, že Čína krutě pronásleduje disidenty a problém obsazeného Tibetu nebývá předmětem mezinárodních jednání. Může se nám stokrát nelíbit, že západní demokratický svět jedná jinak s Lukašenkovým Běloruskem a jinak s miliardovou Čínou. Jde-li nám ale o to, aby se Západ pronásledovaných čínských disidentů zastával, musíme si uvědomit, že tím souhlasíme s jeho rolí "světového četníka". Antiglobalisté však právě "světového četníka" odsuzují, přičemž velmi nekonsekventně poukazují na to, že svou sílu uplatňuje jenom někde. To je jistě pravda, ale pak je třeba se rozhodnout: jde jim o to, aby zasahoval všude, nebo aby nezasahoval nikde? Nebo snad má zasahovat jen tam, kde to určí oni?
</TEXT>
<HEADING>
Začarovaný kruh
</HEADING>
<TEXT>
Z mnoha tvrzení, která článek obsahuje, autor vyvozuje nemístné závěry. Není například pravda, že mezinárodní teroristé "jsou vydáváni" za neuralgické body světové bezpečnosti. Opravdu si autor myslí, že mezinárodní teroristé nepředstavují zcela reálné bezpečnostní riziko? Pokud ano, nemá smysl s ním diskutovat, protože prostě a jednoduše nevnímá, co se ve světě děje. Podobně zavádějící je i tvrzení, že si NATO "hledá důvody pro svou existenci vždy v nebezpečích a rizicích". To totiž vypadá, jako by aliance napřed vznikla a pak hledala pro svou existenci nějaké ospravedlnění. Jenže ono to bylo naopak: obranný pakt vznikl přece jako reakce na nebezpečí a rizika, jako společenství, které jim čelilo. Těžištěm celého článku se stává připomínání, že politika USA nebyla v minulosti stejná jako nyní. O tom není sporu. Není sporu ani o tom, že zahraniční politika USA byla v mnohém ohledu nešťastná. Podíváme-li se ovšem letmo do dějin, neshledáme na tom nic neobvyklého. Máme tedy šanci tuto politiku změnit tak, aby lépe odpovídala reálné situaci. Ondřej Slačálek je jiného názoru: podle něj je jediným řešením zásadní změna uspořádání společnosti. Ale to bych mohla začít zase od začátku...
Z mnoha tvrzení, která článek obsahuje, autor vyvozuje nemístné závěry. Není například pravda, že mezinárodní teroristé "jsou vydáváni" za neuralgické body světové bezpečnosti. Opravdu si autor myslí, že mezinárodní teroristé nepředstavují zcela reálné bezpečnostní riziko? Pokud ano, nemá smysl s ním diskutovat, protože prostě a jednoduše nevnímá, co se ve světě děje. Podobně zavádějící je i tvrzení, že si NATO "hledá důvody pro svou existenci vždy v nebezpečích a rizicích". To totiž vypadá, jako by aliance napřed vznikla a pak hledala pro svou existenci nějaké ospravedlnění. Jenže ono to bylo naopak: obranný pakt vznikl přece jako reakce na nebezpečí a rizika, jako společenství, které jim čelilo. Těžištěm celého článku se stává připomínání, že politika USA nebyla v minulosti stejná jako nyní. O tom není sporu. Není sporu ani o tom, že zahraniční politika USA byla v mnohém ohledu nešťastná. Podíváme-li se ovšem letmo do dějin, neshledáme na tom nic neobvyklého. Máme tedy šanci tuto politiku změnit tak, aby lépe odpovídala reálné situaci. Ondřej Slačálek je jiného názoru: podle něj je jediným řešením zásadní změna uspořádání společnosti. Ale to bych mohla začít zase od začátku...
</TEXT>
</DOC>
<DOC>
<DOCID>LN-20021120052</DOCID>
<DOCNO>LN-20021120052</DOCNO>
<DATE>11/20/02</DATE>
<TITLE>
Ad LN 16. 11.: ČSSD je v krizi, vláda nekomunikuje s poslanci
</TITLE>
<TEXT>
Pavel Rychetský naznačil, že klíčových zákonů, pro které je nutný souhlas celé koalice, příliš nebude. Řekl: "Zákony se sociálním nábojem nebude vláda muset označovat podle koaličního dodatku. Prostě jsem přesvědčen, že pro tyto zákony máme šanci získat podporu u KSČM. Mám na mysli naše evergreeny zákon o bezhotovostním platebním styku, registrační pokladny, majetková přiznání." Navíc dodal, že podobné zákony musí podpořit každý poctivý poslanec. Znamená to snad, že pokud někdo tyto návrhy nepodpoří, je na rozdíl od komunistů nepoctivý? Majetková přiznání nemusí být pro někoho "poctivou" snahou potírat zločince, ale bezprecedentním zásahem do soukromí občanů po krachu populistické akce čisté ruce. Ani registrační pokladny nejsou všelékem a nejvíce se budou při povinném zavedení radovat jejich výrobci. V těchto souvislostech vyniká chatrnost obhajoby účasti ve vládě ze strany lidovců a unionistů z důvodu zabránění spolupráce ČSSD a KSČM. Rychetský dal jasně najevo, co pro ČSSD její koaliční partneři znamenají. Pokud tedy tato vláda padne, nic podstatného se nezmění.
</TEXT>
</DOC>
<DOC>
<DOCID>LN-20021120053</DOCID>
<DOCNO>LN-20021120053</DOCNO>
<DATE>11/20/02</DATE>
<TITLE>
Ad LN 2. 11.: Řád bílého lva s trpkou příchutí
</TITLE>
<TEXT>
Každý, jen "čtvrtinteligentní" majitel červené knížečky musel vědět, že vlezl do strany, která řadu nevinných lidí zavraždila a spoustu jich uvrhla do koncentráků či na nucené práce. Členům bývalé KSČ měl být proto vstup do demokratické politiky zakázán. Místo toho nalezli, kam se člověk podívá, a dokonce kandidují na funkci prezidenta. S panem Stehlíkem souhlasím, že oběti vnitrostranického boje z roku 1968, jako Dienstbier a jiní, jsou nepochopitelně zviditelňovány. Jako by do roku 1968 bylo vše v pořádku. Jsem šokován tím, že Otakar Motejl, jehož si velmi vážím a mezi kandidáty na funkci prezidenta považuji za "jedničku", rušil údajně po sovětské invazi rehabilitační rozsudky. Myslím, že by se k tomu měl co nejdříve vyjádřit.
</TEXT>
</DOC>
<DOC>
<DOCID>LN-20021120054</DOCID>
<DOCNO>LN-20021120054</DOCNO>
<DATE>11/20/02</DATE>
<TITLE>
Ad LN 11. 11.: Součková chce jednotné ceny léků
</TITLE>
<TEXT>
Pokud je poukazováno na jakousi diskriminaci v cenách, pak to znamená, že ti, co vydávají léky bez nebo s doplatkem nebo prodávají léky, mohou jít také s cenou dolů. Totiž držet se maximálních cen stanovených velmi neprofesionálně ministerstvem financí, je sice zákonné, ale zda je to také etické, to ať si lékárníci sáhnou do svědomí sami. Cílem Svazu pacientů je dosáhnout stavu, aby za lék na předpis pacient nic nedoplácel. Hlavním úkolem všech včetně ministryně Součkové teď musí být převedení kompetencí z MF na MZ u stanovování maximálních cen léků. Pak jistě nastane stav, kdy cena maximální se bude rovnat ceně úhradové ZP u léků na předpis. Byla-li by zavedena pevná cena, pak není třeba soukromých lékáren, ale výhodnější bude mít státní systém lékáren, kde bude cena po socialisticku garantována všude stejně, ale určitě bez 34% rabatu, marže, zisku, který platíme my, pacienti. Nastolit stav jedné a jistě maximální ceny za lék na předpis by znamenalo udělit lékárníkům státní zakázku za peníze pojištěnců. A to by byla kartelová dohoda. V tu chvíli se obrátíme na antimonopolní úřad.
</TEXT>
</DOC>
<DOC>
<DOCID>LN-20021120055</DOCID>
<DOCNO>LN-20021120055</DOCNO>
<DATE>11/20/02</DATE>
<TITLE>
Ad LN 16. 11.: ČSSD je v krizi, vláda nekomunikuje s poslanci
</TITLE>
<TEXT>
Pan Rychetský říká, že vláda by opět určitě obdržela (v předčasných volbách) mandát k vládnutí. Po tom, co získali poslanci mandát na 4 roky, těžko si prý dovede představit, že by šli znovu do předvolební kampaně. Raději se zdrží hlasování, než aby ztratili mandát. Tak to je pro obyčejné lidi potěšitelné a povzbuzující! A já si myslel, že tam poslanci jsou proto, aby hájili a prosazovali myšlenky a přání voličů. Návrh požitků pro exprezidenty - to je opravdová perla. Pan Rychetský dal k vypracování jednoduchý pokyn "vezmi za základ plat poslance (senátora) a dej tam o trochu víc". Pak to podepsal a nevěděl, kolik to dělá v korunách (věděl jen %). Jak by asi dopadl člověk v praxi - na nejnižším článku řízení - kdyby takovou práci, bez zdůvodnění a vyčíslení, odevzdal? Vicepremiér a návazní pracovníci ministerstev asi mohou všechno.
</TEXT>
</DOC>
<DOC>
<DOCID>LN-20021120056</DOCID>
<DOCNO>LN-20021120056</DOCNO>
<DATE>11/20/02</DATE>
<TITLE>
Ad LN 14. 11.: Důležité maličkosti
</TITLE>
<TEXT>
Přímá volba má jen jedinou přednost, a sice tu, že z ní musí vyjít nějaký vítěz. To se v případě volby parlamentem nemusí vždycky stát, jak jsme toho byli svědky před rozpadem Československa. Nechme volbu příštího prezidenta na parlamentu. Ať jsou výhrady k jeho složení jakékoliv, předpokládám, že se poslanci dokážou shodnout na nějaké osobě. A pokud ne, potom do parlamentu nepatří. Celá kampaň vypukla až po prohlášení Václava Klause, že přijímá kandidaturu na post prezidenta republiky. Někdo nad tím může mávnout rukou, že se jedná jen o choutku jedné osoby, která se chce dostat na Hrad. Já se však dívám dál a za hlavou pana Klause vidím stát Vladimíra Železného, který jen čeká na svou příležitost, až mu někdo jiný vydláždí cestu, aby se i on mohl ucházet o tuto státní funkci. Kdyby se pak i on sám stal prezidentem, byla by to pro tuto zemi katastrofa.
</TEXT>
</DOC>
<DOC>
<DOCID>LN-20021120057</DOCID>
<DOCNO>LN-20021120057</DOCNO>
<DATE>11/20/02</DATE>
<TEXT>
"Dítě jako každá lidská bytost má svou hodnotu, důstojnost a základní práva. Vzhledem ke svému tělesnému i duševnímu vývoji, bezbrannosti a zranitelnosti potřebují zvláštní péči, pomoc, ochranu, porozumění a lásku," praví se v deklaraci práv dítěte, která je od 20. listopadu 1989 základem Úmluvy o právech dítěte. Od 1. ledna 1993 je i Česká republika vázána tímto dokumentem, který ukládá smluvním stranám, aby informovaly o zásadách úmluvy jak děti, tak i dospělé. "Narozeniny" k tomu mohou být vhodnou příležitostí. Možná bychom si ale těchto příležitostí měli nacházet více. Protože úmluva zakotvuje výchovu zaměřenou na posilování úcty - úcty k rodičům, k vlastní kultuře, k jazyku, k národním hodnotám, k civilizaci. A také úcty k lidským právům a základním svobodám zakotveným v Chartě OSN.
</TEXT>
</DOC>
<DOC>
<DOCID>LN-20021120058</DOCID>
<DOCNO>LN-20021120058</DOCNO>
<DATE>11/20/02</DATE>
<TITLE>
Bude NATO po rozšíření silnější?
</TITLE>
<HEADING>
NE
</HEADING>
<TEXT>
Radost, kterou prožívají vlády nových členských států NATO, je pochopitelná. Jsou přesvědčeny, že získávají vstupem do aliance visačku kvality, díky níž se jejich země stanou přitažlivějšími pro investory. Na druhou stranu rozhodnutí USA podpořit přijetí nových států vycházelo z úvahy, že se tím rozšíří odbytiště pro americkou produkci. Obecně ale platí, že regionální expanze NATO vytváří falešnou iluzi rozšiřování "zóny stability a bezpečnosti". Tento chlácholivý pocit ve svých důsledcích oddaluje řešení řady naléhavých otázek. Má existovat vlastní evropská obranná strategie, nezávislá na atlantickém rozměru NATO? Jaké má být poslání vojenské síly v 21. století?
</TEXT>
<HEADING>
S klackem v ruce
</HEADING>
<TEXT>
Z čistě vojenského hlediska není rozšíření NATO žádným přínosem. Podobně jako byl omezený význam vstupu předchozí skupiny včetně Česka s jeho zastaralou vojenskou technikou a nepřipraveným velitelským kádrem. Přes tisíce opačných argumentů vychází NATO stále z koncepce střetu dvou geopolitických bloků. V době, kdy politici přiznávají, že nebezpečí mezistátního konfliktu v euroatlantickém regionu nehrozí, mohla být otázka bezpečnosti států střední a východní Evropy řešena jinak a nově. Prezident George W. Bush zřejmě ani netuší, kolik hořké pravdy je skryto v jeho radostném bonmotu, že "Varšavský pakt se pomalu, ale jistě stává NATO". Pro Washington je to dobrá zpráva: noví členové NATO přinesou, stejně jako Češi, způsob uvažování z období studené války. Fakticky jedinou možnou odpovědí na bezpečnostní hrozby tehdy bylo vojenské odstrašování. Díky novým členům a jejich hlasům bude aliance opět o něco dále od možnosti přezkoumat podstatu svého přístupu k aktuálním krizím. Velký klacek, který nyní mohou cítit ve svých rukou, je pro ně srozumitelnějším atributem řešení světových problémů než kombinace diplomatických a ekonomických kroků zvažovaná státy EU. Hrdiny dne jsou a nejspíše i zůstanou v nových zemích především Američané. Slavný "5. článek" zaručující kolektivní obranu by neznamenal nic bez podpory nejsilnější armády světa. Proamerické postoje Prahy, která si prožila podobnou minulost jako většina nově přijímaných států (snad s výjimkou Rumunska a Slovinska), jsou toho důkazem. V kuloárech NATO se tak opět zmenší relativní počet těch členů, kteří by byli ochotni jednat o bezpečnosti Evropy a světa bez použití geostrategického slovníku plánovačů Pentagonu. O tom, zda se projeví rumunská příslušnost k frankofonní oblasti, v níž se uvažuje jinak, lze spíše pochybovat.
</TEXT>
<HEADING>
Triumf zbrojařů
</HEADING>
<TEXT>
Variantou k rozšíření vojenského bloku NATO mohlo být poskytnutí pevných bezpečnostních záruk aliance státům střední a východní Evropy. NATO by tak hrálo úlohu jakéhosi dočasného garanta stability do okamžiku, než by se ustavil zcela nový evropský bezpečnostní systém. Řada analytiků tvrdí, že rozšiřování NATO je jen jinou cestou k podobnému cíli. Tím, že se tento spolek rozmělňuje nabalováním nových členů, se alianční rozhodování stále více podobá jednání mezinárodní bezpečnostní organizace, jakou je třeba OBSE. Ve skutečnosti ale transformované NATO nikdy nebude natolik funkčním organismem, jakým by mohla být zcela nová instituce oproštěná od politického vlivu generálské lobby. Rozšíření NATO je tak ve svých důsledcích především triumfem amerických zbrojařů nad otevřenějším a méně konfrontačním typem politiky, jež by přivítala řada zemí EU.
Variantou k rozšíření vojenského bloku NATO mohlo být poskytnutí pevných bezpečnostních záruk aliance státům střední a východní Evropy. NATO by tak hrálo úlohu jakéhosi dočasného garanta stability do okamžiku, než by se ustavil zcela nový evropský bezpečnostní systém. Řada analytiků tvrdí, že rozšiřování NATO je jen jinou cestou k podobnému cíli. Tím, že se tento spolek rozmělňuje nabalováním nových členů, se alianční rozhodování stále více podobá jednání mezinárodní bezpečnostní organizace, jakou je třeba OBSE. Ve skutečnosti ale transformované NATO nikdy nebude natolik funkčním organismem, jakým by mohla být zcela nová instituce oproštěná od politického vlivu generálské lobby. Rozšíření NATO je tak ve svých důsledcích především triumfem amerických zbrojařů nad otevřenějším a méně konfrontačním typem politiky, jež by přivítala řada zemí EU.
</TEXT>
</DOC>
<DOC>
<DOCID>LN-20021120059</DOCID>
<DOCNO>LN-20021120059</DOCNO>
<DATE>11/20/02</DATE>
<TITLE>
Bude NATO po rozšíření silnější?
</TITLE>
<HEADING>
ANO
</HEADING>
<TEXT>
Rozšíření NATO o sedm nových zemí je krok dobrým směrem. Zvýší totiž bezpečnost nových členů, nesníží bezpečnost členů starých a celkově povede k rozšíření stability v Evropě. Rozšíření NATO č. 2 nepovede ke ztrátě efektivity NATO, stejně jako k němu nevedlo ani rozšíření č. 1 (o Polsko, Česko a Maďarsko). Naopak, povede k rozšíření logistického zázemí pro případné operace NATO. Přesto se NATO stává organizací druhořadou. Důvodem přitom nejsou noví členové, nýbrž dva faktory vnitřní. Prvním je mocenský nepoměr mezi Amerikou a Evropou: Amerika je mocná, Evropa pak ve srovnání s ní slabá. Druhým faktorem je rozdíl v názorech Ameriky a Evropy na žádoucí zahraniční a obrannou politiku. Amerika i Evropa vidí svět a hrozby v něm přítomné odlišně, proto na otázku, jak zajistit ve světě mír a bezpečnost, dávají odlišné odpovědi. Americká odpověď říká, že mír a bezpečnost lze zajistit prostřednictvím síly, tj. prostřednictvím odstrašení či preventivního zničení agresorů. Evropská odpověď říká, že mír a bezpečnost lze zajistit prostřednictvím vyjednávání, mezinárodních smluv o odzbrojení a nadnárodních institucí. Ve většině případů je správnou odpovědí odpověď americká. Evropská měřítka lze použít pouze pro liberální demokracie, vyznávající stejné hodnoty a patřící k téže civilizaci - západní. Jenomže ne všichni vládcové ve světě vyznávají naše hodnoty. Mnozí svým poddaným - a ani nikomu jinému žádnou svobodu nepřejí. Mír a bezpečí před nimi nám smlouvy samy nezaručí. Zaručí nám je jen ty smlouvy, jež jsou podepřeny silou.
</TEXT>
<HEADING>
Stoupá význam států
</HEADING>
<TEXT>
Tento postoj vychází ze snadno ověřitelných faktů. Tyranský vládce smlouvu, již přijal, bez váhání poruší, pokud si myslí, že je to pro něj výhodné. Agresi neodmítá jako věc principu, nýbrž ji vnímá jako věc okolností. Dopustí se jí tehdy, když se domnívá, že se mu vyplatí. Proto agresory od agrese odstraší jen ozbrojená moc; bezpečí svobodných zemí nám garantuje jen vojenský potenciál a jeho případné použití. V důsledku mocenské disparity mezi Amerikou a Evropou a jejich odlišného názoru na to, jak nakládat s hrozbami ve světě, význam aliance typu NATO klesá. Naopak, stoupá význam jednotlivých států, především těch, jež mají podstatný obranný potenciál. V NATO jsou mocnostmi USA, Británie a Francie. Rozšíření už nemůže NATO nijak ublížit; je však s to novým členům pomoci.
Tento postoj vychází ze snadno ověřitelných faktů. Tyranský vládce smlouvu, již přijal, bez váhání poruší, pokud si myslí, že je to pro něj výhodné. Agresi neodmítá jako věc principu, nýbrž ji vnímá jako věc okolností. Dopustí se jí tehdy, když se domnívá, že se mu vyplatí. Proto agresory od agrese odstraší jen ozbrojená moc; bezpečí svobodných zemí nám garantuje jen vojenský potenciál a jeho případné použití. V důsledku mocenské disparity mezi Amerikou a Evropou a jejich odlišného názoru na to, jak nakládat s hrozbami ve světě, význam aliance typu NATO klesá. Naopak, stoupá význam jednotlivých států, především těch, jež mají podstatný obranný potenciál. V NATO jsou mocnostmi USA, Británie a Francie. Rozšíření už nemůže NATO nijak ublížit; je však s to novým členům pomoci.
</TEXT>
</DOC>
<DOC>
<DOCID>LN-20021120060</DOCID>
<DOCNO>LN-20021120060</DOCNO>
<DATE>11/20/02</DATE>
<TITLE>
Dvacátá bondovka s názvem Die Another Day byla vybrána pro letošní charitativní královské představení
</TITLE>
<TEXT>
Davy fanoušků se tísnily na tribunách kolem Royal Albert Hall, kde se konalo slavnostní uvedení nového filmu s Jamesem Bondem. Účastnili se ho královna Alžběta II. a princ Philip, představitelé hlavních rolí - Pierce Brosnan a Halle Berryová, zpěvačka Madonna i Bondové "ve výslužbě".
LONDÝN - V pondělí večer se konala světová premiéra dvacátého filmu o agentovi Jamesi Bondovi Die Another Day (Dnes neumírej). Šlo o charitativní královské představení v londýnské Royal Albert Hall, která byla pro tuto příležitost modře osvětlena, aby připomínala ledový palác Bondova protivníka Gustava Gravese. Královna Alžběta II. a její manžel princ Philip, vévoda z Edinburghu, se přivítali s protagonisty filmu. "Tak vy jste ten novodobý James Bond? V přízemí jsem potkala další tři," žertovala královna, když si potřásala rukou s Brosnanem. Slavnostního uvedení filmu se totiž účastnili také "vysloužilí" agenti 007 Timothy Dalton, George Lazenby a Roger Moore. V Royal Albert Hall se v pondělí večer sešly také některé bývalé lásky nestárnoucího agenta: Maud Adamsová a Fiona Fullertonová. Davy lidí se tísnily kolem místa konání premiéry, kde čekaly na příjezd posledního představitele neporazitelného agenta 007 Pierce Brosnana, jeho nové filmové partnerky Halle Berryové (představí se v roli agentky Jinx) a také Madonny, která k poslední bondovce nazpívala úvodní píseň a ve filmu si zahrála učitelku šermu Verity. Slavná zpěvačka dorazila do Royal Albert Hall s manželem, režisérem Guyem Ritchiem, a přivítání s královnou si nacvičovala s hercem Johnem Cleesem. Pro fanoušky bondovek byly u Royal Albert Hall postaveny tribuny, ti, co se na ně již nedostali, mohli celebrity sledovat na obřích obrazovkách. A co si představitelé hlavních rolí v poslední bondovce myslí o postavách, které ztvárnili? "Je to spolehlivý agent s povolením zabíjet, má styl a přitahuje ženy. Z mužského pohledu je neporazitelný. Chtěl bych být jako on," řekl Brosnan o Bondovi. "Jinx je jiná než předchozí Bondovy partnerky. Je víc než jen Bondova něžná polovička. Je mu rovnocenným partnerem," uvedla Berryová. Brosnan je rolí agenta okouzlen natolik, že souhlasil ztvárnit ho i v příštím pokračování, tedy již popáté. Natočení filmu Die Another Day, který jde dnes v Británii do distribuce (ve Spojených státech v pátek), stálo 142 milionů dolarů (přibližně 4,4 miliardy korun).
</TEXT>
</DOC>
<DOC>
<DOCID>LN-20021120061</DOCID>
<DOCNO>LN-20021120061</DOCNO>
<DATE>11/20/02</DATE>
<GEOGRAPHY>PETROHRAD</GEOGRAPHY>
<TEXT>
Ruská policie objevila čtyři vzácné knihy, mezi nimi dvě první vydání významné práce Isaaka Newtona. Ty byly před dvěma týdny ukradeny z knihoven v Petrohradě. Knihy se v pondělí vrátily na své místo a tři zloději byli zatčeni. Dva muži a jedna žena (všichni s vysokoškolským vzděláním v oboru filologie nebo historie) jsou podezřelí, že v minulých třech letech odcizili z čítáren v knihovnách v Moskvě, Petrohradě, Saratově a Kazani přinejmenším 20 knih. Čtyři nalezené knihy (Newtonův spis Matematické základy přírodní filozofie, ilustrované vydání básní ruského futuristy Konstantina Bolšakova, Nový pohled na společnost Roberta Owena a Newtonovy Matematické základy přírodní filozofie) mají hodnotu 85 000 dolarů (asi 2,6 milionu korun).
</TEXT>
</DOC>
<DOC>
<DOCID>LN-20021120062</DOCID>
<DOCNO>LN-20021120062</DOCNO>
<DATE>11/20/02</DATE>
<TEXT>
Mezinárodního summitu v Praze se účastní desítky státních hlav, chránit je bude asi patnáct tisíc policistů. Něco mi říká, že postaráno by mělo být i o bezpečnost posledně jmenovaných, nejspíš masivním nasazením letectva. Kdo však podpoří piloty? Moc, vzato co nejobecněji, je podrobena zákonům, ne nepodobným dynamice sněhové koule, volně se řítící dolů svahem. Kouli stejně jako držitelům moci nezbývá jiná volba, nežli pokračovat v již započatém: zvyšovat svůj vlastní objem. Severoatlantická aliance už dnes představuje tak obrovský potenciál, že postavit se jí na odpor s vyhlídkou na úspěch by dokázala snad už jenom ona sama. Tomu, kdo ví, že někdejší římské impérium se na vrcholu moci muselo rozdělit na Říši západořímskou a Říši východořímskou, poněvadž rozlehlého molocha nebylo možno administrativně spravovat z jediného centra, tato spekulace zajisté nepřipadá úplně nesmyslná. V příštích desetiletích nevyhnutelně dojde ke konsekventnímu rozšíření NATO o Rusko a vzápětí také o prosperující, demokratickou Čínu, úzkostlivě dbalou nejen správného počtu chlupů v Marxově bradě, ale i lidských práv. Hromadění a homologizování moci, byť i z důvodů trvale udržitelného míru, může být zkrátka asi tak stejně nebezpečné jako iluze pacifistů. Kancléř Schröder, před volbami vábící nebezpečnou bludičkou "německé cesty" v případném konfliktu s iráckým despotou, partikulární zájmy ve vleklém sporu řecko-tureckém, odstředivé tendence od Španělska nahoru přes Itálii a Francii až do Velké Británie tak paradoxně vzbuzují jakýsi složitý, praštěný, obtížně definovatelný pozitivní pocit místo daleko oprávněnějších hlubokých pochybností. Nedávno jsem se v Luzernu seznámil s odborníkem na harmonizaci právních systémů v zemích Evropy. Napůl Angličan, napůl Ir. Využil jsem příležitosti a vyptával se na perspektivy severního Irska. "Žádné pozitivní řešení zatím neexistuje," prohlásil nemilosrdně. "Takhle to přece nemůže pokračovat," namítl jsem zděšeně. Pobavilo ho to. "Proč ne?" řekl, "běží to už pár set let. Patrně to ještě nějakou chvíli potrvá. Lidi nic jiného neznají." Námitky vůči neefektivnosti individuálního teroru vůči převaze státní moci smetl poukazem na islámské extremisty, úspěšně paralyzující veřejný život v Izraeli, Americe a vůbec kde si vzpomenou. Finále stav sněhové koule zná každé dítě, jež aspoň jednou zkoušelo postavit sněhuláka: rozpadne se v důsledku vlastní přílišné hmotnosti, anebo naopak ztuhne k nepoužití, protože jí už nelze manipulovat. Nakonec neodolá změnám počasí, například oteplení, a docela obyčejně roztaje. Doufejme, že moudré hlavy na pražském summitu vezmou všechny vlastnosti sněhové koule v úvahu.
</TEXT>
</DOC>
<DOC>
<DOCID>LN-20021120063</DOCID>
<DOCNO>LN-20021120063</DOCNO>
<DATE>11/20/02</DATE>
<TEXT>
Nikola, ale také Nikolas, Nicol i Nicoleta. Všechna tato jména jsou přejata z francouzštiny, ale jejich původním domovem je Řecko. Jedná se vlastně o jednu z variant jména Mikoláš či Níkoláos, jak zní původní tvar. Překlad tohoto jména je "vítězný lid".
</TEXT>
</DOC>
<DOC>
<DOCID>LN-20021120064</DOCID>
<DOCNO>LN-20021120064</DOCNO>
<DATE>11/20/02</DATE>
<TITLE>
SUMMIT NATO
</TITLE>
<HEADING>
Praha 2002
</HEADING>
<GEOGRAPHY>PRAHA</GEOGRAPHY>
<TEXT>
Současný obrázek obchodů v některých pražských ulicích, které jsou pod zvýšenou ochranou kvůli možným protestním akcím proti summitu NATO, připomíná přípravu na válku. Zvýšenou ostrahu hlásí téměř všechny obchodní domy a pasáž v Praze 1, kde se počítá s pochodem antiglobalistů. "Zítra od desáté hodiny zvyšujeme ostrahu objektu. V případě, že se k němu bude blížit větší množství lidí, uzavřeme železnou bránu," sdělil správce Pasáže Metro Karel Štěpánek. Podle něj výlohy obchodů nebudou zabezpečeny bedněním. "Kvůli ohlášeným protestům proti summitu NATO jsem zavedli klasická bezpečností opatření, především jsem posílili hlídky v objektu na Národní třídě. Zátarasy do výloh neplánujeme, protože nepředpokládáme, že by se naše prodejny mohly stát předmětem útoku aktivistů," uvedla Eva Williams, mluvčí společnosti Tesco. Svá zákaznická centra v rizikových oblastech uzavřely například Pražská plynárenská a Pražská energetika. Firmy si stěžují, že ochrana objektů pojištěním je drahá. Pojišťovny zaznamenaly tento týden výrazný nárůst zájmu o připojištění, které však poskytují vesměs pro své stálé a vybrané klienty. "Vyplatí se nám jedna rozbitá výloha než zaplatit 180 tisíc za připojištění, které nám nabídla Česká pojišťovna," poznamenal Štěpánek. Pozornost v případě možných antiglobalistických akcí přitahují především restaurace řetězců McDonald's a KFC, které se staly terčem útoků v roce 2000 při zasedání Mezinárodního měnového fondu v Praze. Většina těchto provozoven rychlého občerstvení již provedla bezpečnostní opatření. Například restaurace KFC na Václavském náměstí je proti útoku demonstrantů chráněna bedněním. "Opatření jsou již realizována a připravena jsou další," sdělila Drahomíra Jiráková, mluvčí McDonald's ČR. Tyto restaurace v centru Prahy bude střežit bezpečnostní agentura. Obě společnosti mají navíc připraveny plány pro krizové situace, ale zavírat provozovny nebudou. Opatření provedli také majitelé obchodů na Praze 4 kolem Kongresového centra. Své obchody buď úplně zavřeli. nebo alespoň opatřili výlohy bedněním. Bezpečnostní opatření začala policie provádět již včera ráno, ačkoliv měli začít až v šest večer. Podnikatelé tak třeba nemohou zaparkovat před svým obchodem, protože jim hrozí odtažení vozidla policií. "Z lokality kolem Kongresového centra si podnikatelé museli vyzvednout povolení pro vstup zaměstnanců do zóny. Policie doporučila zabednit výlohy, pokud se rozhodnou nepřerušit provoz," říká Pavla Milšová ze živnostenského odboru městské části Praha 4.
PRAHA - Současný obrázek obchodů v některých pražských ulicích, které jsou pod zvýšenou ochranou kvůli možným protestním akcím proti summitu NATO, připomíná přípravu na válku. Zvýšenou ostrahu hlásí téměř všechny obchodní domy a pasáž v Praze 1, kde se počítá s pochodem antiglobalistů. "Zítra od desáté hodiny zvyšujeme ostrahu objektu. V případě, že se k němu bude blížit větší množství lidí, uzavřeme železnou bránu," sdělil správce Pasáže Metro Karel Štěpánek. Podle něj výlohy obchodů nebudou zabezpečeny bedněním. "Kvůli ohlášeným protestům proti summitu NATO jsem zavedli klasická bezpečností opatření, především jsem posílili hlídky v objektu na Národní třídě. Zátarasy do výloh neplánujeme, protože nepředpokládáme, že by se naše prodejny mohly stát předmětem útoku aktivistů," uvedla Eva Williams, mluvčí společnosti Tesco. Svá zákaznická centra v rizikových oblastech uzavřely například Pražská plynárenská a Pražská energetika. Firmy si stěžují, že ochrana objektů pojištěním je drahá. Pojišťovny zaznamenaly tento týden výrazný nárůst zájmu o připojištění, které však poskytují vesměs pro své stálé a vybrané klienty. "Vyplatí se nám jedna rozbitá výloha než zaplatit 180 tisíc za připojištění, které nám nabídla Česká pojišťovna," poznamenal Štěpánek. Pozornost v případě možných antiglobalistických akcí přitahují především restaurace řetězců McDonald's a KFC, které se staly terčem útoků v roce 2000 při zasedání Mezinárodního měnového fondu v Praze. Většina těchto provozoven rychlého občerstvení již provedla bezpečnostní opatření. Například restaurace KFC na Václavském náměstí je proti útoku demonstrantů chráněna bedněním. "Opatření jsou již realizována a připravena jsou další," sdělila Drahomíra Jiráková, mluvčí McDonald's ČR. Tyto restaurace v centru Prahy bude střežit bezpečnostní agentura. Obě společnosti mají navíc připraveny plány pro krizové situace, ale zavírat provozovny nebudou. Opatření provedli také majitelé obchodů na Praze 4 kolem Kongresového centra. Své obchody buď úplně zavřeli. nebo alespoň opatřili výlohy bedněním. Bezpečnostní opatření začala policie provádět již včera ráno, ačkoliv měli začít až v šest večer. Podnikatelé tak třeba nemohou zaparkovat před svým obchodem, protože jim hrozí odtažení vozidla policií. "Z lokality kolem Kongresového centra si podnikatelé museli vyzvednout povolení pro vstup zaměstnanců do zóny. Policie doporučila zabednit výlohy, pokud se rozhodnou nepřerušit provoz," říká Pavla Milšová ze živnostenského odboru městské části Praha 4.
</TEXT>
</DOC>
<DOC>
<DOCID>LN-20021120065</DOCID>
<DOCNO>LN-20021120065</DOCNO>
<DATE>11/20/02</DATE>
<TITLE>
Škoda prodává 65procentní podíl v čínském podniku Škoda-Jinma Turbine Ltd. na výrobu malých turbín pro tepelné elektrárny. Prodej by podle zvláštního konkursního správce Škody Viktora Lišky měl být završen koncem listopadu. Majoritní balík akcií získá dosavadní společník, tamější polostátní strojírenská firma Jinma, která zvítězila ve výběrovém řízení. Pět procent ve společném podniku koupila od správce Škoda Energo ze skupiny Škoda Holding.
</TITLE>
<TEXT>
ZVVZ Milevsko strojírenský závod bude mít vyšší zisk i při poklesu tržeb. Společnost, která vyrábí zařízení pro úpravu a čištění vzduchu, větrání či klimatizaci, zvýšila za uplynulých devět měsíců zisk o 27 milionů na 56. Tržby naopak kvůli silné koruně poklesly o 110 milionů na 1,14 miliardy korun. "Nepříznivý vývoj kursu se nám podařilo eliminovat zajišťovacími instrumenty a snižováním nákladů," uvedl náměstek generálního ředitele Miloslav Mácha.
OKD, klíčový tuzemský producent černého uhlí, uzavře šachtu Barbora. Důvodem ukončení těžby je vytěžení uhelných zásob. Útlum se dotkne i 115 pracovníků. Část zaměstanců se uplatní v dceřiných firmách OKD. Propuštěno tak bude padesát až šedesát lidí, kteří nepřijmou nabízenou práci. Výpadek těžby na šachtě Barbora má nahradit vyšší těžba na ostatních dolech.
Penzijním fondům vzrostl za tři čtvrtletí letošního roku meziročně zisk o deset procent na 1,92 miliardy korun. Na důchod si prostřednictvím penzijních fondů spoří 2,6 milionu lidí. Ti už do fondů uložili více než 59 miliard korun. Proti konci minulého roku to představuje nárůst o více než osmnáct procent.
AT &amp;T, americký telekomunikační gigant, dokončil prodej podniku kabelového televizního vysílání firmě Comcast Corp za 30 miliard dolarů. Fúzí firem AT &amp;T Broadband a Comcast vznikl největší americký operátor kabelového televizního vysílání s 21,4 milionu předplatitelů ve 41 státech unie.
Home Depot, největší maloobchodní prodejce stavebnin a vybavení domů na světě, zvýšila ve třetím finančním čtvrtletí čistý zisk o 21 procent na 940 milionů dolarů ze 778 milionů ve stejném období loňského roku. Firma dodala, že nárůst zisku byl umožněn snížením nákladů.
Standard &amp; Poor's, mezinárodní ratingová agentura, snížila Maďarsku o jeden stupeň hodnocení dlužních závazků v domácí měně. Zopakovala tak to, co před dvěma týdny udělala v případě České republiky. Podobně jako u Česka se i u Maďarska zvýšily obavy z příliš vysokého rozpočtového deficitu a neschopnosti vlády jej dostatečně snížit, uvedla S &amp;P.
Nissan Motor, japonská automobilka vytvořila v prvním pololetí rekordní provozní zisk. Meziročně se zisk zvýšil o 84 procent na 348,3 miliardy jenů, tedy 2,88 miliardy dolarů. Firma tak ve výsledkové zprávě potvrdila předchozí předběžná čísla z konce října. Nissan svým ziskem nyní dotahuje druhou největší japonskou automobilku Honda Motor. Za solidní výsledky vděčí mimo jiné čtyřem novým modelům, které v první polovině roku uvedl nově na trh. Díky nim pololetní tržby stouply o deset procent na 3,29 bilionu jenů. Odhad celoročních tržeb proto automobilka zvýšila o 300 miliard jenů.
</TEXT>
</DOC>
<DOC>
<DOCID>LN-20021120066</DOCID>
<DOCNO>LN-20021120066</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Dohodu o výstavbě dálnice D 47 z Lipníka do Ostravy nelze podle ředitele projektu z izraelské firmy Housing &amp;Construction Amira Ronena znovu otevřít, jak o tom minulý týden rozhodla vláda. Kabinet chce znovu jednat o upřesnění rizik pro stát v dohodě, kterou s H &amp;C uzavřela předchozí vláda v červnu. "Rozhodnutí vlády nás překvapilo a zklamalo. Považujeme to za nedorozumění," řekl Ronen. "Rozhodnutí vlády vrhlo na projekt velmi špatné světlo na mezinárodním finančním trhu," uvedl s tím, že firma musela odvolat ohlášenou nabídku obligací za 830 milionů eur na výstavbu dálnice. Ta měla začít v pondělí. Pokud nebude do konce roku uzavřena dohoda o financování dálnice, bude to podle jeho slov znamenat růst nákladů i rizik projektu. Podle vyjádření ministra dopravy Milana Šimonovského z minulého týdne obsahuje dohoda nepřesnou definici rizik pro stát. Ta spočívají především ve včasném zajištění výkupu pozemků a stavebních povolení. Stát má podle něj 12 měsíců na to, aby nyní o změně podmínek dohody jednal. Ronen však uvedl, že realizační dohoda neobsahuje 12měsíční lhůtu na změnu ustanovení či podmínek, ale pouze čas pro splnění odkládacích podmínek ze smlouvy.
</TEXT>
</DOC>
<DOC>
<DOCID>LN-20021120067</DOCID>
<DOCNO>LN-20021120067</DOCNO>
<DATE>11/20/02</DATE>
<TITLE>
Ztráta světových aerolinií se na mezinárodních trasách odhaduje na pět až sedm miliard dolarů. Českým aeroliniím naopak roste počet pasažérů.
</TITLE>
<GEOGRAPHY>PRAHA</GEOGRAPHY>
<TEXT>
Důvodem ztrát leteckých společností je špatná situace v letecké dopravě po loňských útocích teroristů na Spojené státy za celkově slabé světové ekonomiky. Odhad ztrát leteckého sdružení IATA se zvýšil z původního odhadu tři až sedm miliard dolarů, protože se nyní pesimismus členských aerolinií IATA zvětšil, uvedl hlavní ekonom organizace Peter Morris. Aerolinie prožívají nejhorší krizi od války v Perském zálivu před deseti lety. Nyní je situace donutila okleštit letové řády a propouštět. Hrozbou pro oživení v odvětví je teď možnost vojenské akce Spojených států v Iráku.
</TEXT>
<HEADING>
Českým aeroliním se daří
</HEADING>
<TEXT>
Letadla Českých aerolinií přepravila od ledna do září 2,37 milionu cestujících, což je o 4,9 procenta více než ve stejném období minulého roku. Prezident ČSA Miroslav Kůla řekl, že firma vykázala růst navzdory negativnímu dopadu povodní, kdy v srpnu a září zaznamenala až pětinový propad počtu rezervací mezi turistickou i obchodní klientelou. Letošní hospodaření aerolinií podle Kůly skončí zřejmě s lepším výsledkem, než byla více než 400milionová ztráta podle českých účetních standardů v loňském roce. V současnosti však nelze říci, zda bude výsledek kladný či záporný. "Podle mezinárodního účetnictví budeme téměř jistě v zisku," uvedl. I když se firma snaží minimalizovat veškeré náklady, kvůli povodním přišla na výnosech o 200 až 300 milionů korun. Na pravidelných linkách zaznamenal tuzemský národní dopravce nárůst o 7,7 procenta, a zvýšil tak svůj podíl na tomto trhu z 53,8 na 57,1 procenta. Využití sedačkové kapacity se snížilo o desetinu procentního bodu na 72,8 procenta. Přeprava zboží a pošty vzrostla o 10,4 procenta na 12 698 tun. Letecká doprava se stále podle prezidenta nevyrovnala s loňskou krizí, kterou odstartoval propad americké i evropské ekonomiky a ještě prohloubily teroristické útoky 11. září. Letecké firmy loni vykázaly rekordní ztrátu 11,6 miliardy dolarů. Kvůli situaci na leteckém trhu se zřejmě odloží privatizace Českých aerolinií. S tou kabinet počítal v příštím roce prodejem zhruba třetiny akcií partnerům ČSA v alianci Sky Team, tedy společnostem Air France a Delta a nabídkou cenných papírů na kapitálovém trhu.
Letadla Českých aerolinií přepravila od ledna do září 2,37 milionu cestujících, což je o 4,9 procenta více než ve stejném období minulého roku. Prezident ČSA Miroslav Kůla řekl, že firma vykázala růst navzdory negativnímu dopadu povodní, kdy v srpnu a září zaznamenala až pětinový propad počtu rezervací mezi turistickou i obchodní klientelou. Letošní hospodaření aerolinií podle Kůly skončí zřejmě s lepším výsledkem, než byla více než 400milionová ztráta podle českých účetních standardů v loňském roce. V současnosti však nelze říci, zda bude výsledek kladný či záporný. "Podle mezinárodního účetnictví budeme téměř jistě v zisku," uvedl. I když se firma snaží minimalizovat veškeré náklady, kvůli povodním přišla na výnosech o 200 až 300 milionů korun. Na pravidelných linkách zaznamenal tuzemský národní dopravce nárůst o 7,7 procenta, a zvýšil tak svůj podíl na tomto trhu z 53,8 na 57,1 procenta. Využití sedačkové kapacity se snížilo o desetinu procentního bodu na 72,8 procenta. Přeprava zboží a pošty vzrostla o 10,4 procenta na 12 698 tun. Letecká doprava se stále podle prezidenta nevyrovnala s loňskou krizí, kterou odstartoval propad americké i evropské ekonomiky a ještě prohloubily teroristické útoky 11. září. Letecké firmy loni vykázaly rekordní ztrátu 11,6 miliardy dolarů. Kvůli situaci na leteckém trhu se zřejmě odloží privatizace Českých aerolinií. S tou kabinet počítal v příštím roce prodejem zhruba třetiny akcií partnerům ČSA v alianci Sky Team, tedy společnostem Air France a Delta a nabídkou cenných papírů na kapitálovém trhu.
</TEXT>
</DOC>
<DOC>
<DOCID>LN-20021120068</DOCID>
<DOCNO>LN-20021120068</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Státní zemědělský intervenční fond (SZIF) včera oznámil, že policejní vyšetřování v ústecké Setuze nepřineslo žádný trestní výsledek. "Policejní vyšetřování, vyvolané SZIF, potvrdilo, že se fond nedopustil porušení zákona v případě kontrol ve společnosti Setuza," uvedla mluvčí SZIF Jitka Sluková. Dodala, že vedení fondu se samo obrátilo na policii poté, co obdrželo stížnosti na údajně nedokonalé kontroly právě v Setuze. "Obvinění, že nedůsledné kontroly umožňovaly Setuze zneužívat dotací fondu, je podle závěrů služby kriminální policie a vyšetřování odboru hospodářské kriminality nepravdivé," dodala Sluková. Policie zahájila vyšetřování v Setuze minulý týden poté, co SZIF obdržel od konkurenčních firem anonymní udání. Šlo o to, že SZIF prodává řepku pro zpracování na bionaftu za zvýhodněnou cenu. Minimální výtěžnost methylesteru z řepky je fondem stanovena na 31,25 procenta. Setuza však dalších 10 procent z řepky vytěží formou oleje pomocí vlastní linky. Ten pak dodává odběratelům jako stolní olej. Konkurence poukazovala na nerovné podmínky při získávání dotací a špatnou kontrolu ze strany SZIF.
</TEXT>
</DOC>
<DOC>
<DOCID>LN-20021120069</DOCID>
<DOCNO>LN-20021120069</DOCNO>
<DATE>11/20/02</DATE>
<TITLE>
V alpských zemích jsou ceny permanentek většinou dvojnásobné, sjezdovky jsou však kvalitnější
</TITLE>
<TEXT>
Nejvíce zvyšoval své ceny lyžařský areál Černá Hora v Janských Lázních vKrkonoších, který před sezonou investoval 30 milionů korun do nového zasněžovacího systému.
PRAHA - Lyžařská střediska na českých horách opět podražila. Zatímco v minulých letech se ceny zvedaly poměrně mírně, letos v některých areálech vzrostly až o třicet procent. Poprvé se také cena celodenní permanentky v nejdražších střediscích vyšplhala nad 500 korun. Například jediný tuzemský pětihvězdičkový areál Svatý Petr ve Špindlerově mlýně zdražil své jednodenní jízdenky z loňských 490 korun na 550. Další krkonošské středisko Horní Domky v Rokytnici nad Jizerou pak celodenní permanentku nabízí za 500 korun, když vloni stála jen 460 korun. I tak zůstává lyžování v Čechách podstatně levnější než například v alpských zemích, kde jsou ceny permanentek většinou dvojnásobné. Za více než 400 korun se bude letos jezdit v Harrachově, Peci pod Sněžkou, na krušnohorském Klínovci a v Herlíkovicích. Podle šéfredaktora časopisu Informační bulletin Svazu provozovatelů lanovek a vleků Víta Moudrého však většina tuzemských lyžařských areálů nabízí celodenní skipasy za cenu nižší než 300 korun. "Těch, co jsou nad úrovní 400 korun, je jen čtyři až pět procent ze všech areálů v zemi," podotkl na včerejší tiskové konferenci. V průměru zdražila lyžařská střediska své služby o pět až patnáct procent. Podle provozovatelů vleků a lanovek za to můžou především zvyšující se náklady.
</TEXT>
<HEADING>
Lyžařů prý neubude
</HEADING>
<TEXT>
"Vzrostly ceny vodného a stočného při zasněžování, museli jsme i zvyšovat mzdy našim zaměstnancům," uvedl Jiří Krause, ekonom Spartaku Rokytnice nad Jizerou, který provozuje střediska Horní Domky a Studenov. Krause se přitom neobává, že by vyšší ceny odradily lyžaře od návštěvy rokytnických areálů. "Myslím, že lidí určitě neubude," podotkl. K výraznějšímu zdražení došlo tam, kde se před zimní sezonou investovalo do nových zařízení. Rekordmanem v tomto směru je areál Černá Hora v Janských Lázních v Krkonoších. Zde se cena celodenní permanetky zvýšila z loňských 300 korun na letošních 390 korun. Provozovatel střediska, společnost Mega Plus, totiž investoval 30 milionů korun do nového systému na tvorbu sněhu. Návratnost této investice přitom nemá zajistit jen vyšší cena jízdenek. "V minulých letech se u nás mohlo lyžovat jen 75 dnů v roce. Díky zasněžování se počet těchto dnů zvedne na 120. To samozřejmě přinese peníze nejen nám, ale i hotelům a dalším podnikatelům v oblasti," vysvětlil jednatel společnosti Petr Hynek. Letos byly také na českých horách uvedeny do provozu další čtyři sedačkové lanové dráhy. V harrachovském areálu na Čertově Hoře byla nově instalována čtyřsedačka, její dvousedačková předchůdkyně byla repasována a přesunuta do nového lyžařského střediska Rejdice na pomezí Krkonoš a Jizerských hor. Nové sedačkové lanovky budou jezdit i na Ramzovském sedle v Jeseníkách a v Kramolíně na Lipně.
Cena celodenních permanentek na českých horách
středisko letos loni
Krkonoše Špindlerův Mlýn 550 490
Krkonoše Rokytnice nad Jizerou 500 460
Krkonoše Janské Lázně 390 300
Krušné hory Klínovec 410 390 Šumava Špičák 350 300
Orlické hory Říčky 300 250
Jeseníky Červenohorské sedlo 350 330
Beskydy Pustevny 250 240
</TEXT>
</DOC>
<DOC>
<DOCID>LN-20021120070</DOCID>
<DOCNO>LN-20021120070</DOCNO>
<DATE>11/20/02</DATE>
<TITLE>
Platy na úrovni hutníků v Evropské unii chtějí severomoravští oceláři. Jejich mzdy jsou již dnes nad celorepublikovým průměrem.
</TITLE>
<GEOGRAPHY>OSTRAVA</GEOGRAPHY>
<TEXT>
Odboráři osmi severomoravských hutních firem hrozí tím, že by kvůli dosavadnímu průběhu kolektivního vyjednávání ohledně růstu mezd mohli uspořádat protestní akce. "Předložený návrh umožňuje zvýšení mezd pouze managementu, vedoucím zaměstnancům, avšak nikoli převážné většině ostatních zaměstnanců, zejména v dělnických profesích," uvádí se v prohlášení odborářů Nové huti, Třineckých železáren, Vítkovic, Válcoven plechu Frýdek-Místek, Vítkovice Steel, Železáren a drátoven Bohumín, Vysokých pecí Ostrava a Hutních montáží. O mzdách vyjednávají Odborový svaz KOVO a Odvětvový svaz hutnictví železa. Zástupci hutnického svazu navrhují pro příští rok u dělnických profesí nepatrné zvýšení nominálních mezd a odboráři hutí nešli na jednání o výši mezd s žádným konkrétním požadavkem. Podle zástupců zaměstnanců ohrožuje dosavadní stav vyjednávání kolektivních smluv v jednotlivých hutních podnicích, takže vzniká reálná možnost přerušení sociálního smíru. Návrh zaměstnavatelů podle odborářů nerespektuje dohody o růstu mezd v ocelářství z minulých let. Zástupci zaměstnavatelů se údajně zavázali postupně upravovat tarifní mzdy s ohledem na avizovaný vstup České republiky do Evropské unie. Ten měl zajistit postupné srovnání výdělků tuzemských ocelářů s úrovní mezd ocelářů v zemích EU. Mzdy v severomoravských hutních firmách jsou velmi rozdílné. Zatímco v Nové huti průměrná loňská mzda dosáhla 19 400 korun, v Třineckých železárnách to bylo 18 824 korun. Ve Válcovnách plechu loni činila 14 790 korun a v ŽDB 14 200 korun.
OSTRAVA - Odboráři osmi severomoravských hutních firem hrozí tím, že by kvůli dosavadnímu průběhu kolektivního vyjednávání ohledně růstu mezd mohli uspořádat protestní akce. "Předložený návrh umožňuje zvýšení mezd pouze managementu, vedoucím zaměstnancům, avšak nikoli převážné většině ostatních zaměstnanců, zejména v dělnických profesích," uvádí se v prohlášení odborářů Nové huti, Třineckých železáren, Vítkovic, Válcoven plechu Frýdek-Místek, Vítkovice Steel, Železáren a drátoven Bohumín, Vysokých pecí Ostrava a Hutních montáží. O mzdách vyjednávají Odborový svaz KOVO a Odvětvový svaz hutnictví železa. Zástupci hutnického svazu navrhují pro příští rok u dělnických profesí nepatrné zvýšení nominálních mezd a odboráři hutí nešli na jednání o výši mezd s žádným konkrétním požadavkem. Podle zástupců zaměstnanců ohrožuje dosavadní stav vyjednávání kolektivních smluv v jednotlivých hutních podnicích, takže vzniká reálná možnost přerušení sociálního smíru. Návrh zaměstnavatelů podle odborářů nerespektuje dohody o růstu mezd v ocelářství z minulých let. Zástupci zaměstnavatelů se údajně zavázali postupně upravovat tarifní mzdy s ohledem na avizovaný vstup České republiky do Evropské unie. Ten měl zajistit postupné srovnání výdělků tuzemských ocelářů s úrovní mezd ocelářů v zemích EU. Mzdy v severomoravských hutních firmách jsou velmi rozdílné. Zatímco v Nové huti průměrná loňská mzda dosáhla 19 400 korun, v Třineckých železárnách to bylo 18 824 korun. Ve Válcovnách plechu loni činila 14 790 korun a v ŽDB 14 200 korun.
</TEXT>
</DOC>
<DOC>
<DOCID>LN-20021120071</DOCID>
<DOCNO>LN-20021120071</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Zvýšení majetkového pojištění na příští rok o desítky procent, které pojišťovny ohlásily před několika týdny, nemusí být konečné. Pojišťovny totiž dosud neukončily jednání o obnově smluv se zajistiteli, a pokud budou jejich podmínky výrazně tvrdší, může nastat další zdražení. "Pojištění bude dražší. O kolik, to budeme vědět, až uzavřeme jednání se zajistiteli o tom, za jakých podmínek získáme pro český trh nezbytné krytí," řekl ředitel Kooperativy a prezident České asociace pojišťoven Vladimír Mráz. "Pokud jednání dopadnou výrazně hůře, bude zdražení vyšší, než jsme naplánovali," upozornil předseda představenstva Allianz Miroslav Tacl. Zejména ceny pojištění průmyslu a podnikatelů zatím jen odhadujeme, dodal Mráz. Celý zajišťovací trh byl v roce 2001 velmi ztrátový, takže tyto společnosti potřebují podle Mráze prodělky alespoň zastavit. V roce 2002 však jejich ztráty nepochybně pokračují. Zajistitelé tak nyní říkají pojišťovnám, že musejí zdražit pojistky, jinak jejich obchod nekoupí. "A říkají to unisono," podotkl Mráz. V minulých letech snižovala konkurence ceny pojištění. "Nyní přichází chvíle, kdy, chtějí-li pojišťovny přežít, musejí adekvátně zvýšit ceny," prohlásil prezident asociace.
</TEXT>
</DOC>
<DOC>
<DOCID>LN-20021120072</DOCID>
<DOCNO>LN-20021120072</DOCNO>
<DATE>11/20/02</DATE>
<TEXT>
LOS ANGELES - Prodej softwaru na videohry v USA v říjnu prudce stoupl díky nové, netrpělivě očekávané kriminální dobrodružné hře Grand Theft Auto: Vice City, jež vtrhla v tomto měsíci na trh. Prodej videoher v desátém letošním měsíci vzrostl o 73 procent a od počátku tohoto roku je vyšší o 31 procent. Největší zájem byl v říjnu o již zmíněnou Vice City vyráběnou společností Take-Two Interactive Software Inc., které se od uvedení na trh 29. října do 2. listopadu prodalo 1,4 milionu kusů. Celkové příjmy z jejího prodeje činily 68 milionů dolarů. Analytici očekávají, že se stane nejlépe prodávanou hrou letošního roku a možná i jednou z nejprodávanějších her v historii. Bude tak následovat hru Grand Theft Auto 3, která byla nejlépe prodávanou hrou roku 2001 a dosud se jí prodalo více než sedm milionů kusů. Zájem byl také o oblíbenou NBA Live 2003, kterou vyrábí Electronic Arts Inc. Celkové příjmy z prodeje hry, kterou si v říjnu koupilo 260 tisíc zájemců, dosáhly 13 milionů dolarů.
</TEXT>
</DOC>
<DOC>
<DOCID>LN-20021120073</DOCID>
<DOCNO>LN-20021120073</DOCNO>
<DATE>11/20/02</DATE>
<GEOGRAPHY>LONDÝN</GEOGRAPHY>
<TEXT>
Hudební gigant EMI Group se v šesti měsících do konce září vrátil díky restrukturalizaci k zisku, tržby mu přesto nadále klesají. Uvedla to sama společnost s tím, že prodá 14,5 procenta v hudebních obchodech HMV. EMI, třetí největší hudební vydavatelství na světě, v první polovině rozpočtového roku vytvořila zisk před zdaněním 42,2 milionu liber, tedy 66,6 milionu dolarů. Analytici očekávali zisk vyšší, rozpětí odhadů bylo 45,8 milionu až 50 milionů liber. Ve stejném období před rokem vznikla EMI ztráta dva miliony liber. Pololetní tržby hudebního vydavatelství klesly o deset procent na 961,5 milionu liber. Jako důvod EMI uvádí značné rozšíření pirátských nahrávek, celkově slabou ekonomiku a konkurenci v ostatních formách zábavy. Základní tržby z nahrané hudby klesly o 12,4 procenta a budou nižší i v celoročním porovnání, uvedl předseda představenstva EMI Eric Nicoli. Dodal ale, že zisk tohoto rozpočtového roku bude proti předchozímu vyšší. Koncern loni přetáhl do vedení Alaina Levyho z Polygramu, aby pozvedl hudební divizi a zlepšil její šance objevovat nové hvězdy. EMI podle Levyho v první polovině roku snížil náklady o 32 milionů liber. Koncern se letos pustil do restrukturalizace, během níž má firmu opustit celkem 1800 lidí. V nabídce má EMI například skupinu Rolling Stones či britskou popovou hvězdu Robbieho Williamse. Firemními značkami jsou vedle stejnojmenné EMI také Capitol a Virgin. Za síť prodejen HMV by společnost EMI od institucionálních investorů měla inkasovat kolem 70 milionů liber. Na trh EMI pustila 58,4 milionu akcií po 120 pencích. Prodej organizují investiční banky UBS Warburg a Schroder Salomon Smith Barney. Kvůli nevalnému výhledu se letos akcie koncernu propadly na polovinu. Jenom včera přišly v jednu chvíli o 11 procent. Analytiky firma překvapila tím, že si nevede nejlépe ani v Evropě. EMI není jediným vydavatelstvím, které postihla horší situace v oboru. Světové tržby hudebních vydavatelství v prvním pololetí kalendářního roku klesly o 9,2 procenta na 34 miliard dolarů.
</TEXT>
</DOC>
<DOC>
<DOCID>LN-20021120074</DOCID>
<DOCNO>LN-20021120074</DOCNO>
<DATE>11/20/02</DATE>
<TEXT>
Evropským autem roku 2003 zvolila mezinárodní novinářská porota Renault Mégane II před Mazdou 6 a Citroënem C3. O vítězi rozhodovalo mezi více než 30 novými modely 58 motoristických novinářů z 22 zemí. Minulý ročník prestižní ankety vyhrál Peugeot 307 před Renaultem Laguna a Fiatem Stilo. Inovovaný Mégane uvedla automobilka na trh 11. října a od konce listopadu ho chce prodávat v celé západní Evropě.
</TEXT>
</DOC>
<DOC>
<DOCID>LN-20021120075</DOCID>
<DOCNO>LN-20021120075</DOCNO>
<DATE>11/20/02</DATE>
<TITLE>
Tisící restauraci hodlá příští rok otevřít ve Francii americký prodejce hamburgerů McDonald's. Mnozí považují za překvapení, že se rychlému občerstvení v americkém stylu daří i v gastronomické velmoci, jakou je právě Francie.
</TITLE>
<GEOGRAPHY>PAŘÍŽ</GEOGRAPHY>
<TEXT>
Přestože by si mnozí cizinci mohli myslet, že restaurace McDonald's nemohou ve Francii, proslulé gastronomií, uspět, opak je pravdou. Ačkoliv americký provozovatel sítě rychlého občerstvení nedávno ohlásil omezení počtu svých restaurací ve světě, v zemi galského kohouta je situace naprosto opačná. Příští rok zde bude otevřena restaurace McDo s pořadovým číslem 1000.
</TEXT>
<HEADING>
Netradiční nabídka
</HEADING>
<TEXT>
"Tento rok by měl náš obrat vzrůst o deset procent, stejně tak i zisk," uvedl prezident francouzské filiálky McDonald's Denis Hannequin. Na evropském kontinentě je tak Francie třetím největším odbytištěm McDonald's po Británii a Německu. Nabízí se přitom několik vysvětlení zdejšího úspěchu McDonald's. Francie například vcelku dobře zvládla krizi kolem takzvané nemoci šílených krav a velmi brzy zavedla přísná preventivní opatření. Úspěch u veřejnosti si však francouzská filiálka získala spíše tím, že nabourala tradiční uniformitu McDonald's, a to jak ve vybavení interiérů restaurací, tak v nabídce menu. Některé jídelny byly například uzpůsobeny prostředí, v němž se nacházejí, a tak ve Francii postupně vyrostly "horské" McDonald's v Alpách či "sportovní McDo" u stadionů. O francouzský koncept se pak začaly zajímat i filiálky v dalších zemích. Francie, která je známá jako země gurmánů, se také může v restauracích McDonald's pochlubit mnohem pestřejší nabídkou jídel než jinde. Například ve srovnání s německými restauracemi McDo nabízí dvaapůlkrát více produktů. Velký povyk přitom ve Francii vyvolal fakt, že se z reklamních důvodů s McDonald's na počátku roku spolčili producenti filmu Asterix a Obelix: mise Kleopatra. Komiksový galský hrdina Asterix je totiž vzorem boje za národní svobodu. Navíc svou vizáží nápadně připomíná hlavního francouzského bojovníka proti globalizaci José Bového, který v srpnu 1999 zdemoloval restauraci McDonald's v Millau. Známý farmář kvůli tomuto činu letos strávil téměř dva měsíce ve vězení.
"Tento rok by měl náš obrat vzrůst o deset procent, stejně tak i zisk," uvedl prezident francouzské filiálky McDonald's Denis Hannequin. Na evropském kontinentě je tak Francie třetím největším odbytištěm McDonald's po Británii a Německu. Nabízí se přitom několik vysvětlení zdejšího úspěchu McDonald's. Francie například vcelku dobře zvládla krizi kolem takzvané nemoci šílených krav a velmi brzy zavedla přísná preventivní opatření. Úspěch u veřejnosti si však francouzská filiálka získala spíše tím, že nabourala tradiční uniformitu McDonald's, a to jak ve vybavení interiérů restaurací, tak v nabídce menu. Některé jídelny byly například uzpůsobeny prostředí, v němž se nacházejí, a tak ve Francii postupně vyrostly "horské" McDonald's v Alpách či "sportovní McDo" u stadionů. O francouzský koncept se pak začaly zajímat i filiálky v dalších zemích. Francie, která je známá jako země gurmánů, se také může v restauracích McDonald's pochlubit mnohem pestřejší nabídkou jídel než jinde. Například ve srovnání s německými restauracemi McDo nabízí dvaapůlkrát více produktů. Velký povyk přitom ve Francii vyvolal fakt, že se z reklamních důvodů s McDonald's na počátku roku spolčili producenti filmu Asterix a Obelix: mise Kleopatra. Komiksový galský hrdina Asterix je totiž vzorem boje za národní svobodu. Navíc svou vizáží nápadně připomíná hlavního francouzského bojovníka proti globalizaci José Bového, který v srpnu 1999 zdemoloval restauraci McDonald's v Millau. Známý farmář kvůli tomuto činu letos strávil téměř dva měsíce ve vězení.
</TEXT>
</DOC>
<DOC>
<DOCID>LN-20021120076</DOCID>
<DOCNO>LN-20021120076</DOCNO>
<DATE>11/20/02</DATE>
<TITLE>
Bývalý starosta New Yorku se zřejmě stane šéfem krachující společnosti, kterou provází účetní skandál
</TITLE>
<TEXT>
Konzultantská firma bývalého newyorského starosty Rudolpha Giulianiho hrála a hraje významnou roli v kauze telekomunikačního gigantu WorldCom. Spolupracuje s klíčovým majitelem dluhopisů této krachující telekomunikační skupiny a Giuliani by se měl stát jejím šéfem.
PRAHA - Ještě donedávna byl WorldCom podobně jako Enron synonymem pro účetní skandál. Dnes je spojován kromě skandálu také s bývalým newyorským starostou Rudolphem Giulianim. Podle informací deníků The Wall Street Journal a The New York Times se Giuliani spojil s předním dluhopisovým investorem Davidem Matlinem. Společně založili fond, jehož prostřednictvím se rozhodli koupit dluhopisy v bankrotujícím WorldComu. Tímto krokem se měl Matlin stát největším věřitelem WorldComu, vede skupinu majitelů dluhopisů, které podporuje banka Credit Suisse First Boston. Právě tato skupina si najala za poradce firmu bývalého newyorského starosty Giuliani Partners. Vzhledem k tomu, že Matlin držel nejméně deset procent všech dluhopisů WorldComu, jejichž výše činí 25 miliard dolarů, dosadit do křesla šéfa podniku Giulianiho neměl být problém. Experti na konkursy však tvrdí, že pro to, aby společnost mohla mít vliv na dosazení lidí do čela WorldComu v konkursu, musí držet nejméně třetinu jeho dluhopisů. K tomu by za nynější situace bylo potřeba investovat ještě dvě miliardy dolarů a také hodně času. Již na počátku týdne vydala k celé kauze poradenská firma Giuliani Partners prohlášení. V něm uvádí, že bývalý newyorský starosta měl zájem šéfovat WorldComu. "Je to možnost, jak přinést do WorldComu pozitivní věci, a to jak zaměstnancům, tak i zákazníkům. Chtěli bychom zavést určitý model fungování této společnosti, který bude použitelný i v okamžiku skončení konkursu," uvádí se v prohlášení. Giuliani se k celé kauze zatím odmítá vyjádřit, stejně tak i Matlin. Podle vyjádření lidí z Giulianiho blízkého okolí by chtěl bývalý starosta strávit nyní několik let v soukromém sektoru a pak se vrátit opět do politiky. Zatím se orientoval jen na svou společnost Giuliani Partners, ale řídit WorldCom by pro budoucí politickou kariéru bylo údajně ještě zajímavější.
</TEXT>
<HEADING>
Capellas není ten pravý
</HEADING>
<TEXT>
Pozici šéfa WorldComu však Giuliani nemá vůbec jistou. Minulý týden se totiž prezidentem a výkonným ředitelem tohoto podniku stal bývalý šéf firmy Hewlett-Packard Michael Capellas. Jeho však Matlin nepovažuje za osobu, která je tou pravou pro řízení WorldComu. WorldCom má dluhy ve výši 40 miliard dolarů. Pokud by se Giuliani nakonec přece jen šéfem WorldComu stal, nemusela by to být až tak fantastická pozice, i když to tak na první pohled vypadá. Prezident má poměrně malou rozhodovací pravomoc a Giulianiho zkušenosti v soukromém sektoru jsou také omezené. Giuliani se spojil s Matlinem, který řídí MatlinPatterson Asset Management, poměrně rychle a snadno. Investor do dluhopisů Matlin zjistil, že by potřeboval "zdravou a čistou osobu", která by mohla řídit WorldCom, v němž Matlin získával stále větší vliv. Pak už stačilo vytočit číslo do Giuliani Partners a po několika schůzkách byla ruka v rukávě. Pokud by vše nakonec "klaplo", snažil by se Giuliani zachovat 65 tisíc pracovních míst. Zájem o Giulianiho je dán hlavně jeho úspěšným zvládnutím situace po loňských teroristických útocích na Světové obchodní centrum.
Pozici šéfa WorldComu však Giuliani nemá vůbec jistou. Minulý týden se totiž prezidentem a výkonným ředitelem tohoto podniku stal bývalý šéf firmy Hewlett-Packard Michael Capellas. Jeho však Matlin nepovažuje za osobu, která je tou pravou pro řízení WorldComu. WorldCom má dluhy ve výši 40 miliard dolarů. Pokud by se Giuliani nakonec přece jen šéfem WorldComu stal, nemusela by to být až tak fantastická pozice, i když to tak na první pohled vypadá. Prezident má poměrně malou rozhodovací pravomoc a Giulianiho zkušenosti v soukromém sektoru jsou také omezené. Giuliani se spojil s Matlinem, který řídí MatlinPatterson Asset Management, poměrně rychle a snadno. Investor do dluhopisů Matlin zjistil, že by potřeboval "zdravou a čistou osobu", která by mohla řídit WorldCom, v němž Matlin získával stále větší vliv. Pak už stačilo vytočit číslo do Giuliani Partners a po několika schůzkách byla ruka v rukávě. Pokud by vše nakonec "klaplo", snažil by se Giuliani zachovat 65 tisíc pracovních míst. Zájem o Giulianiho je dán hlavně jeho úspěšným zvládnutím situace po loňských teroristických útocích na Světové obchodní centrum.
</TEXT>
</DOC>
<DOC>
<DOCID>LN-20021120077</DOCID>
<DOCNO>LN-20021120077</DOCNO>
<DATE>11/20/02</DATE>
<TITLE>
Dnes vám radí Anna Márová z advokátní kanceláře JUDr. Anna Márová
</TITLE>
<TEXT>
Jsem lékař a pracuji v okresní nemocnici. Dostal jsem lukrativní nabídku nového zaměstnání. Rozhodl jsem se ji přijmout - nicméně přišla na poslední chvíli. A podmínkou mého potenciálního nového zaměstnavatele je, abych nastoupil do měsíce, jinak bude hledat někoho jiného. Mohu ale ze svého současného zaměstnání bez postihu odejít tak brzy, nebo to není možné?
Nejjednodušší situace by nastala, kdybyste byl na svém dosavadním působišti poměrně krátkou dobu. Předpokládám ale, že jste v nemocnici zaměstnán již delší čas a také v hlavním pracovním poměru. Ve vašem případě tedy nepřichází v úvahu rozvázání pracovního poměru ve zkušební době, kterou si typicky smluvní strany sjednávají při navázání pracovního poměru na dobu maximálně tří kalendářních měsíců po nástupu zaměstnance do zaměstnání. Ve zkušební době může kterákoli ze smluvních stran zrušit pracovní poměr bez jakéhokoli uvedení důvodu a navíc prakticky okamžitě. Pomineme-li ovšem lhůtu tří dnů, která by zpravidla měla uplynout mezi doručením zrušení druhé smluvní straně a ukončením pracovního poměru samým. Zkušební lhůta dává oběma stranám možnost posoudit výhodnost pracovního vztahu a jeho případné snadné ukončení. Pro ostatní případy zákoník práce stanoví v § 45 shodnou výpovědní lhůtu pro výpověď zaměstnance i zaměstnavatele v délce dvou kalendářních měsíců (nejde-li o zvláštní ustanovení se zákonnou tříměsíční lhůtou). Tento způsob rozvázání pracovního poměru jednostranným úkonem - výpovědí - nesplní ale váš požadavek na odchod ve lhůtě jednoho měsíce. Jedinou možností je vzájemná dohoda. Budete muset svému zaměstnavateli navrhnout rozvázání pracovního poměru dohodou k určitému datu ve smyslu § 43 zákoníku práce. Do návrhu rozvázání pracovního poměru dohodou doporučuji uvést konkrétní lhůtu, ve které se má k vašemu návrhu váš zaměstnavatel vyjádřit. Zákoník práce totiž lhůtu, ve které se musí druhá strana vyjádřit, nestanoví. Vše tedy záleží jen na tom, jestli vás může současný zaměstnavatel v tak krátké době postrádat.
</TEXT>
</DOC>
<DOC>
<DOCID>LN-20021120078</DOCID>
<DOCNO>LN-20021120078</DOCNO>
<DATE>11/20/02</DATE>
<TITLE>
Dnes vám radí Kristina Stiefelová z personální agentury AXIAL
</TITLE>
<TEXT>
Přišel jsem do nového zaměstnání jako nadřízený oddělení středně velké společnosti a zjistil jsem, že společné porady, které jsou podle mého názoru základem úspěchu, se zde konají pouze jednou týdně. Můj nadřízený mi sdělil, že je to dostačující. Raději bych se s podřízenými ale scházel minimálně dvakrát do týdne. Mám v tom něco podniknout?
Určitě, ale pouze tehdy, pokud jste o nutnosti konání porad více než jedenkrát týdně opravdu přesvědčen. Doporučila bych vám, abyste si s vaším nadřízeným promluvil a vysvětlil mu svou konkrétní představu o vedení oddělení, které vám bylo svěřeno. Pokud budete schopen správně a přesvědčivě zdůvodnit váš názor na konání častějších porad oddělení, nadřízený by vám v tom měl ponechat vlastní prostor pro rozhodování. Vaše argumenty by však měly být opravdu přesvědčivé. Ujasněte si předem, zda konání porad jedenkrát týdně není dostačující a zda jejich konání dvakrát týdně povede skutečně k lepším pracovním výsledkům. Porady mohou být velice efektivní, ale snadno se mohou stát jen obrovskou ztrátou času. Jejich význam se může vytrácet, pokud nejsou dobře připraveny a vedeny, pokud nudí a polovina účastníků u nich usíná. Kromě toho je velice důležité, aby se z porad nestávala jednostranná přednáška vedoucího pracovníka. Mělo by jít o kolektivní záležitost, kde je dán prostor i ostatním účastníkům, aby se projevili a s něčím přišli. Rozmyslete si tedy, zda jsou porady opravdu funkční a jejich frekvence dvakrát týdně vaši pracovní skupinu lépe motivuje, organizuje a posouvá vpřed. Jako vedoucí nesete určitou zodpovědnost za výsledky oddělení, jehož jste nadřízený. Pokud jste přesvědčen, že práci vašeho oddělení prospěje organizovat společné porady častěji, nevidím jediný důvod, proč byste si tuto "maličkost" u nadřízených neobhájil. Předpokládám, že vaše vedoucí bude více zajímat výsledek, jakého oddělení dosahuje pod vaším vedením. A že nebude malicherně zasahovat do záležitostí organizačního charakteru, které jsou pouze prostředkem k dosažení pracovních cílů.
</TEXT>
</DOC>
<DOC>
<DOCID>LN-20021120079</DOCID>
<DOCNO>LN-20021120079</DOCNO>
<DATE>11/20/02</DATE>
<TITLE>
Kdo je: business development manager
</TITLE>
<TEXT>
Hledá-li nějaká společnost business development managera, pak chce obsadit post obchodního ředitele. Hlavním úkolem a náplní jeho práce je stanovení obchodní a marketingové strategie společnosti, vedení obchodního týmu a komunikace s obchodními partnery. Měl by mít zkušenosti s vedením týmu obchodníků, s jejich motivací a zejména s trpělivou prací v týmu. Vítaným je v tomto oboru vysokoškolské vzdělání a vynikající znalost anglického jazyka. Dobrý obchodní ředitel musí umět naslouchat názorům spolupracovníků, analyzovat všechny možnosti a poté se včas rozhodnout pro nejlepší řešení a prosadit je. Lidé v takovéto pozici musejí v práci trávit většinou deset hodin denně i více a musejí čelit velkému tlaku. Obchodní ředitelé bývají kreativní, flexibilní a zodpovědní lidé, kteří za svou náročnou práci pobírají odpovídající mzdu.
</TEXT>
</DOC>
<DOC>
<DOCID>LN-20021120080</DOCID>
<DOCNO>LN-20021120080</DOCNO>
<DATE>11/20/02</DATE>
<TITLE>
Způsob oznamování změn je věcí zvyklostí. O propouštění by ale vždy měl osobně informovat vedoucí
</TITLE>
<TEXT>
Představte si, že jednoho dne přijdete do práce a v kanceláři je všechno jinak. Váš stůl nestojí tam, kde ještě včera stál, vedle vás sedí úplně noví kolegové a na dopolední poradě se vám představí nový nadřízený. Jak se se změnami co nejrychleji vyrovnat?
Změna ve vedení nebo koncepci firmy, v níž pracujete několik let zaběhnutým způsobem, může bezpochyby proběhnout všude. Jak rychle a bezbolestně změna nakonec proběhne, záleží především na otevřenosti a dobrých vztazích mezi vedením a zaměstnanci. Pětatřicetiletá Klára vypráví o svých zkušenostech z jedné pražské reklamní agentury. "Do společnosti jsem se dostala přes výběrové řízení. Reklamka hledala na post vedoucího oddělení kreativců člověka 'zvenku'. Chtěli nové nápady a velké nasazení. Samozřejmě mě potěšilo, že jsem uspěla právě já," vzpomíná. "Když jsem ale do práce nastoupila, bylo to jako zlý sen. Spolupracovníci na mě byli vysloveně nepříjemní a chovali se nepřátelsky. Měli narážky na to, že jsem žena, co asi tak můžu vymyslet a dokázat, že takhle se to prostě nedělá, že jsou zvyklí pracovat jinak..." popisuje své začátky na postu vedoucí. "Pak jsem se dozvěděla, že kolegové z mého týmu chtěli do vedení dostat jednoho člověka ze svého středu. Management to ale poměrně razantně odmítl. A pak jsem přišla já - brali mě prostě jako vetřelce," vzpomíná. "Nebylo to jednoduché, ale zkusila jsem si se všemi promluvit, vysvětlit jim, oč se jedná. Trvalo to dost dlouho, ale teď se naše vztahy vyjasnily," uzavírá Klára.
</TEXT>
<HEADING>
Oznámit změny e-mailem, nebo svolat poradu?
</HEADING>
<TEXT>
V živém organismu společnosti zapůsobí podobná změna často jako rozbuška. Pokud se věci začnou "hýbat", zaměstnanci se většinou obávají i o svá vlastní místa. Často k tomu mají důvod. "Změna ve firmě přichází většinou tehdy, když majitelé nebo akcionáři nejsou spokojeni s výsledky či výhledy své společnosti. Příčin nedostatků může být celá řada: nedobrá diagnóza stávajícího stavu, nedobře připravený projekt změn nebo nedobře vybraní lidé zodpovědní za provádění projektu," vypočítává Martin Vosecký z pražské personální společnosti Catro. "Sebelepší projekt musí provádět lidé. Jestliže se s ním neztotožní, nemá tento projekt šanci na úspěch," dodává. Společnost nebo jeden tým čítající pár lidí - v takovém případě se může postupovat podobně, jako to udělala Klára. Jak by ale měla postupovat společnost, která má zaměstnanců stovky a v níž se dějí změny většího kalibru? Je lepší uspořádat poradu, na níž lze změny předem oznámit, nebo stačí rozeslat hromadný e-mail? V každém případě - ve většině firem dokonale funguje "tichá pošta". Zvěsti o plánovaných změnách se šíří někdy až neskutečnou rychlostí. Nejrůznější fámy a pověsti šířené po chodbách mohou často chod firmy ochromit zaměstnanci se spíš než svými úkoly zabývají spekulacemi o tom, kdo přijde na místo vedoucího a co to pro ně může znamenat.
</TEXT>
<HEADING>
Informujte včas
</HEADING>
<TEXT>
Martin Lejsek z olomoucké personální agentury Pragma proto míní: "Obecně se dá říci, že informace o chystaných změnách by měly přijít včas. Forma je otázkou obecných zvyklostí v dané společnosti." Existuje však jedno jasné pravidlo: "V případě asi nejcitlivější změny - propouštění - by měl zaměstnavatel postupovat individuálně. Tyto informace by se měl zaměstnanec vždy dozvědět od svého nadřízeného osobně," dodává Lejsek. Podle Martina Voseckého by se mělo při oznamování změn přihlédnout k jejich důležitosti a rozsahu: "Jedná-li se o změny pouze v top managementu, ty se oznamují až ex post," říká. "Rozsáhlejší projekty trvají řadu měsíců a vyžadují mnohem více než pouhé oznámení. Musejí se totiž umět provést. Stačí se podívat kolem sebe a uvidíme řadu firem, které slibují, že se už konečně začnou měnit. A přitom se zdá, že jim to pořád nejde," dokončuje Vosecký. Zaměstnavatel by měl být vždy schopen svým lidem vysvětlit, proč se ke změnám rozhodl a co od nich očekává. Jen tak mají šanci na úspěch.
</TEXT>
<HEADING>
Na co máte právo při změnách ve firmě
</HEADING>
<TEXT>
1. Zásadně platí, že zaměstnanec je povinen konat práce podle sjednané pracovní smlouvy a podle pokynů zaměstnavatele. Druh práce, která mu může být přidělena, je vymezen smluvním obsahem. To znamená, že jestliže bylo jako druh práce sjednáno vedení účetnictví, nemůže být takovému zaměstnanci beze změny pracovní smlouvy nařízeno, aby čistil toalety.
2. Po provedení změn, např. vlastnických, dochází ze zákona ke změně všech pracovních smluv a novým zaměstnavatelem se stává nabyvatel společnosti. Ten je povinen informovat zaměstnance a projednat s nimi datum převodu, jeho důvody a důsledky. Zaměstnance, kterých se změny budou dotýkat, informuje osobně majitel firmy pouze v případě, nepůsobí-li zde odborová organizace nebo rada zaměstnanců.
3. Pokud zaměstnanec nemá zájem pro nového zaměstnavatele pracovat, může dát výpověď, a to i bez udání důvodů. Uzavřít může také dohodu o rozvázání pracovního poměru. V takovém případě ovšem nemá nárok na odstupné.
4. Jestliže se zaměstnanec stane po přeměně společnosti nadbytečným a je s ním rozvázán pracovní poměr výpovědí, má nárok na odstupné. To se vyplácí s poslední mzdou, ale mzdou není. Proto se nezapočítává do průměrného výdělku. Odstupné se nevyplácí při skončení vedlejšího pracovního poměru.
</TEXT>
</DOC>
<DOC>
<DOCID>LN-20021120081</DOCID>
<DOCNO>LN-20021120081</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Někteří lidé se se změnami ve vedení svého týmu vyrovnávají neochotně. Může se jim to vymstít odmítání spolupráce a vyžadování dalšího a dalšího vysvětlení změny může vést až k jejich propuštění. "Myslím si, že s člověkem, který není ochoten změny pochopit, je pro firmu lepší rozvázat pracovní poměr," potvrzuje Lejsek. V případě, kdy dochází ke změnám ve vlastnictví, organizaci nebo struktuře zaměstnavatele, může podle právničky Zuzany Kotrbancové z advokátní kanceláře Vostárek and partner dojít v zásadě ke dvěma situacím: "Tou první je situace, kdy má zaměstnavatel nadále zájem všechny zaměstnance zaměstnávat podle původně sjednaných pracovních smluv. Pokud zaměstnanec nemá zájem pro nového zaměstnavatele pracovat, je oprávněn dát výpověď, a to i bez udání důvodu. Může také uzavřít dohodu o rozvázání pracovního poměru. V takovém případě ovšem nemá nárok na odstupné." Jiná situace ale nastane tehdy, když se zaměstnanec stane v důsledku reorganizace společnosti nadbytečný, a z práce je proto propuštěn. "V případě, že byl s takovým člověkem rozvázán pracovní poměr výpovědí, má nárok na odstupné. To se vyplácí s poslední mzdou, avšak mzdou není. Proto se nezapočítává do průměrného výdělku. To může být významné při vypočítávání různých druhů náhrad mzdy," dodává Kotrbancová. Podle právničky je před podáním výpovědi zaměstnavatel povinen svému podřízenému nabídnout jiné vhodné místo, tedy takovou práci, kterou může zaměstnanec vykonávat. V případě, kdy se jedná o zaměstnance, který byl do své funkce zvolen nebo jmenován, nekončí odvoláním z této funkce jeho pracovní poměr. "Zaměstnavatel se s ním musí dohodnout na jiné práci, která by odpovídala jeho kvalifikaci. Pokud pro něj takovou práci nemá, je dán výpovědní důvod pro nadbytečnost, ale odstupné v takovém případě nedostane. Dostal by je pouze tehdy, kdyby začal v nové funkci pracovat, ale po určité době by kvůli organizační změně dostal výpověď pro nadbytečnost," uzavírá Zuzana Kotrbancová.
</TEXT>
</DOC>
<DOC>
<DOCID>LN-20021120082</DOCID>
<DOCNO>LN-20021120082</DOCNO>
<DATE>11/20/02</DATE>
<TITLE>
trend
</TITLE>
<TEXT>
Hledala jsem si práci přes internet. Skoro rok jsem každý večer prohlížela různé servery i nabídky firem. Práci jsem nakonec našla přes známého podobné zážitky má celá řada lidí. Hledání práce "naslepo" by měl brzo být konec.
Na přelomu roku chce společnost LMC, která dnes provozuje servery nabízející práci jobs.cz a prace.cz, prorazit s novinkou v oblasti hledání práce. Měla by pomoci všem zúčastněným stranám při výběru toho správného zaměstnance i zaměstnavatele. Aplikace s pracovním názvem G2 má podle jejích "otců" Jiřího Navrátila a Libora Malého nasměrovat nabídky podniků a firem přímo konkrétním uchazečům. "Dříve bylo těžké vůbec najít vhodného uchazeče na určitou pozici. V současné době není problém lidi najít, ale z toho množství vybrat správného uchazeče," myslí si Malý. Každý ze zaregistrovaných zájemců by měl dostávat jen ty nabídky, které odpovídají jeho zkušenostem, znalostem i zájmům. Pomoci mu mají internetové životopisy. "Každý zájemce bude mít možnost vytvořit si podle svých schopností ovládat počítač tři druhy životopisu: od toho klasického, nejjednoduššího až po barevné texty s originální fotografií," říká Malý. "Záležet by při tvorbě životopisu mělo samozřejmě zejména na tom, do jaké společnosti se hlásíte. Životopis pro reklamní agenturu bude jistě vypadat jinak, než když budete usilovat o místo bankovního úředníka. Systém jednoduše napomáhá tomu, aby uchazeči neposílali stejné životopisy do různě zaměřených podniků," vysvětluje.
</TEXT>
<HEADING>
Vyplatí se být pravdomluvný
</HEADING>
<TEXT>
Životopis, který zůstane uložen v systémové databázi, bude mít uchazeč možnost kdykoliv doplnit či aktualizovat. Informace uvedené v elektronickém curiculu vitae budou potom rozhodovat o tom, jaké nabídky uchazeč o práci dostane. Společnosti, které se do systému zalogují, budou totiž přímo oslovovat pouze ty klienty, jejichž životopisy odpovídají jejich požadavkům. Kdo bude životopis přikrašlovat nebo v něm nebude říkat tak docela pravdu, bude na tom stejně jako nyní - riskuje ztrátu času i energie na pohovorech, ze kterých pro něj "nic nekouká". "Jestliže někdo přece jenom uvede data, která nejsou pravdivá, dostane potom zákonitě nabídky, které ho nezaujmou. A on bude se službou samozřejmě nespokojený," shrnuje Navrátil. Případné nabídky zaměstnání dostane klient do své speciální e-mailové schránky. Tu společně s heslem získá při přihlášení do systému. A kolik bude zařazení do databáze stát potenciálního klienta zájemce o zaměstnání? Základní služby bude společnost poskytovat zdarma. Firmy si budou své prezentace a inzeráty samozřejmě platit. Tarify se pohybují od zhruba patnácti set korun za jeden inzerát až po milionové částky za komplexní služby. Nechávat svá data volně přístupná komukoli? To může odradit řadu lidí. Systém by měl být maximálně chráněn. "Připravujeme bezpečnostní audit podle platných standardů Evropské unie," říká Navrátil.
Životopis, který zůstane uložen v systémové databázi, bude mít uchazeč možnost kdykoliv doplnit či aktualizovat. Informace uvedené v elektronickém curiculu vitae budou potom rozhodovat o tom, jaké nabídky uchazeč o práci dostane. Společnosti, které se do systému zalogují, budou totiž přímo oslovovat pouze ty klienty, jejichž životopisy odpovídají jejich požadavkům. Kdo bude životopis přikrašlovat nebo v něm nebude říkat tak docela pravdu, bude na tom stejně jako nyní - riskuje ztrátu času i energie na pohovorech, ze kterých pro něj "nic nekouká". "Jestliže někdo přece jenom uvede data, která nejsou pravdivá, dostane potom zákonitě nabídky, které ho nezaujmou. A on bude se službou samozřejmě nespokojený," shrnuje Navrátil. Případné nabídky zaměstnání dostane klient do své speciální e-mailové schránky. Tu společně s heslem získá při přihlášení do systému. A kolik bude zařazení do databáze stát potenciálního klienta zájemce o zaměstnání? Základní služby bude společnost poskytovat zdarma. Firmy si budou své prezentace a inzeráty samozřejmě platit. Tarify se pohybují od zhruba patnácti set korun za jeden inzerát až po milionové částky za komplexní služby. Nechávat svá data volně přístupná komukoli? To může odradit řadu lidí. Systém by měl být maximálně chráněn. "Připravujeme bezpečnostní audit podle platných standardů Evropské unie," říká Navrátil.
</TEXT>
</DOC>
<DOC>
<DOCID>LN-20021120083</DOCID>
<DOCNO>LN-20021120083</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
V rámci projektu MATRA připravuje Národní ústav odborného vzdělávání a nizozemské ministerstvo hospodářství a zahraničních věcí dvouletý projekt Sociální partnerství v odborném vzdělávání. Hlavním cílem tohoto projektu je zapojení možných zaměstnavatelů do tvorby vzdělávacích programů středních odborných škol. Tyto školy by podle programu měly studentům nabídnout širší všeobecné vzdělání, aby se mladí lidé mohli lépe rekvalifikovat. Flexibilita a schopnost učit se jsou podle tvůrců projektu totiž nejčastějším požadavkem zaměstnavatelů. "Nejdůležitější vliv na efektivitu odborného vzdělávání má spolupráce školské sféry a sociálních partnerů v příslušném oboru," vysvětluje Miroslav Kadlec, koordinátor činnosti oborových skupin v Národním ústavu odborného vzdělávání. Prvními obory, v nichž česká strana aplikuje zkušenosti nizozemských kolegů, jsou obchod, elektrotechnika a průmysl. "V oblasti elektrotechniky již byli zaměstnavatelé do programu zapojeni a obě strany tedy už mají zkušenosti. Potravinářský průmysl zahrnuje mnoho technologicky rozdílných oborů a řešíme zde otázku kompatibility norem s Evropskou unií. Obchod zaměstnává značné množství lidí s jinou původní kvalifikací, a proto se musí vyrovnávat s otázkami dalšího vzdělávání nastupujících pracovníků," vysvětluje výběr "pilotních" oborů Petr Viceník z Národního ústavu odborného vzdělávání.
</TEXT>
</DOC>
<DOC>
<DOCID>LN-20021120084</DOCID>
<DOCNO>LN-20021120084</DOCNO>
<DATE>11/20/02</DATE>
<TITLE>
Pokud automobil parkuje přes zimu venku, měl by se řádně ošetřit * V zimě nejvíce trpí lak karoserie
</TITLE>
<TEXT>
Minimálně 500 korun zaplatí zájemce za měsíční pronájem garáže. Ve velkých městech je tato částka i několikanásobně vyšší.
S prvním sněhem přibudou motoristům další starosti. Každé ráno zbavit auto čerstvě napadaného sněhu, odstranit námrazu ze skel, rozmrazit zámky u dveří a kufru, mnozí budou mít potíže i s nastartováním... Ve výbavě každého řidiče by tak před zimou neměla rozhodně chybět škrabka, smetáček ani rozmrazovač zámků. Výhodu mají v zimě majitelé garáží, kterým tyto starosti odpadnou.
</TEXT>
<HEADING>
Garážované auto v zimě tolik netrpí
</HEADING>
<TEXT>
Garáž ušetří i karoserii automobilu, který tak není zbytečně vystavován nepříznivému zimnímu počasí. "Samozřejmě je lepší, pokud automobil může parkovat v garáži. Je méně vystavován vnějším nepříznivým vlivům, a tím se prodlužuje jeho životnost", říká Pavel Hejda z autosalonu Auto Jarov. "Nejvíce náchylná ke korozi je karoserie. Sůl, chemické posypy, ostré sluníčko a odlétávající kamínky, to vše se projeví na laku vozu. Současná nová auta jsou však daleko odolnější než vozy vyráběné před deseti lety. Dnešní karoserie jsou již celopozinkované, vydrží toho tedy daleko více než před deseti lety. Výrobci si proto mohou dovolit na karoserii poskytnout klidně i desetiletou záruku, ať vůz stojí přes zimu venku či v garáži", dodává Hejda. Pokud není o lak dobře postaráno, rozdíly mezi garážovaným a negarážovaným vozem jsou po zimních měsících podle odborníků přesto patrné. "Když na jaře vykupujeme vozy, je ve většině případů jasně poznat, jak velké následky na autě zima zanechala. Nejvíce samozřejmě trpí lak a karoserie, u negarážovaného a neudržovaného vozu bývá matný lak a rozdíly se najdou i u prahů, výfuku, i v takových maličkostech, jako jsou gumičky stěračů," vysvětluje Tomáš Lachout, manažer výkupu z autobazaru AAA Auto Praha. Pokud parkuje automobil přes zimu v garáži, ideální podle expertů je, aby garáž byla nevytápěná a dobře odvětrávaná.
</TEXT>
<HEADING>
Garáž za cenu nového automobilu
</HEADING>
<TEXT>
Sehnat v současné době garáž by neměl být problém. Realitní kanceláře registrují dostatek nabídek po celé republice. Největší nabídka je samozřejmě ve velkých městech. V Praze lze garáž celkem jednoduše koupit i pronajmout. Ceny se však značně liší podle umístění garáží, rozdíly dosahují v hlavním městě až 200 tisíc korun. "V Praze lze garáž běžných rozměrů (cca 20 m 2) pořídit již za 120 tisíc korun. Kupující ale musí počítat s tím, že se bude nacházet v okrajové části města," říká Jitka Sádlová z realitní kanceláře Pokorný. "Naproti tomu v centru a jeho okolí za garáž zaplatíte i 360 tisíc," dodává Sádlová. Nejlevněji se garáže prodávají v ostravském kraji. Zde se cena pohybuje mezi 70 a 90 tisíci korun. V brněnském kraji zaplatíte za garáž od 140 do 230 tisíc Kč, na Karlovarsku pak 100 až 170 tisíc Kč. V ostatních krajích naší republiky se ceny pohybují v rozmezí od 90 do 170 tisíc Kč. Podobná situace platí i v oblasti pronájmů. Nejvíce zaplatí zájemci o garáž opět v Praze, a to mezi 1300 a 4000 korun za měsíc. V Brně pak tato částka činí 1000 až 1200 Kč, v ostatních krajích se cena za měsíční pronájem pohybuje mezi 600 a 1000 Kč. Výjimkou je pouze ostravský a Královéhradecký kraj, kde jsou ceny ještě o 200 až 300 korun nižší.
</TEXT>
<HEADING>
Budou se stavět podzemní garáže?
</HEADING>
<TEXT>
Podle vyjádření pracovníků realitních kanceláří je v současné době, zvláště pak v zimním období, šance koupit solidní garáž za přijatelnou cenu minimální. "Pokud se objeví nabídka na prodej nebo pronájem garáže za alespoň trochu rozumnou cenu, je během jednoho dne pryč," říká expert na obchodování s realitami Jan Březina. Majitelé motorových vozidel tak většinou dál parkují venku před domem, alespoň na vesnicích a v menších městech. Ve větších městech stále více lidí využívá hlídaných parkovišť i možnosti hromadného parkování v patrových garážích. Například brněnská radnice nabízí Brňanům na zimní období kryté parkování na výstavišti. Ceny jsou přijatelné, za den stání zaplatí motoristé 100 Kč, týdenní parkování vyjde na 200 Kč, měsíční pak na 500 Kč. V Ostravě přijde měsíc parkování v krytých garážích na 1100 - 2600 Kč, v Plzni 500 - 1000 Kč. V Praze pak nejsou výjimkou ani částky přesahující 4000 Kč za měsíc. O parkovací místa je přesto značný zájem.
</TEXT>
<HEADING>
V centru Prahy chybí 15 tisíc parkovacích míst
</HEADING>
<TEXT>
Přestože je situace s parkováním v centru hlavního města kritická, ani v budoucnu zřejmě nedojde k jejímu zlepšení. Podle vyjádření pracovníků magistrátu chybí v centru Prahy zhruba 15 tisíc parkovacích míst. S výstavbou dalších parkovišť či garáží se ale nepočítá. "V centru Prahy lze výstavbu parkovacích míst řešit pouze v podzemí. Podzemní garáže jsou ale investičně velice náročné a zájemce o parkovací místo by zde musel za roční pronájem zaplatit okolo 40 tisíc korun. A to samozřejmě neodpovídá dnešním příjmům běžných obyvatel," vysvětluje náměstek primátora Martin Hejl. Na stejný problém naráží město i na pražských sídlištích. Obyvatelé paneláků by za podzemní parkování museli platit stejnou sumu jako za nájem bytu, což samozřejmě nechtějí akceptovat a většinou na to ani nemají.
</TEXT>
<HEADING>
Populární jsou hlídaná parkoviště
</HEADING>
<TEXT>
Velký rozmach v poslední době zaznamenala na sídlištích oplocená a hlídaná parkoviště. Provozující firmy zavádějí na hlídaná místa dokonce pořadníky. "Popularita hlídaných míst stále roste a jsou beznadějně vyprodaná. Na místo se u nás čeká až tři měsíce", říká Miroslav Černý z firmy Besico. Hlavním důvodem obrovského zájmu o taková parkovací místa je jejich příznivá cena. Za měsíc zde majitel auta zaplatí maximálně 500 korun. Jeho auto je navíc pojištěno proti krádeži a poškození na pozemku parkoviště.
Jak se postarat o auto, které parkuje celou zimu venku
* důkladně umýt a vysušit, mytí v zimě autu nevadí, jen je důležité pořádně vysušit všechna místa, včetně prahů * zkontrolovat spodní antikorozní nátěr, případně ho dal obnovit * gumové těsnění ošetřit silikonovým olejem * opravit veškeré šrámy na karoserii, k tomu postačí lak, základní barva nebo tmel * navoskovat karoserii, lze použít tvrdý autovosk (vosk vytvoří na laku ochranný film) * vyměnit gumové břity stěračů (přimrzlé neodtrhávat) * ošetřit chromové a plastové doplňky patřičným přípravkem * samozřejmě doplnit nemrznoucí směsi do ostřikovačů a chladícího systému * doplnit povinnou výbavu o zimní pomůcky (škrabka na sníh a námrazu, smeták, rozmrazovací sprej atd.)
Průměrná cena koupě či pronájmu garáže v jednotlivých krajích
kraj prodej pronájem za měsíc
Karlovarský kraj
</TEXT>
</DOC>
<DOC>
<DOCID>LN-20021120085</DOCID>
<DOCNO>LN-20021120085</DOCNO>
<DATE>11/20/02</DATE>
<TEXT>
V současné době se o agregáty v nových vozech nemusí už takřka pečovat. Úplně stačí včas měnit olej a zkontrolovat další kapaliny. Životnost těchto motorů se počítá na statisíce ujetých kilometrů, i ta se však dá ještě prodloužit. "Rozumnou jízdou můžete životnost motoru prodloužit až o desetitisíce kilometrů. Na druhou stranu agresivní jízda, především v zimním období, může životnost agregátu rapidně snížit," říká Pavel Hejda z Auto Jarov. To se týká především benzinových motorů, které jsou choulostivější než naftové. Nejnáročnější je pro motor provoz za studena, tedy ihned po nastartování, hlavně za nízkých zimních teplot. "Pokud není motor zahřátý na provozní teplotu, jízda brzda-plyn je úplně to nejhorší. Plného výkonu je dobré použít až při pracovní teplotě motoru, ten se zahřeje na 70 - 80 stupňů na rovném úseku během tří kilometrů," vysvětluje Hejda. V zimě nechávají motoristé často zahřát motor na volnoběh. "Tady bych chtěl všechny varovat, neboť volnoběh motoru ubírá na životnosti, ale může poškodit i katalyzátor," varuje Hejda. Navíc se motor při chodu na volnoběh zahřívá daleko pomaleji než za jízdy. Majitelům starších naftových agregátů se doporučuje, aby po dojezdu nechali motor pozvolna vychladnout při chodu na volnoběh. U nových agregátů to nutné není. Je obecně známo, že naftové motory mají větší životnost než benzinové. Podle Hejdy by měli majitelé vozu s naftovým pohonem startovat až po zhasnutí kontrolky žhavení. Ta signalizuje, že žhavící svíčky ukončily svou práci a spalovací prostor je na teplotě, kdy je schopen zapálit vstříknutou naftu. Jinak je zbytečně namáhána baterie. U motorů s přímým vstřikem paliva, je-li motor i baterie v pořádku, je možné startovat prakticky okamžitě. Přesto, že naftové agregáty jsou na studený chod odolnější, i u nich se doporučuje ohleduplná jízda, zejména při rozjezdu. Prudká akcelerace motoru zcela určitě neprospěje.
</TEXT>
</DOC>
<DOC>
<DOCID>LN-20021120086</DOCID>
<DOCNO>LN-20021120086</DOCNO>
<DATE>11/20/02</DATE>
<TITLE>
Test
</TITLE>
<TEXT>
Na rychlost, sportovní eleganci a tradici modelů GT sází pětidveřové provedení třetí generace Opelu Vectra.
Poslední dobou se automobilky snaží zaujmout zákazníky co nejoriginálnější nabídkou. Výjimkou tak není u nových modelů avantgardní design a stále více se začínají prosazovat u zákazníků sportovní modely. Podobnou filozofii zvolili i v Russelsheimu v případě nové vectry. Ta se nejprve představila v polovině roku jako klasický tříprostorový sedan a nyní se na trhu objevila i její pětidveřová verze se splývavou zádí. Narozdíl od sedanu je ale výrazně sportovně laděná. Pětidveřový liftback dostal dokonce označení GTS, čímž má navázat na odkaz sportovních modelů GT (Grand Turismo). Ty se těšily velké popularitě v nedávné minulosti, mezi nejznámějšími jmenujme alespoň Opel Commodore GS/E či modely Monza, Manta a Calibra. Právě calibru by měla ve střední třídě zastoupit Vectra GTS. Přestože sedan i liftback vycházejí ze stejného základu, designérům se podařilo modelu GTS vtisknout odlišnou tvář. GTS díky elegantně klenuté střeše připomíná spíše čtyřdveřové kupé a působí agresivněji. Na tom má lví podíl především jinak tvarovaný přední nárazník s většími otvory pro přívod vzduchu, přední světlomety s černým orámováním a kruhové mlhovky. Na zádi upozorňuje na dynamiku vozu spojler integrovaný do pátých dveří a dvojitá oválná koncovka výfuku. Ve sportovním duchu se nese samozřejmě i interiér vectry. Čtyřramenný volant ze sedanu nahradil tříramenný, zaujmou sportovní sedadla s výrazným bočním vedením. Lze je nastavovat nejen výškově, ale i naklápět směrem vpřed či vzad, nechybí bederní opěrka a řidič si může i prodloužit sedák. Optimální polohu za volantem tak snadno nalezne každý, na delších cestách bylo příjemné i tužší polstrování, které zamezovalo únavě. Prostor na zadních sedadlech je omezenější pouze pro vyšší postavy v oblasti hlavy kvůli svažující se střeše. Zavazadelník nabízí slušný objem 500 l, přístup k němu je navíc dobrý díky vysoko výklopným pátým dveřím. Prostor lze zvětšit sklopením zadního děleného sedadla. Příjemně interiér překvapí kvalitou dílenského zpracování i použitými materiály. Prvky z matového chromu nejen na budících a řadicí páce dokreslují sportovní atmosféru, přístrojová deska by možná snesla více nápadu a méně ostrých hran. Ovládání blinkrů a stěračů pomocí dotykových přepínačů nám přišlo zbytečně krkolomné a museli jsme si na něj poměrně dlouho zvykat, jinak nebylo vectře co vytknout.
Čtyři motory a přes dvě stě koní pod kapotou
Ve snaze uspokojit individuální požadavky různorodých zákazníků nabízí Opel u vectry řadu karosářských variant i motorů. V příštím roce se vectra objeví pod názvem Signum ještě jako luxusní velkoprostorový van, přibude i provedení kombi. Pro řadu GTS je určena čtveřice motorů. Jediným vznětovým agregátem v nabídce je turbodiesel 2,2 DTI s přímým vstřikováním, jenž poskytuje výkon 92 kW (125 k). Ze zážehových jednotek se pod kapotou může objevit osmnáctistovka s výkonem 90 kW (122 k) nebo benzinový čtyřválec o objemu 2,2 ls výkonem 108 (147 k). My jsme vyzkoušeli vrcholný šestiválec 3,2 V6. Agregát nabídne sytý zvuk a velice kultivovaný chod. Jeho síla 211 koní se začíná projevovat již v nízkých otáčkách, obdivuhodný je zátah po překročení hranice 4000 1/min. Manuální pětistupňová převodovka je vhodně odstupňovaná a řazení přesné. Šestiválec si samozřejmě žádá i větší přísun paliva, my jsme naměřili průměrnou spotřebu 11,3 litru na 100 km. Sportovnímu charakteru vozu odpovídá interaktivní podvozek IDS. Řada jeho dílů je z hliníku, má například i víceprvkovou zadní nápravu typu multi-link a spolupracuje s elektrohydraulickým posilovačem řízení, jenž mění účinek podle pokynů elektronické řídící jednotky. Tužší odpružení i mírně snížená světlá výška oproti sedanu dovolují GTS daleko ostřejší zacházení. Suverénně se chová v ostrých zatáčkách, posádka má ale dostatek komfortu i na méně kvalitních vozovkách. V případě problému je připraven zasáhnout elektronický stabilizační systém ESP Plus, který dokáže přibrzdit až tři kola najednou. Brzdy by mohly mít o něco rychlejší nástup, účinek ale neztrácely. Cena Opelu Vectra GTS začíná na českém trhu na částce 749 900 Kč (verze 1.8 16V). V základní výbavě najdeme šest airbagů, ESP, elektrické ovládání oken a vyhřívaných zrcátek, manuální klimatizaci či sportovní doplňky.
Opel Vectra GTS 3.2 V6
Rozměry: 4596x1798x1460 mm
Rozvor: 2700 mm
Hmotnost: 1390/475 kg (celková/užitečná)
Motor: zážehový šestiválec o objemu 3175 cm 3
Maximální výkon: 155 kW (211 k) při 6200 1/min
Největší točivý moment: 300 Nm při 4000 1/min
Nejvyšší rychlost: 248 km/h
Zrychlení 0 - 100 km/h: 7,5 s
Spotřeba paliva (město/mimo město/kombinace): 14,3/ 7,6/ 10,1 l/100 km
Objem zavazadlového prostoru: 500 l
Objem palivové nádrže: 61 l
Základní cena v ČR: 749 900 Kč
Cena modelu 3.2 V6: 879 900 Kč
</TEXT>
</DOC>
<DOC>
<DOCID>LN-20021120087</DOCID>
<DOCNO>LN-20021120087</DOCNO>
<DATE>11/20/02</DATE>
<TITLE>
Novinka
</TITLE>
<TEXT>
Na moderní sportovní design, dynamiku, nízkou hmotnost a špičkovou elektroniku sází nová vlajková loď ingolstadtské automobilky Audi.
Nové Audi A8 si v Česku právě odbývá náročný křest. Spolu s několika modely předchozí generace tvoří totiž část oficiální flotily summitu NATO v Praze a pro nejvyšší státní představitele je připraveno celkem pětapadesát luxusních limuzín. Nové A8 má na českém trhu konkurovat především mercedesu třídy S či BMW řady 7. Své zákazníky chce oslovit tradičním vzhledem v duchu audi - výrazná kola s velkým průměrem, nízká příď a zřetelně stoupající křivka boků spolu s malými převisy karoserie pak vypovídají o dynamických ambicích modelu. Konečně i pod kapotou se objevují agregáty, jejichž parametry a výkony lze označit za sportovní. Zákazníci mohou volit ze dvou osmiválců. První má objem 3,7 l, výkon 206 kW (280 k) a maximální točivý moment 360 Nm při 3750 1/min. Objem druhého motoru činí 4,2 l, výkon 246 kW (335 k) a nejvyšší točivý moment udává hodnota 430 Nm při 3500 1/min. S oběma motory dosáhne Audi A8 nejvyšší rychlosti 250 km/h - na této hranici je elektronicky omezeno. Model s motorem 3.7 V8 zrychlí z 0 na 100 km/h během 7,3 s, silnější verze s motorem 4.2 V8 pak za 6,3 s. Od příštího roku bude v nabídce také slabší šestiválec, nový desetiválcový turbodiesel a vrcholný dvanáctiválec W 12. Výkon obou motorů se přenáší na všechna čtyři kola prostřednictvím systému quattro, nechybí ani nová šestistupňová automatická převodovka s možností manuálního řazení rychlostních stupňů. Plynové pérování pak zajišťuje perfektní tlumení nerovností a díky čtyřem modům lze měnit jak tuhost podvozku, tak světlou výšku v rozmezí 95 - 145 mm. I nová A8 se může pochlubit celohliníkovou konstrukcí a použitím nejmodernější dostupné techniky. Přední xenony v sobě například ukrývají přídavné reflektory, které svítí do zatáčky. Po natočení kol nebo zapnutí blikačů se aktivují samostatné světelné zdroje, které osvětlují vozovku ve velmi širokém úhlu. U zadních svítilen nahradily klasické žárovky diody s lepší svítivostí a delší životností, které se rozsvítí již během 1 ms. Ke spuštění motoru stačí stisknout tlačítko snímající otisk prstu. Počítač podle něj zjistí, kdo právě usedl za volant, a samočinně se nastaví dříve uložené parametry sedadla, zrcátek a volantu. Nechybí čtyřzónová samočinná klimatizace ani vysunovací obrazovka uprostřed palubní desky, která slouží jako výstup navigace na bázi DVD a výrazně napomáhá ovládání auta. Téměř všechny prvky totiž řídí centrální elektronický systém MMI. Cena slabší verze s motorem 3.7 V8 v ČR činí 2 260 000 korun, u silnější verze je to ještě o 200 tisíc více. Součástí sériové výbavy jsou např. boční i hlavové airbagy, ESP, pneumatické pérování, automatická klimatizace, multifunkční volant, tempomat, MMI apod.
</TEXT>
</DOC>
<DOC>
<DOCID>LN-20021120088</DOCID>
<DOCNO>LN-20021120088</DOCNO>
<DATE>11/20/02</DATE>
<TITLE>
Hra o propuštěných manažerech rozšiřuje přitažlivý repertoár brněnského HaDivadla
</TITLE>
<TEXT>
Hra Top Dogs současného švýcarského dramatika Urse Widmera vznikla "na míru" curyšskému Neumarkt Theater a má za sebou několik desítek uvedení v evropských divadlech.
Hra představuje z nezvyklého úhlu svět vysokého managementu. Jejími hrdiny jsou propuštění "velcí šéfové" a dějištěm kancelář pro "outplacement" - agentura poskytující nezaměstnaným vrcholovým manažerům nejen zprostředkování nového místa, ale i psychoterapeutické služby. A také infrastrukturu navozující pocit, že důvěrně blízké prostředí své kanceláře nikdy neopustili. Widmerově hře nechybí ironický odstup, s nímž nahlíží na svět vzývající s náboženským zápalem jména gigantických firem a závratné sumy. Autor se současně snaží o zachycení reálných krizí podobně postižených jedinců (jako podklad ke hře udává skutečné rozhovory s nezaměstnanými manažery is poradci) a doplňuje tak řadu svých společensky angažovaných dramat.
</TEXT>
<HEADING>
Česko-slovenský outplacement
</HEADING>
<TEXT>
Zatímco v curyšské první verzi Top Dogs se některé scény hrály v místním dialektu, zvolil Jiří Pokorný pro brněnskou inscenaci kombinaci češtiny a slovenštiny. Ve slovenštině hrají nejen místní - Ela Lehotská a Ján Sedal - ale i hostující člen činohry Slovenského národního divadla Richard Stanke. Pokorného inscenace se až na malé změny a přesuny ve stavbě textu drží předlohy, výsledkem je ale obraz mnohem ironičtější. Svět top manažerů jako by nutkal k zúčtování s obrazem supermana s pozitivním myšlením, naučeným úsměvem a krizemi řešenými na psychoanalytickém lůžku. Přestože režisér těží z textu maximum ironie a vtipu, když proměňuje manažery v komicky dětinské bytosti oddávající se podivným obřadům a hříčkám, dokáže ladění inscenace přirozeně zlomit do vážné polohy představující tyto umělé figurky jako obnažené bytosti, jejichž problémy jsou obecně lidské. Sestava nezaměstnaných šéfů zahalených do masek zdánlivě trvající úspěšnosti a manažerské hantýrky (v českém kontextu fungující jako přímý výsměch zběsilému porevolučnímu světáctví) se podrobuje tragikomickým procedurám outplacementu, dojímá se při pop hitech (píseň Hany Zagorové Maluj zase obrázky velebící chudobu má zjevný terapeutický účinek), učí se správně chodit, vhodně se oblékat. Vše proto, aby ztracenou identitu našla opět v některém zvučně znějícím jméně nadnárodní firmy. Ve skupince nechybí mladá dáma v bezchybném rudém kostýmku a nalíčení (Ela Lehotská), dokonalé zosobnění chladu a ukrývaných emocí. V blízkém kontaktu s diváky si může dovolit rozehrát škálu křečovitých úsměvů prozrazujících skryté city a dokonale ji využívá. Stejně umělá gesta a jazyk úspěšných patří i k ostatním, naučeně sebevědomé "školitelce" Paní Wrage (Marie Ludvíková), i zúčastněným pánům: bezcitnému Bihlerovi (Ján Sedal) nebo energickému milovníkovi drahých aut Neuenschwanderovi (Richard Stanke). Masky strhne až výstup plačtivého Krauseho (vynikající Roman Slovák), kterého psychodramatické přehrávání vlastního propuštění zlomí natolik, že vyvolá vlnu otevřenosti i u ostatních. Protipólem stálé přetvářky jsou monology pronášené v intimní blízkosti diváků, z nichž žádný není určený pro všechny, každý má pouze svůj okruh svědků (postup Widmerem uplatněný v jiné části hry zde účinně a nenásilně dává vyznít tragikomickému základu hry). Kancelář outplacementu zbudovaná v komorním, konkrétně pro tuto inscenaci nedostačujícím sále HaDivadla, má své kouzlo. Miniaturní prostor se stal zdrojem atmosféry trapnosti, v níž zaměstnankyně agentury s klienty manipuluje, i příležitostí ke zdařilým gagům (obraz Sny, zde řešený jako psychoanalytické sezení, s karimatkami, pro jejichž rozložení se místo ne a ne najít, režisér půvabně rozehrává do nekonečných variant). HaDivadlo připravilo herecky přitažlivou inscenaci dobře zvoleného současného titulu. Po úspěších s moderní coolness dramatikou i původními autorskými projekty minulé sezony jsou Top Dogs dalším rozšířením kvalitního repertoáru, který patří k tomu nejlepšímu, co lze v brněnské činohře vidět.
Urs Widmer: Top Dogs
Režie: Jiří Pokorný
Scéna: Tomáš Rusín
Kostýmy: Andrea Králová
Hudba: Mário Buzzi
HaDivadlo Brno, premiéra 8. 11. 2002
</TEXT>
</DOC>
<DOC>
<DOCID>LN-20021120089</DOCID>
<DOCNO>LN-20021120089</DOCNO>
<DATE>11/20/02</DATE>
<TEXT>
LOS ANGELES - Ve věku 74 let zemřel v noci na úterý náhle ve svém domě v Beverly Hills známý americký herec James Coburn. Oznámil to jeho manažer Hillard Elkins, podle něhož Coburna postihl těžký infarkt ve chvíli, kdy doma s manželkou poslouchal hudbu. Herec byl okamžitě převezen do nemocnice, tam však lékaři mohli již jen konstatovat smrt. Coburn se narodil 31. srpna 1928 ve městě Laurel v americkém státě Nebraska. Debutoval v roce 1959 ve westernu Na vlastní pěst a již v následujícím roce získal slávu jednou z hlavních rolí ve filmu Sedm statečných, kde se objevil po boku Yula Brynnera, Steva McQueena, Charlese Bronsona nebo Horsta Buchholze. Westernovému žánru zůstal věrný po většinu své kariéry, vrcholného ocenění v podobě Oscara se však dočkal až v roce 1999 za vedlejší roli ve snímku Soužení (Affliction). V tomto filmu hrál alkoholika, jehož syny představovali Nick Nolte a Willem Dafoe. V amerických kinech je nyní promítán film Muž z Elysejských polí, v němž hraje umírajícího spisovatele, začátkem roku se objevil v překvapivě úspěšném nezávislém snímku Sněžní psi.
</TEXT>
</DOC>
<DOC>
<DOCID>LN-20021120090</DOCID>
<DOCNO>LN-20021120090</DOCNO>
<DATE>11/20/02</DATE>
<TITLE>
Podkovaná blecha
</TITLE>
<TEXT>
Stovku fejetonů publicisty Rudolfa Křesťana ilustrovaných Magdou Křesťanovou obsahuje knížka z Nakladatelství Andrej Šťastný. Fejeton je žánr s denním určením. Jen nemnoho autorů si může dovolit nabídnout čtenáři svá dílka na pomezí publicistiky a literatury i ex post. Rudolf Křesťan k nim patří. Soubor "100 úsměvných fejetonů", jež vznikaly v rozmezí dvaceti let, předkládá zamyšlení nad "skutečnostmi mizejícími, novými i trvajícími". Ve všech je zřetelný svěží Křesťanův jazyk a schopnost postřehu detailů. Příznivci textů, jež z tiskovin pomalu mizejí, si mohou Křesťanovy fejetony dávkovat podle okamžité potřeby. Jinak ostatně fejetony konzumovat nelze. šv
</TEXT>
<HEADING>
Born To Reign
</HEADING>
<TEXT>
Nové album rapera Willa Smithe, známého i jako herce z populárního filmu Muži v černém, vydala společnost Sony Music. Od alba milionáře Smithe pochopitelně nelze očekávat, že jeho hudba bude autentickým "hlasem z ulice", tedy tím, čím hip hop a rap původně byl. Je pro něj dnes spíše výrazovou formou, kterou praktikuje v rámci všeobecně přijatelného mainstreamu. V těchto Smithových písních nenajdeme žádné tvrdé samply ani přemíru "silných slov", pro tento žánr ve své ryzí podobě tolik příznačných. Smith dbá na to, aby neurazil ani posluchače, který jeho prostřednictvím přichází s rapem do kontaktu poprvé. ob
Nové album rapera Willa Smithe, známého i jako herce z populárního filmu Muži v černém, vydala společnost Sony Music. Od alba milionáře Smithe pochopitelně nelze očekávat, že jeho hudba bude autentickým "hlasem z ulice", tedy tím, čím hip hop a rap původně byl. Je pro něj dnes spíše výrazovou formou, kterou praktikuje v rámci všeobecně přijatelného mainstreamu. V těchto Smithových písních nenajdeme žádné tvrdé samply ani přemíru "silných slov", pro tento žánr ve své ryzí podobě tolik příznačných. Smith dbá na to, aby neurazil ani posluchače, který jeho prostřednictvím přichází s rapem do kontaktu poprvé. ob
</TEXT>
</DOC>
<DOC>
<DOCID>LN-20021120091</DOCID>
<DOCNO>LN-20021120091</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Dnes ve 12 hodin se ve foyeru Národního divadla uskuteční poslední rozloučení s Miroslavem Frydlewiczem, jenž zemřel 13. listopadu ve věku 68 let. Frydlewicz byl sólistou opery Národního divadla v letech 1965 až 1992. Od lyrického oboru se postupně vypracoval až k oboru dramatickému. První pěvcovou pražskou rolí byl Don Ottavio v Mozartově Donu Giovannim roku 1965. Později zpíval dokonce Wagnerova Lohengrina. V letech 1966 až 1968 hostoval Frydlewicz v Prodané nevěstě a v Madame Butterfly v berlínské Státní opeře a současně v Lipsku ve Wagnerově Valkýře. Jeho poslední rolí v Národním divadle byl roku 1990 part Velkého vězně v Janáčkově opeře Z mrtvého domu.
</TEXT>
</DOC>
<DOC>
<DOCID>LN-20021120092</DOCID>
<DOCNO>LN-20021120092</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
"Nejlepší cikánská kapela na světě," jak nazval britský deník The Independent kapelu Taraf de Haidouks, vystoupí dnes v 19 hodin v pražském klubu Roxy. První romská cimbálovka, která účinkovala na festivalech WOMAD, dobyla Evropu i Ameriku. Vystupovala s Kronos Quartetem v Londýně i na lisabonském Expu. Do televizního pořadu si je pozval světoznámý houslista sir Yehudi Menuhin, filmový režisér Tony Gatlif je uvedl ve své romské epopeji Latcho Drom, Johnny Depp zve skupinu do Hollywoodu na soukromé večírky.
</TEXT>
</DOC>
<DOC>
<DOCID>LN-20021120093</DOCID>
<DOCNO>LN-20021120093</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Abbé Libánský, vídeňský umělec českého původu, pořádá zítra v 11 hodin provokativní akci na rakousko-české hranici. U hraničního přechodu Slavonice/Fratres bude v poli nad celní stanicí "vyznačena" v délce asi 300 metrů rakousko-česká státní hranice z 200 sádrových hlav prezidenta Beneše. Tímto projektem chce prý Libánský "především varovat před novou hranicí, která mezi Rakouskem a Českou republikou vzniká, a podpořit lepší dialog mezi oběma sousedy." Současná diskuse o Benešových dekretech podle Libánského ukazuje, jak snadno se populistům na obou stranách hranice daří otrávit vzájemné vztahy a vytvářet klima nedůvěry, nejistoty a agrese. "Benešova hlava je zvolena jako "hmatatelný" symbol pro všechny hranice - ty fyzické, stejně jako hranice, které vznikají v hlavách lidí," uvádí Libánský.
</TEXT>
</DOC>
<DOC>
<DOCID>LN-20021120094</DOCID>
<DOCNO>LN-20021120094</DOCNO>
<DATE>11/20/02</DATE>
<TITLE>
Stačí zadat jméno hlavní a vedlejší postavy a místo, odkud pocházejí. Během deseti minut pak vznikne přibližně třicetistránková barevně ilustrovaná kniha v pevných deskách, která se od těch běžných na první pohled ničím neliší.
</TITLE>
<GEOGRAPHY>PRAHA</GEOGRAPHY>
<TEXT>
Knihy na zakázku mají vlastnosti normálních publikací, srovnatelná je dokonce i cena. Jen hrdinové se jmenují vždy tak, jak si přeje zákazník. Pokaždé jiný je i název - může znít například Jana Nováková v Zemi draka. Příběhy o dětských hrdinech v zoo, za polárním kruhem nebo třeba v džungli vznikají díky speciálnímu softwaru, jehož česká verze vznikla v nakladatelství Modrý slon. To dokonce neusiluje jen o dětské čtenáře - dospělým nabízí speciální osobní výtisk Kámasútry. Vydávání knih přizpůsobených přání zákazníka se začalo rozvíjet nejprve ve Spojených státech, poté co laserové tiskárny umožnily rychlý a kvalitní tisk. Původně se tiskly pouze prosté texty, později přibyly i ilustrace a pevná vazba. V Evropě je podobná možnost rozšířená například v Německu nebo ve Španělsku. V České republice lze takovou knihu získat u zhruba sedmdesáti držitelů licence. "Čtenáři většinou reagují nadšeně," říká Marek Halfar z nakladatelství Modrý slon. "I když samozřejmě některé děti protestují, že v Číně nikdy nebyly..."
PRAHA - Knihy na zakázku mají vlastnosti normálních publikací, srovnatelná je dokonce i cena. Jen hrdinové se jmenují vždy tak, jak si přeje zákazník. Pokaždé jiný je i název - může znít například Jana Nováková v Zemi draka. Příběhy o dětských hrdinech v zoo, za polárním kruhem nebo třeba v džungli vznikají díky speciálnímu softwaru, jehož česká verze vznikla v nakladatelství Modrý slon. To dokonce neusiluje jen o dětské čtenáře - dospělým nabízí speciální osobní výtisk Kámasútry. Vydávání knih přizpůsobených přání zákazníka se začalo rozvíjet nejprve ve Spojených státech, poté co laserové tiskárny umožnily rychlý a kvalitní tisk. Původně se tiskly pouze prosté texty, později přibyly i ilustrace a pevná vazba. V Evropě je podobná možnost rozšířená například v Německu nebo ve Španělsku. V České republice lze takovou knihu získat u zhruba sedmdesáti držitelů licence. "Čtenáři většinou reagují nadšeně," říká Marek Halfar z nakladatelství Modrý slon. "I když samozřejmě některé děti protestují, že v Číně nikdy nebyly..."
</TEXT>
</DOC>
<DOC>
<DOCID>LN-20021120095</DOCID>
<DOCNO>LN-20021120095</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
The Kinlochard Ceilidh Band, skupina tradiční keltské hudby ze Skotska, se představí 28. listopadu od devatenácti hodin v pražském Paláci Akropolis. Kapela, v jejíž sestavě převládají dudy, housle a akordeon, vznikla v roce 1984 a své nezvyklé jméno dostala podle vesnice v oblasti Loch Ard, ze které pochází většina jejích členů. V repertoáru má nejen keltské skladby, ale i hudbu Irska, Bretaně i vlastní tvorbu. Kapela The Kinlochard Ceilidh Band má na kontě tři alba (nejznámější z nich je Spirit of Freedom z roku 1997, oslavující skotského národního ducha), v minulých letech vystoupila na turné ve Spojených státech, Skandinávii, Singapuru i na Novém Zélandu.
</TEXT>
</DOC>
<DOC>
<DOCID>LN-20021120096</DOCID>
<DOCNO>LN-20021120096</DOCNO>
<DATE>11/20/02</DATE>
<TITLE>
Skladatel a producent John Parish se představí v Praze
</TITLE>
<TEXT>
Nestává se často, aby se na koncertní turné vydal člověk, který se proslavil především jako producent. Jsou však i výjimky - jednou z nich je britský multiinstrumentalista a skladatel John Parish, známý zejména z desek zpěvačky Polly Jean Harveyové. Jeho devítičlenný orchestr bude v pátek hostit pražský Palác Akropolis.
PRAHA - Producentská proslulost Johna Parishe nespadla z nebe. Jako hudebník byl tento hráč na strunné, klávesové, dechové i bicí nástroje součástí britské klubové scény už v 80. letech. Právě koncem této dekády coby člen kapely Automatic Dlamini potkal tehdy osmnáctiletou P. J. Harveyovou a budoucí dvojice si poprvé vyzkoušela spolupráci. K jejímu naplnění však došlo až v polovině 90. let, po opětovném setkání. Z Harveyové už byla úspěšná a respektovaná hvězda, hledající producenta pro své chystané třetí album. John Parish nakonec nahrál na To Bring You My Love podstatnou část instrumentálních partů a byl producentem celého alba. Úspěch nahrávky (Album roku 1995 v řadě odborných anket včetně amerického Rolling Stone) vedl k pokračování spolupráce - tentokrát na projektu, který byl rovnocenným dílem obou hudebníků. Dvanáct Parishových skladeb zaujalo Harveyovou natolik, že k instrumentálním základům, nahraným kompletně autorem, napsala texty a nazpívala vokální party. Album, jež je dodnes nejznámější Parishovou vizitkou a do značné míry také vzorkem jeho rukopisu, pohybujícího se mezi komorními akustickými polohami a rockovými hluky, stejně jako až vizuální drobnokresbou a bluesovou atmosférou, dostalo název Dance Hall At The Louse Point a stalo se mj. i základem scénického baletního představení. Díky těmto muzikantským a producentským úspěchům Parishova proslulost rostla a jeho diář se začal zaplňovat dalšími nabídkami. Skupiny 16 Horsepower, Giant Sand, Sparklehorse či Eels, ale také opět P. J. Harveyová (Is This Desire?) se mohou pyšnit vkusnou a nápaditou Parishovou produkcí i jeho autorskými či instrumentalistickými příspěvky. Jako by pro samou práci pro druhé nezbýval Johnu Parishovi čas na vlastní projekty. První sólové album vydal až v roce 1998. A protože je, jak již bylo naznačeno, Parishova hudba jako stvořená k vizuálnímu zpracování, nepřekvapí, že jde o soundtrack filmu Rosie belgického režiséra Patrice Toye. V podobném náladovém duchu se nese i letošní Parishova sólová "dvojka" s názvem How Animals Move. Na té se již vedle autora, hrajícího zejména na kytaru, podílel i jeho devítičlenný ansámbl, se kterým právě podniká evropské koncertní turné. Jeho hráčskou ozdobou je kytarista Adrian Utley, člen slavné britské taneční kapely Portishead. Bude zajímavé se v Akropoli na vlastní uši přesvědčit, jak jeden z nejzajímavějších současných producentů pracuje pouze sám za sebe.
</TEXT>
</DOC>
<DOC>
<DOCID>LN-20021120097</DOCID>
<DOCNO>LN-20021120097</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Světoznámý britský autor fantasy literatury Terry Pratchett, kterého nadchla inscenace Soudných sester v Divadle v Dlouhé, pomáhá při obnově povodní zničeného divadla. Osobně zaslal postižené scéně 1000 liber a podpořil internetovou tombolu, jejíž výtěžek - 1500 liber - byl rovněž poukázán na povodňové konto. Vylosovaní výherci získali originály pratchettovských ilustrací. Kromě toho povolil českému Klubu Terryho Pratchetta uspořádat ojedinělou aukci ve prospěch divadla. Aukce proběhne 4. prosince 2002 na serveru iDNES, který disponuje potřebným softwarem, umožňujícím ověřit a zároveň zabezpečit data dražitelů. Vítěz aukce (nebo jím určená osoba) se stane jednou z postav v příští knize Terryho Pratchetta zcyklu Úžasná Zeměplocha.
</TEXT>
</DOC>
<DOC>
<DOCID>LN-20021120098</DOCID>
<DOCNO>LN-20021120098</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Studenti středních škol mohou posílat své příspěvky do esejistické soutěže Cena Maxe Broda. Témata 9. ročníku literární soutěže zní: Jak si představuji český národ za 50 let?, Pomáhají ekologická hnutí přírodě? a Proč bránit český jazyk? Porota ocení zejména dodržení žánru eseje, úsilí o vyjádření vlastního názoru a stylistickou úroveň textu, sdělila Daniela Uherková ze Společnosti Franze Kafky. Soutěžit mohou i lidé, kteří nenavštěvují žádnou školu, limitem je věk do 20 let. Cena Maxe Broda je spojena s finanční odměnou, vítěz dostane 6000 korun, kdo bude druhý, obdrží 3500 korun, za třetí místo bude 2000 korun. Účastníci soutěže mají své příspěvky zaslat do 4. 4. 2003 na adresu Společnost Franze Kafky, Maiselova 15, 110 00, Praha 1. Další informace jsou na internetové adrese www.franzkafka-soc.cz.
</TEXT>
</DOC>
<DOC>
<DOCID>LN-20021120099</DOCID>
<DOCNO>LN-20021120099</DOCNO>
<DATE>11/20/02</DATE>
<TITLE>
Slávek Janoušek neoslovuje tolik posluchačů jako Karel Plíhal či Jarek Nohavica, na svém novém albu Letadlo však dokázal, že umí napsat minimálně stejně dobré písničky.
</TITLE>
<TEXT>
Jako každý správný český "folkař" vyvažuje jeden skvělý nápad dvěma či třemi banalitami a v několika případech se nerozpakuje použít ty nejlevnější rýmy (den-ven, letadlo-nespadlo). Nenapodobitelného zpěváka a kytaristu ale zachraňuje nesmírná živost, s níž nám předkládá kostrbaté, leč napínavé příběhy. Kdo zná Janouškovy koncerty, ví, že jeho zběsilé herectví dokáže "prodat" i docela průměrný popěvek. Škoda, že se na studiových nahrávkách vyhýbá humorným textům, které mu jdou lépe než posmutnělé psychohrátky. "Děti, na pochodovém cvičení nelze mít nic v pytlících" - podobné verše na CD Letadlo věru nehledejme. Janoušek se stejně jako na předchozí desce ponořil hluboko do vlastního nitra a složil třináct vážných písní o lásce a smrti. "Kde je nebe, kde je ten sladký život, který občas vidím v televizi? Poposednu si blíž, ale nebe je pořád jaksi daleko," stěžuje si autor uprostřed povídek, jejichž "slova jsou zprávy z kamenolomů". Janoušek umí psát z bezprostřední zkušenosti, a i když není filozof, má dar vidět pod povrch věcí. Elektrickou kapelu většinou nepotřebuje, nicméně tentokrát mu pomohla - spoluhráči a zvláštní hosté Vlasta Redl a Jaroslav Samson Lenk zdynamizovali pasáže, které si o rockové popíchnutí přímo říkaly.
Slávek Janoušek: Letadlo
BMG 2002
</TEXT>
</DOC>
<DOC>
<DOCID>LN-20021120100</DOCID>
<DOCNO>LN-20021120100</DOCNO>
<DATE>11/20/02</DATE>
<TITLE>
říká Slávek Janoušek, který právě vydal nové album s názvem Letadlo
</TITLE>
<TEXT>
Jedním z těch, kteří se Praze v těchto vypjatých dnech nevyhnuli, ale naopak do ní zamířili, je písničkář Slávek Janoušek. Své nové CD Letadlo pokřtí dnes večer ve 20.00 hodin v klubu Mlejn ve Stodůlkách.
LN: Písničky z vašeho nového alba jsou o lásce a také o smrti, žádná velká legrace, spíš poezie...
Já na cédéčka nedávám písničky bavičského charakteru, ty mi připadají vhodnější spíš na koncerty. Na desky vybírám věci trvalejšího charakteru.
LN: Neprezentujete se tentokrát jako hoch s kytarou, přizval jste celou kapelu hezky nazvanou Banda. Měníte styl?
Už dva a půl roku hraju koncerty s elektrickým houslistou Vojtou Kupčíkem, který dodává mým písničkám zvuky, ruchy a hudební plochy. Je to barevnější. Ale protože obecné směřování jde k rytmu a protože si myslím, že lidi už nejsou tolik ochotni soustředěně poslouchat texty jako dřív, zkusil jsem se vydat tímto směrem a podpořil rytmickou sekci. Ono to i na koncertech má s Bandou v zádech jiný tlak.
LN: Máte pocit, že lidi neposlouchají texty tolik jako dřív?
Určitě, je to všeobecný trend. Nepotřebují jenom poslouchat, vnímají celým tělem. Stačí si vyjet někam na větší festival, třeba do Rudolstadtu každá skupina má i několik bubeníků a všechno je to hlavně o rytmu.
LN: Letošní léto poznamenaly povodně a vaše jméno figurovalo na mnoha benefičních koncertech...
Byly to zajímavé zážitky. Akce, kterých jsem se zúčastnil, dopadly dobře, například v Brně týden po povodních byl koncert velkolepý, na náměstí Svobody nebylo sice víc než tisíc lidí, ale pořád se proměňovali. Vybralo se 317 tisíc a plný náklaďák čisticích prostředků. A ještě teď, minulé pondělí, jsme hráli s kolegy Lenkem a Redlem v Plzni pro vytopenou polikliniku a i tam to bylo úspěšné. Získalo se 200 tisíc za vstupné a od sponzorů - což jim zaplatí třeba jen vysoušecí techniku na tři měsíce, ale přesto to velký smysl mělo. Vím ale také o několika akcích, kdy se dobrý záměr nezdařil, přestože byl program dobře obsazený. A je zajímavé si o tom přemýšlet.
LN: V osmdesátých letech hledalo publikum ve vašich písničkách ještě další rozměr, teď je to jiné. Jak se vám vede?
Například už nehraju jak šílenej. V osmdesátých letech jsem měl až 230 vystoupení za rok. Tohle tempo si dnes už neumím představit. Udržuju si tak 80 až 100 vystoupení za rok, převážně v klubech, jsou to spíš večírky pro spřízněné lidi, které baví moje písně poslouchat a pro které mě baví hrát. A nebo pak s Bandou na větších akcích v létě na festivalech.
LN: Cítíte s léty nějakou změnu u vás písničkářů?
Řekl bych, že každému z nás všechno déle trvá, nebo lépe řečeno skoro každému z nás, ať se každý může vyjmout. Svoje nápady dlouze zkoumá, všelijak předělává a piluje, opouští je a zase se k nim vrací, a pokud by mu firma nedala nůž na krk nebo mu ty písničky nevytrhla z ruky nebo kdyby mu peněženka ve studiu nezačala blikat červeně, tak by na nich dělal pořád dál.
</TEXT>
</DOC>
<DOC>
<DOCID>LN-20021120101</DOCID>
<DOCNO>LN-20021120101</DOCNO>
<DATE>11/20/02</DATE>
<TITLE>
Fotbalisté dnes nastoupí proti Švédsku, kterému bude chybět hvězda Ljungberg
</TITLE>
<TEXT>
Sedm výher a dvě remízy zdevíti zápasů, to je bilance českého národního týmu fotbalistů v letošním roce. Právě dnes Brücknerův výběr čeká poslední, desátý duel letoška: přípravné utkání se Švédskem.
TEPLICE - Od 17. dubna navíc česká reprezentace neztratila ani bod, dokázala porazit nebezpečné Italy (1:0) a deklasovala i nevyzpytatelné Jugoslávce (5:0). Dnes večer se jí do cesty postaví po Itálii další osmifinalista mistrovství světa - Švédsko. "Myslím si ale, že v době konání světového šampionátu byli Švédové v lepší formě," připomíná záložník Tomáš Galásek výkony Seveřanů v Japonsku a Koreji, kde dokázali postoupit ze "skupiny smrti" přes Argentinu. "Kvalifikaci o mistrovství Evropy totiž nerozjeli tak, jak si představovali," doplnil v narážce na švédské remízy 0:0 v Lotyšsku a 1:1 s Maďarskem. Přesto ale budou podle Galáska Švédové nepříjemným protivníkem. "Mají kvalitní tým a hlavně dobrou defenzivu," všiml si.
</TEXT>
<HEADING>
Další kamínek do mozaiky zkušeností
</HEADING>
<TEXT>
"Neoslňují sice nějakou zvláštní hrou, ale praktikují velice účelný fotbal, založený na perfektní organizaci hry," řekl trenér Karel Brückner. "Prakticky neudělají chybu, všechno je založeno na důsledném systému 4-4-2. Švédsko nemá tak zvučné jméno jako třeba Jugoslávie, ale bude velice těžké se s ním utkat. Bude to další kamínek do mozaiky našich zkušeností," myslí si kouč. "Švédové jsou takoví hodně zarputilí, pro úspěch mužstva jsou ochotni udělat vše," připojil se brankář Petr Čech. Dostávají málo gólů, kladou důraz na propracovanou obranu. Na mistrovství světa s tím slavili úspěch," doplnil brankář francouzského Rennes. "Je to prostě atraktivní soupeř," vyjádřil stručně útočník Milan Baroš. Jak se vesměs čeští hráči shodovali, největší osobností současného švédského týmu je záložník londýnského Arsenalu Fredrik Ljungberg, který v pondělí získal Zlatý míč pro nejlepšího švédského fotbalistu roku. Jenomže vTeplicích ho diváci neuvidí. V sobotním utkání anglické ligy proti Tottenhamu si totiž poranil koleno, a i když se jeho stav zlepšil, na radu fyzioterapeuta si radši dal pauzu. To zklamalo hlavně Tomáše Galáska. "Těšil jsem se, že si vyzkouším, jaké je to proti Ljungbergovi hrát. Ajax totiž dostal ve druhé fázi Ligy mistrů právě Arsenal," vysvětlil Galásek. Absence borce z Arsenalu není první, už dříve se omluvil Galáskův spoluhráč z Ajaxu Ibrahimovic, dále Andersson z AIK Stockholm, Saarenpää z Aalborgu a Lantz z Rostocku.
</TEXT>
<HEADING>
Čech čisté konto nesleduje
</HEADING>
<TEXT>
Gólman Čech zatím v reprezentaci neinkasoval ani jeden gól, ale jak podotkl, svou sérii za příliš důležitou nepovažuje. "Já tohle moc nesleduju a minuty s nulou si nepočítám," kroutí hlavou Čech. "Kdybychom vyhráli každý zápas a já přitom dostal gól, tak by mi to vůbec nevadilo. Na druhou stranu je pravda, že nula na našem kontě dodává mužstvu jistotu a potom stačí vstřelit jediný gól k vítězství," uznal Čech. V dnešním duelu si ale zachytá pouze jeden poločas, trenér Brückner totiž plánuje využít maximální množství hráčů. Přátelské utkání českých a švédských fotbalistů začíná v Teplicích ve 20.10 hod. a řídí ho turecký sudí Bosat. Žádná domácí televize nevysílá ze zápasu přímý přenos (podrobněji v jiném textu na této straně).
Předpokládané sestavy - Česká republika: Černý - Fukal, Bolf, Ujfaluši, Grygera - Poborský, Galásek, Nedvěd, Šmicer - Vachoušek, Baroš.
</TEXT>
</DOC>
<DOC>
<DOCID>LN-20021120102</DOCID>
<DOCNO>LN-20021120102</DOCNO>
<DATE>11/20/02</DATE>
<TITLE>
PRAHA - Přímý přenos přátelského duelu mezi fotbalisty Česka a Švédska nebude. Tedy vlastně ano, ale zamíří pouze na sever, do Skandinávie. Čeští fotbaloví fanoušci mají smůlu, kdo chce vidět loučení Brücknerova výběru s úspěšným rokem 2002, musí zavítat do Teplic. Zpráva o tom, že žádná domácí televize nebude utkání z Teplic vysílat, před několika dny opět rozvířila otázku o pozici fotbalu u nás. Je to jen další z řady důkazů, že tady se fotbalem prostě nežije jako jinde v Evropě, potažmo ve světě. V jiných zemích - v Itálii, ve Španělsku, Anglii, Francii či Německu, by bylo nemyslitelné, aby se zápas národního mužstva obešel bez asistence televizních kamer.
</TITLE>
<HEADING>
Nedvěd: Je to ostuda našeho fotbalu
</HEADING>
<TEXT>
Kapitána Pavla Nedvěda zpráva o tom, že Švédy čeští televizní diváci neuvidí, docela zaskočila. "Je to ostuda celého českého fotbalu," ulevil si záložník Juventusu Turín na pondělním srazu v hotelu Praha. "Nedokážu si představit, že by se něco podobného stalo v Itálii. Tam se totiž vysílají všechny reprezentační kategorie od osmnáctky výš. Takhle nebude mít spousta fanoušků šanci ten zápas vidět, v televizi by na to mohlo koukat spousta lidí," kroutil nevěřícně hlavou. S úsměvem ale dodal, že se mu před českými kamerami nikdy příliš nedařilo. "Vždycky když dávala Česká televize náš přenos v Lize mistrů s Juventusem nebo se vysílal zápas reprezentace, tak se mi to moc nepovedlo. Je to takový můj komplex, je to v hlavě a musí se to odblokovat," pravil Nedvěd. Resumé je ovšem to, že přenos nebude. Signál se vyrábět bude, ale jenom pro švédskou televizi. Ta si určila začátek až po dvacáté hodině, na což ale nechtěla přistoupit ani Nova (vlastní práva na domácí zápasy reprezentace), ani Prima (které Nova může utkání sublicencovat). ČT by přenos mohla na druhý program zařadit, ale neakceptovala by zase propagaci sponzorů ČMFS. Tak se tedy vysílat nebude.
</TEXT>
<HEADING>
Vacek: Nebudu oblézat televize
</HEADING>
<TEXT>
ČMFS si ovšem nemyslí, že by chyba mohla být na jeho straně. "Televize přeci musejí shánět program, já je nebudu oblézat a nabízet jim ho," prohodil svazový místopředseda Jaroslav Vacek. "Začátek ve čtyři odpoledne by zase nebyl dobrý kvůli návštěvnosti. Uvidíme, kolik lidí přijde bez přenosu." Na otázku, že v zahraničí by bylo nevysílat reprezentační zápas těžko myslitelné, Vacek odvětil: "Bohužel prostě nejsme jako v zahraničí... To je prostě problém našich televizí, mohou mít, na co si ukážou." Co se týče kvalifikačních utkání, o ta údajně fanoušek nemusí mít strach. "Nedat do televize kvalifikační zápas, to já bych si nikdy nedovolil," prohlásil rozhodně Vacek. "Navíc podle smlouvy máme vysílání těchto zápasů zajištěné, jak utkání s Rakouskem, tak s Nizozemskem se budou určitě dávat," dodal Vacek. Celá situace jednoduše vyjadřuje, že vČesku není po fotbale takový hlad jako jinde. Jestliže Nova či Prima nechtějí nasadit utkání fotbalové reprezentace do prime timu po dvacáté hodině, je to jasný důkaz. Kdyby fotbal byl u nás fenoménem, rozhodně by sledovanost televizí nemohl snižovat.
ČMFS si ovšem nemyslí, že by chyba mohla být na jeho straně. "Televize přeci musejí shánět program, já je nebudu oblézat a nabízet jim ho," prohodil svazový místopředseda Jaroslav Vacek. "Začátek ve čtyři odpoledne by zase nebyl dobrý kvůli návštěvnosti. Uvidíme, kolik lidí přijde bez přenosu." Na otázku, že v zahraničí by bylo nevysílat reprezentační zápas těžko myslitelné, Vacek odvětil: "Bohužel prostě nejsme jako v zahraničí... To je prostě problém našich televizí, mohou mít, na co si ukážou." Co se týče kvalifikačních utkání, o ta údajně fanoušek nemusí mít strach. "Nedat do televize kvalifikační zápas, to já bych si nikdy nedovolil," prohlásil rozhodně Vacek. "Navíc podle smlouvy máme vysílání těchto zápasů zajištěné, jak utkání s Rakouskem, tak s Nizozemskem se budou určitě dávat," dodal Vacek. Celá situace jednoduše vyjadřuje, že vČesku není po fotbale takový hlad jako jinde. Jestliže Nova či Prima nechtějí nasadit utkání fotbalové reprezentace do prime timu po dvacáté hodině, je to jasný důkaz. Kdyby fotbal byl u nás fenoménem, rozhodně by sledovanost televizí nemohl snižovat.
</TEXT>
</DOC>
<DOC>
<DOCID>LN-20021120103</DOCID>
<DOCNO>LN-20021120103</DOCNO>
<DATE>11/20/02</DATE>
<TITLE>
Zlín - Liberec 3:3
</TITLE>
<TEXT>
Pavel Marek, trenér Třince: "Za stavu 1:4 to vypadalo, že je zápas ztracený. Jsem rád, že mužstvo prokázalo bojovné srdce."
Jiří Seidl, trenér Pardubic: "Někteří hráči si už asi mysleli, že Třinec je vkoncích."
</TEXT>
<HEADING>
Plzeň - Vítkovice 1:1
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20021120104</DOCID>
<DOCNO>LN-20021120104</DOCNO>
<DATE>11/20/02</DATE>
<TITLE>
Hokejová extraliga: vsetínský útočník dal dva góly a dostal se do čela kanadského bodování soutěže
</TITLE>
<HEADING>
ZÁPAS KOLA: Havířov - Vsetín 2:6
</HEADING>
<TEXT>
Ubohé výkony havířovských hokejistů v extralize pokračují. Tentokrát se na ně ve 23. kole vytáhl Vsetín a zejména režisér hry Valachů Jiří Hudler.
HAVÍŘOV - Hudler srší skvělou formou, za poslední čtyři duely dal neuvěřitelných sedm gólů, včera ke dvěma trefám přidal ještě dvě nahrávky a se 36 body (16+20) vede tabulku produktivity, v jejímž čele předstihl díky více vstřeleným gólům třineckého Krále. Čtyřmi rychlými góly v třetí části hry zneškodnili hokejisté Vsetína extraligového outsidera z Havířova. Všech šest branek pak vměstnali do pouhých 21 minut. Domácí hráli s protivníkem dvě třetiny rovnocennou partii, ale v závěru zcela odpadli a prohráli 2:6. Oba rivalové se do sebe pustili ve svižném tempu a do páté minuty si zásluhou Lamicha a Vampoly vyměnili po první gólové možnosti. Pak Havířov zlomil prokletí prvních třetin. Martin Čech po individuální akci nejprve rozezvučel tyčku, ale zmocnil se odraženého puku a bleskově jej zasunul z druhé strany do sítě. Havířov jeho akcí poprvé v letošní sezoně vyhrál na domácím ledě úvodní dějství. Domácí dvakrát vedli (ve 37. minutě ještě 2:1), pak však Vsetín vytáhl z ostudy nejlepší muž na ledě Hudler. Ani tentokrát si totiž Havířov neodpustil hrubku v obraně a vsetínský junior po domácí chybě v rozehrávce ve vlastním oslabení vyrovnal. V nástupu do poslední třetiny se nejprve nejlepší střelec extraligy Hudler po pravém křídle protáhl k vedoucí trefě a čtvrtým gólem Kucharczyka Vsetín svého soupeře definitivně odrovnal. V závěru vítězové svůj triumf v poklidu přikrášlili ještě dalšími dvěma brankami.
* Kolaps Pardubic. Již o tři góly vedl lídr tabulky na ledě Třince, nakonec ale v poslední části třikrát inkasoval a podlehl 4:5.
* Dvě proměněné penalty. Nebývale úspěšně si vedli kanonýři při dvou trestných stříleních. Pardubický Petr Sýkora i havířovský Tomáš Sršeň vyhráli své bitvy s gólmany. Ani vjednom případě to ale na výhru nestačilo.
* Kolo plné prodloužení. Celkem na čtyřech stadionech viděli diváci pětiminutové prodloužení. Karlovy Vary a Č. Budějovice dokázaly v nastavení získat bonusový bod do tabulky.
HVĚZDY KOLA
1. Jiří Hudler (Vsetín) - osmnáctiletý talent nasbíral 4 body (2+2)
2. Rudolf Suchánek (Č. Buděj.) - 800. zápas v nejvyšší soutěži oslavil čtyřicetiletý obránce třemi asistencemi
3. Michal Broš (Sparta) - reprezentant vystřílel mistrovi dvěma góly těsnou výhru
</TEXT>
</DOC>
<DOC>
<DOCID>LN-20021120105</DOCID>
<DOCNO>LN-20021120105</DOCNO>
<DATE>11/20/02</DATE>
<GEOGRAPHY>OSTRAVA</GEOGRAPHY>
<TEXT>
Nedořešené smluvní záležitosti v Pittsburghu zatím oddalují návrat hokejového útočníka Vladimíra Vůjtka (30) na extraligový led. Hráč, který nedávno uzavřel své působení v celku NHL, se do domácí nejvyšší soutěže zřejmě vrátí v dresu Vítkovic, s nimiž se předběžně dohodl na smlouvě do konce ročníku. "V prvé řadě si musí vyřídit své záležitosti v Pittsburghu. Bez toho se věc nehne," objasnil situaci generální manažer Vítkovic František Černík. Svolení Pittsburghu pro Vůjtkův start v extralize by do Ostravy mohlo dorazit už ve středu. Tím pádem by Vítkovice směly služeb technického útočníka využít v sobotním utkání se Zlínem. Ani pak by však nemuselo být letošní Vůjtkovo působení v ostravském klubu definitivní. Hráč má i zajímavé nabídky z Ruska i finské Hämeenlinny. Podle připravovaného kontraktu dostane v případě lukrativní nabídky z ciziny od Vítkovic svolení k odchodu.
</TEXT>
</DOC>
<DOC>
<DOCID>LN-20021120106</DOCID>
<DOCNO>LN-20021120106</DOCNO>
<DATE>11/20/02</DATE>
<GEOGRAPHY>PETROHRAD/PRAHA</GEOGRAPHY>
<TEXT>
Trenér Vlastimil Petržela (49) bude v nejbližších dvou letech trénovat ruský fotbalový klub Zenit Petrohrad. Dosavadní kouč Mladé Boleslavi absolvoval v Rusku úspěšné jednání s tamními funkcionáři a do Prahy si veze smlouvu, kterou podepíše poté, co bude parafována dohoda mezi kluby. Petržela, který bude prvním zahraničním trenérem v ruské fotbalové lize, byl s kontraktem spokojen. Ovšem kolik bude v Rusku ročně pobírat, to je zahaleno rouškou tajemství. Podle odhadů odborníků půjde o sumu vyšší než deset milionů korun. Zkrátka nepřijde ani středočeský druholigový klub. Za Petrželův odchod dostane Mladá Boleslav odstupné, které by se mohlo pohybovat kolem tří milionů korun. Návrh smlouvy mezi kluby je také už na cestě do Čech; veze jej Viktor Kolář, spolupracovník hráčského manažera Pavla Zíky z agentury Sport-Invest, která celý kontrakt od počátku zprostředkovávala. "Pan Kolář dostal svolení s Mladou Boleslaví dotáhnout smlouvu do konečné podoby," vysvětlil Zíka, podle něhož ale zřejmě nic nebude dohodě bránit. Petržela před odletem z Ruska řekl, že jednání dopadlo dobře. "Došlo k dohodě mezi mnou a klubem na dvouroční smlouvě s opcí na další rok. Mám kontrakt u sebe a jakmile se dohodnu na ukončení spolupráce s Mladou Boleslaví, tak jej podepíši i já," prohlásil trenér. Doma se však příliš nezdrží; petrohradský klub zahájí přípravu na jarní část 23. prosince, takže Vánoce stráví český kouč už v cizině.
</TEXT>
</DOC>
<DOC>
<DOCID>LN-20021120107</DOCID>
<DOCNO>LN-20021120107</DOCNO>
<DATE>11/20/02</DATE>
<TITLE>
Defenzivní záložník Slavie Patrik Gedeon (27) si v těchto dnech mohl užívat volnější chvilky po zápřahu, který jeho tým absolvoval na evropské i ligové scéně. Jenže místo manželky a malého syna si užívá reprezentační atmosféry v Teplicích a připravuje se na zítřejší přípravný duel se Švédskem.
</TITLE>
<GEOGRAPHY>PRAHA</GEOGRAPHY>
<TEXT>
Do národního týmu se dostal sice dodatečně, ale zaslouženě. Jeho výkony v červenobílém dresu trenéra Brücknera dostatečně přesvědčili. "Splnil se mi můj sen. Kdybych se podíval na hřiště, tak by to bylo ještě něco navíc," svěřil se skromně Gedeon, kterému reprezentační premiéru ulehčují spoluhráči. "Je tady dohromady pět slávistů. Kdybych tu byl sám, bylo by to těžší. Takhle je to v pohodě." Přesto v koutku duše je u svých nejbližších, kteří jeho fotbalový osud sdílejí a fandí mu. "Manželka je od soboty v Chomutově a ví, že se neuvidíme do čtvrtka. Máme tříměsíčního syna. Ale chápe to, přeje mi a je ráda," pochlubil se dokonalým rodinným zázemím. Ani na severočeské město nedá dopustit. "V Praze mám pronajatý byt, ale trvalé bydliště mám v Chomutově. Jednou bych se tam chtěl vrátit. Narodil jsem se tam a prožil celý život. Když jsem hrál v Blšanech, tak jsem to měl 30 kilometrů a dojížděl jsem."
</TEXT>
<HEADING>
S přestupem z Blšan do Prahy nastaly problémy
</HEADING>
<TEXT>
Právě z chmelařského klubu Gedeon přišel v létě loňského roku do Slavie a jeho začátky nebyly bezbolestnou záležitostí. "Plno fanoušků Slavie i vedení se mnou nebylo spokojeno. Sám o sobě to ovšem můžu říct taky. Jsem soudný," ujišťuje. "Přišel jsem do Slavie, abych hrál v základu a aby se dařilo. To první se splnilo, druhé se nepovedlo." Byl to ovšem problém celého týmu. "Nebyl žádný řád, na hřišti si každý dělal, co chtěl. Byl v tom chaos bez systému," otevřeně mluví o příčinách. Jeho přechod z Blšan do Slavie byl sám o sobě velkým skokem, navíc neměl jasno ani o své pozici na hřišti. "Měl jsem hrát defenzivního záložníka z prostředka. Během pár zápasů jsem ale hrál zprava, zleva, kde bylo nutné." Kritikou na svou osobu se příliš nezabýval, neztrácel optimistický nadled a víru v lepší časy. "Jsem veselý člověk, pořád se směju. Mě jen tak něco nerozhází. Přestupu do Slavie jsem nelitoval."
</TEXT>
<HEADING>
Lepší časy přišly s "tátou" Beránkem
</HEADING>
<TEXT>
Obrat nastal v době, kdy Josefa Pešiceho vystřídal v trenérském křesle Miroslav Beránek. S jeho jménem je Gedeonova kariéra spojená. "Sedm let pod jeho vedením je znát. Navíc kam trenér Beránek přijde, tam se daří." Kouč zlaté jednadvacítky vrátil Gedeona na oblíbený post a udělal jeden z kroků, kterým pomohl jemu i celé Slavii. "Hraju to, na co jsem zvyklý. Všechno se rapidně zlepšilo a celé mužstvo teď pořádně šlape. I díky Slavii jsem se teď dostal do reprezentace." Patrik Gedeon netouží po slávě. Právě tahle nevděčná, ale tolik potřebná obranná činnost ve středu pole je mu šitá na míru. "Celý život jsem dělal defenzivní práci, nepachtím se za žádnou slávou," sympaticky dodal zbrusu nový člen českého národního týmu.
Obrat nastal v době, kdy Josefa Pešiceho vystřídal v trenérském křesle Miroslav Beránek. S jeho jménem je Gedeonova kariéra spojená. "Sedm let pod jeho vedením je znát. Navíc kam trenér Beránek přijde, tam se daří." Kouč zlaté jednadvacítky vrátil Gedeona na oblíbený post a udělal jeden z kroků, kterým pomohl jemu i celé Slavii. "Hraju to, na co jsem zvyklý. Všechno se rapidně zlepšilo a celé mužstvo teď pořádně šlape. I díky Slavii jsem se teď dostal do reprezentace." Patrik Gedeon netouží po slávě. Právě tahle nevděčná, ale tolik potřebná obranná činnost ve středu pole je mu šitá na míru. "Celý život jsem dělal defenzivní práci, nepachtím se za žádnou slávou," sympaticky dodal zbrusu nový člen českého národního týmu.
</TEXT>
</DOC>
<DOC>
<DOCID>LN-20021120108</DOCID>
<DOCNO>LN-20021120108</DOCNO>
<DATE>11/20/02</DATE>
<TITLE>
PRAHA - Po dvou zápasech evropské kvalifikace proti Moldavsku a Bělorusku čeká reprezentační český fotbalový celek hráčů do 21 let dnes přípravný test proti Švédsku, k němuž nastoupí od 16.30 v Plzni. Trenér Werner Lička si chce vyzkoušet krajánky - brankáře Regginy Martina Lejsala a Filipa Trojana ze Schalke.
</TITLE>
<TEXT>
Předpokládaná sestava ČR: Lejsal - Živný, Koubský, Schuster, Bureš - Trojan, Polák, Plašil, Kobylík - Lička, Jun.
</TEXT>
</DOC>
<DOC>
<DOCID>LN-20021120109</DOCID>
<DOCNO>LN-20021120109</DOCNO>
<DATE>11/20/02</DATE>
<TITLE>
tvrdí argentinský trenér českých volejbalistů Julio Velasco, další smlouva je zatím ve hvězdách
</TITLE>
<TEXT>
Neúspěch českých volejbalistů, kteří na nedávném mistrovství světa v Argentině obsadili třinácté až šestnácté místo, neomlouvá jejich kouč Julio Velasco. Vůbec první zahraniční trenér národního mužstva v historii českých kolektivních sportů včera přicestoval do Prahy. Ovšem zda na lavičce národního týmu zůstane až do OH v Aténách, se teprve uvidí.
PRAHA - Velmi diplomatickou řečí hovořil renomovaný trenér Julio Velasco (50), který v devadesátých letech přivedl italské volejbalisty ke dvěma titulům mistrů světa a třem zlatým medailím z evropských šampionátů, o své další budoucnosti u českého týmu. Všechno prý je otázkou dalších jednání.
Cílem pro mistrovství světa byl postup do nejlepší osmičky, což se nepodařilo. Jak moc vás to mrzí?
Samozřejmě nemohu být spokojený. To je však ve sportu hlavní problém můžete vyhrávat, ale i prohrávat.
Italskou reprezentaci jste přivedl ke dvěma titulům mistrů světa. Nezhoršilo nynější umístění váš trenérský kredit?
Z minulosti žít nelze. Víte - mít velké jméno není nikdy dobré. Vidím jeden problém českých hráčů - je pro ně obtížnější hrát pod trenérem, který měl v minulosti úspěchy. Odpovědnost je větší, jsou z toho možná nervózní. A pokud jde o mě, nejde o to, co jsem dokázal, ale co chci dokázat.
</TEXT>
<HEADING>
Prozradíte, co to je?
</HEADING>
<TEXT>
Cíl musí odpovídat úrovni týmu. Myslím, že čeští volejbalisté se mohou umisťovat mezi prvními, nejprve se tam ovšem musejí dostat. Na mistrovství Evropy už tento tým něco dokázal (dvě čtvrtá místa z posledních dvou ME pozn. red.), teď je třeba postoupit na olympijské hry a na další světový šampionát.
Smlouva s českým svazem vám vypršela 31. října. Podepíšete novou?
To je otázka diskuse, rád pozvu vedení svazu do Boloně, kde žiji. (Na to reagoval místopředseda volejbalového svazu Antonín Lébl súsměvem: "Jsem rád, že mi pan Velasco zařídil služební cestu do Itálie!")
Před mistrovstvím světa porazil český tým Francii, Jugoslávce, Rusy, všechny tyto celky pak hrály v semifinále šampionátu. Výsledky Čechů na mistrovství však s těmito výhrami nekorespondovaly.
Ano, zdálo se, že jsme na stejné úrovni. Jenže šlo o přátelská utkání. Sport není móda, ale boj, navíc hráči musejí mít bojovné srdce.
Jak coby cizinec můžete tuto vlastnost u hráčů probouzet?
To musí být v hráčích. Ale trenér v tom není sám, má asistenty, tým spolupracovníků.
Byl jste a možná ještě budete trenérem reprezentace v zemi, která má volejbalovou tradici a řadu odborníků. Jaké z toho máte pocity?
To není poprvé, jednoduché jsem to neměl ani v Itálii. Není to snadné, protože národní tým, to je tým všech, všichni ho milují a sledují. Myslím, že trenér musí lidem okolo naslouchat, ale zase se nesmí podle všech názorů řídit.
Po šampionátu se někteří hráči nechali slyšet, že vybraný tým nebyl právě ideální. Jste přesvědčen, že jste vybral nejlepší dvanáctku?
Nechci hovořit o jednotlivcích. Kvůli několika zraněním jsem měl s výběrem určité problémy, nemyslím ale, že by to mělo vliv na naše výsledky (jedna výhra, pět proher - pozn.). Ale pokud hráči nerespektují pravidla, nechci je, byť bych s nimi měl mistrovství světa vyhrát (nahrávač Černoušek přijel pozdě na reprezentační sraz a trenér jej vyřadil z kádru - pozn. red.).
Máte snad pocit, že hráči přistupovali k věci neprofesionálně?
To není otázka profesionálního přístupu. Národní tým by měl být záležitostí srdce, toho, že reprezentuji svou vlast.
Je otázka vašeho dalšího působení u českého týmu otázkou peněz?
Ekonomické podmínky řešíme s českým svazem. Co slyším, tak si v Evropě každý myslí, že jsem dostal v Česku strašně moc peněz, ale nejdůležitější je pro mě zamýšlený projekt (vedení volejbalového svazu jde o to, aby Velasco trénoval reprezentanty až do OH v Aténách - pozn. red.).
Jak se tedy rýsuje možnost, že byste připravoval český tým dál?
Jak říkám, také pro mě je hlavní projekt. Budeme jednat, do konce roku by mělo být jasno. Důvody našeho výsledku v Argentině jsou různé, chyb jsem se dopouštěl já, stejně jako hráči. Nemyslím ale, že by čeští hráči měli špatné povahové vlastnosti, českou mentalitu není třeba měnit. Kultura hráčů je velmi dobrá, mají pocit odpovědnosti. Na druhé straně je pravda, že diskuse byly - třeba aby šli včas do postele, aby nekouřili na veřejnosti, aby pracovali tvrději. To je ale problém mladých lidí a součást naší práce.
</TEXT>
<HEADING>
Takže řekněte - ano, nebo ne?
</HEADING>
<TEXT>
Je třeba mít jasno, jestli další spolupráci chceme. Nerad bych bojoval s větrnými mlýny jako Don Quijote. Jestli chceme dosáhnout vysokých cílů, je třeba něco změnit. Chci mít jistotu, že budeme spolupracovat ve všem. A dnes je první den našich rozhovorů.
Do Prahy jste přiletěl v úterý ráno. Na jak dlouho?
Večer zase odletím.
</TEXT>
</DOC>
<DOC>
<DOCID>LN-20021120110</DOCID>
<DOCNO>LN-20021120110</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Otázka dalšího působení argentinského trenéra Julia Velaska u českých volejbalistů bude předmětem jednání, která mají být podle místopředsedy svazu Antonína Lébla uzavřena do konce roku. "Věříme, že dojde k prodloužení smlouvy, dnes jsme pro to podnikli první kroky," řekl Lébl, nejmocnější muž pod českou sítí. "Teď musíme odstranit problematické části dohody, finanční otázka však mezi ně nepatří," dodal, odmítl ale zmíněné části konkretizovat. Prozradil jedinou z nich - situaci komplikuje i rozhodnutí hráčů Kubaly a Lébla mladšího bojovat o účast na OH nikoli v šestkovém, ale v plážovém volejbalu, kvalifikační turnaje však údajně termínově nekolidují.
</TEXT>
</DOC>
<DOC>
<DOCID>LN-20021120111</DOCID>
<DOCNO>LN-20021120111</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel je i nadále odpůrcem členství Ruska v Severoatlantické alianci. Tato světová velmoc má udržovat s NATO rovnocenné partnerství, členství by však podle Havla spolupráci ochromilo či výrazně omezilo. Prezident řekl, že Rusko považuje za "velmi svébytnou euroasijskou mocnost", která musí být rovnoprávným partnerem NATO. "Nedovedu si ji představit jako člena aliance, to by spolupráci ochromilo nebo znicotnělo," uvedl Havel.
</TEXT>
</DOC>
<DOC>
<DOCID>LN-20021120112</DOCID>
<DOCNO>LN-20021120112</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel včera jednoznačně podpořil případný vznik společné jednotky českých a slovenských pilotů, která by v budoucnu mohla bránit vzdušný prostor obou zemí. Na tiskové konferenci dal navíc najevo, že by se mu líbila ještě širší spolupráce na tomto poli tak, aby se jí účastnily i Polsko a Maďarsko. O návrhu vytvořit česko-slovenskou leteckou jednotku od pondělka mluví představitelé české vlády. Vstřícné stanovisko včera zaujal i šéf slovenské diplomacie Eduard Kukan a také on hovořil i o jednání s Poláky a Maďary. Ani tento ministr však dosud nebyl informován o tom, že by už česká vláda Bratislavu oslovila. Český ministr obrany Jaroslav Tvrdík o návrhu české vlády již v pondělí telefonicky informoval svého slovenského partnera Ivana Šimka.
</TEXT>
</DOC>
<DOC>
<DOCID>LN-20021120113</DOCID>
<DOCNO>LN-20021120113</DOCNO>
<DATE>11/20/02</DATE>
<TEXT>
KARLOVY VARY - Příčinou zářijového požáru Lázní III, který způsobil škody za dva až pět milionů korun, byla zřejmě nedbalost při opravě střechy nebo cizí zavinění. Hasičští experti totiž vyloučili, že by příčinou požáru střechy lázeňské budovy mohla být závada na elektroinstalaci. Sdělil to včera mluvčí krajských hasičů v Karlových Varech Vladimír Meluzín. Případ nadále vyšetřují hasiči a policisté.
</TEXT>
</DOC>
<DOC>
<DOCID>LN-20021120114</DOCID>
<DOCNO>LN-20021120114</DOCNO>
<DATE>11/20/02</DATE>
<GEOGRAPHY>LIBEREC</GEOGRAPHY>
<TEXT>
Lupič s pistolí v ruce přepadl včera ráno pobočku Volksbank v Liberci. Díky duchapřítomnosti zaměstnanců banky policisté na místě zadrželi padesátiletého německého občana. Mluvčí policie Vlasta Suchánková řekla, že jeho zbraň byla jen plastovou atrapou. Nemaskovaný lupič přišel do banky kolem deváté ráno. U přepážky vyndal zbraň a zamířil na úřednici. Německy ji žádal o vydání hotovosti, kterou sliboval druhý den vrátit. "Na papír jí napsal, že chce 10 tisíc korun," upřesnila Suchánková. Zaměstnancům banky se podařilo přivolat policii a žádné peníze nevydali. Zásah se obešel bez zranění osob.
</TEXT>
</DOC>
<DOC>
<DOCID>LN-20021120115</DOCID>
<DOCNO>LN-20021120115</DOCNO>
<DATE>11/20/02</DATE>
<GEOGRAPHY>BAGDÁD</GEOGRAPHY>
<TEXT>
Dvanáct měsíců. To je doba, kterou budou nejspíše potřebovat zbrojní inspektoři, aby zmapovali, jaké zbraně má irácký diktátor Saddám Husajn. Včera to prohlásil mluvčí Mezinárodní agentury pro atomovou energii Mark Gwozdecky. Ředitel agentury Muhammad Baradej a šéf inspektorů OSN, kteří v pondělí přiletěli do Bagdádu, mezitím pokračovali v jednání s iráckými představiteli. Rozhovory se točily kolem dvou hlavních bodů. První se týká stanovení časového harmonogramu práce inspektorů. Druhý detailní zprávy Bagdádu o iráckých zbrojních arzenálech a programech. Tu má Irák předložit 8. prosince. O těchto tématech oba diplomaté nejspíše jednali i s iráckým vicepremiérem Tárikem Azízem - pravou rukou Husajna. K setkání došlo v noci na včerejšek. Blix ani Baradej o něm však bezprostředně po jeho skončení novinářům nic neprozradili. Irácký tisk věnoval pondělnímu příjezdu Blixova týmu skromnou pozornost - podle agentury ČTK pouhých 31 řádek. V Bagdádu je zatím pouze předsunutý tým inspekcí, který má okolo 30 členů a připravuje půdu pro vlastní "terénní" inspekce. Na těch by se do konce roku mělo podílet na sto odborníků. Začít by měly 27. listopadu.
</TEXT>
</DOC>
<DOC>
<DOCID>LN-20021120116</DOCID>
<DOCNO>LN-20021120116</DOCNO>
<DATE>11/20/02</DATE>
<GEOGRAPHY>LIBEREC</GEOGRAPHY>
<TEXT>
Již druhá firma v Libereckém kraji oznámila během posledních tří měsíců ukončení výroby. První byla v polovině září společnost Leoni Kabel, která chce do konce března 2003 přemístit výrobu kabelů pro automobily do Polska. O práci tak přijde 80 lidí. V pondělí oznámila ukončení výroby českolipská Varta Aku. Výrobce baterií do mobilních telefonů se přestěhuje do Indonésie nebo Číny a propustí 344 lidí. Firmy tím prý chtějí snížit náklady a udržet konkurenceschopnost. Pro většinu zaměstnanců frýdlantské společnosti Leoni Czechia se už s pomocí odborové organizace podařilo nalézt nové zaměstnání. "Dohodli jsme se s firmami, které budou zahajovat výrobu v liberecké průmyslové zóně, že zaměstnance společnosti Leoni převezmou," řekl Milan Šubrt z liberecké asociace samostatných odborů. O kvalifikované dělníky mají podle něho zaměstnavatelé větší zájem než o jiné nezaměstnané. Odboráři navíc propouštěným zaměstnancům zajistili výrazně lepší podmínky při odchodu, než určuje zákon. "Dohodli jsme se na odstupném ve výši 4,4násobku průměrné mzdy, zákon přitom zaručuje dvojnásobek," poznamenal Šubrt.
</TEXT>
</DOC>
<DOC>
<DOCID>LN-20021120117</DOCID>
<DOCNO>LN-20021120117</DOCNO>
<DATE>11/20/02</DATE>
<TITLE>
Hokejová extraliga: vsetínský mladík dal dva góly a dostal se do čela kanadského bodování
</TITLE>
<TEXT>
Ubohé výkony havířovských hokejistů v extralize pokračují. Tentokrát se na ně ve 23. kole vytáhl Vsetín a zejména režisér hry Valachů Jiří Hudler. Ten srší skvělou formou, za poslední čtyři duely dal neuvěřitelných sedm gólů, včera ke dvěma trefám přidal ještě dvě nahrávky a se 36 body (16+20) vede tabulku produktivity, v jejímž čele předstihl třineckého Krále.
</TEXT>
<HEADING>
Havířov - Vsetín 2:6
</HEADING>
<TEXT>
Čtyřmi rychlými góly v třetí části hry zneškodnili hokejisté Vsetína extraligového outsidera z Havířova. Všech šest branek pak vměstnali do pouhých 21 minut. Domácí hráli s protivníkem dvě třetiny rovnocennou partii, ale v závěru zcela odpadli a prohráli 2:6. Oba rivalové se do sebe pustili ve svižném tempu a do páté minuty si zásluhou Lamicha a Vampoly vyměnili po první gólové možnosti. Pak Havířov zlomil prokletí prvních třetin. Martin Čech po individuální akci nejprve rozezvučel tyčku, ale zmocnil se odraženého puku a bleskově jej zasunul z druhé strany do sítě. Havířov jeho akcí poprvé v letošní sezóně vyhrál na domácím ledě úvodní dějství. Domácí dvakrát vedli (ve 37. minutě ještě 2:1), pak však Vsetín vytáhl z ostudy nejlepší muž na ledě Hudler. Ani tentokrát si totiž Havířov neodpustil hrubku v obraně a vsetínský junior po domácí chybě v rozehrávce ve vlastním oslabení vyrovnal. V nástupu do poslední třetiny se nejprve nejlepší střelec extraligy Hudler po pravém křídle protáhl k vedoucí trefě a čtvrtým gólem Kucharczyka Vsetín svého soupeře definitivně odrovnal. V závěru vítězové svůj triumf v poklidu přikrášlili ještě dalšími dvěma brankami.
Dělbou bodů za remízu 3:3 skončil extraligový duel hokejistů předposledního Zlína s dvanáctým Libercem. Domácí 'medvědi' si sice udrželi sérii už sedmi zápasů bez porážky, ovšem na posun v tabulce před svého včerejšího soupeře to nestačilo. Severočeši se dočkali po pěti prohrách prvního bodu. Nástup do utkání vyšel překvapivě lépe hostům, když Rozsíval zachytil rozehrávku Zlína a střelou od modré překvapil brankáře Tučka. Domácí však ani tento moment neprobral a byli to Tygři, kteří svými výpady byli nebezpečnější. Odměnou jim za to byl druhý gól v končící 9. minutě, když po buly se puk dostal k obránci Hanzlíkovi, který prostřelil vše, co mu stálo v cestě. Až po této brance Zlín přidal na aktivitě a vytvořil si tlak, ke kterému mu pomohly i dvě po sobě jdoucí přesilové hry. Na konci té poslední se domácí dočkali, když Vlachův křížný pas zužitkoval Pivko. Snažení Zlína o vyrovnaný hokej pokračovalo i v druhé třetině, ovšem vše končilo na dobře pracující obraně hostí. Více než kombinační souhra byl k vidění boj o každý puk, přičemž oba celky střídaly dobré momenty se špatnými. Srovnání stavu přišlo po nenápadné akci, když Pivko v 35. minutě efektní zadovkou našel Vlacha, který bez přípravy trefil pravý horní roh Koťátkovy branky. Do třetí třetiny už oba celky nastoupily pouze s třemi útočnými formacemi. Domácí měli větší touhu a snahu strhnout vedení na svou stranu. Po Pivkově střele ještě gólmana Koťátka zastoupil obránce Čakajík, ovšem na Jenáčkův pokus už byl krátký. O chvíli později mohl vedení Zlína pojistit Pivko, ale Koťátko byl proti. Udeřilo však na druhé straně, když se střelou přes obránce prosadil Plodek a vyrovnal na 3:3. Ve zbytku času se už oba celky soustředily především na obranu. V prodloužení pak měl největší možnost rozhodnout utkání v poslední minutě liberecký Kubinčák, ale jeho blafák skončil na betonu brankáře Tučka.
Třinečtí doma zatím prohráli pouze jednou a to v pátečním kole se Slavií, a tak si chtěli diváky udobřit výhrou nad extraligovým premiantem z Pardubic. A svým fanouškům domácí naservírovali opravdu nevšední drama. V 6. minutě sice Třinec poslal do vedení pohotovým gólem kapitán Král, pak však nadlouho ovládli led hosté z Pardubic. Ti v rozmezí šestadvaceti minut nastříleli čtyři branky a vybudovali si tak luxusní náskok 4:1. Největší zásluhu na něm měl reprezentační forward Petr Sýkora, jenž dal dva góly, z toho jeden z trestného střílení. Jenže třinecký prapor pozvedl těsně před druhou přestávkou gólem do šatny bitkař Ivan a domácí se jali v poslední třetině mohutně finišovat. A vedoucí tým tabulky narůstající tlak neustál, v rozmězí mezi 45. a 51. minutou třikrát kapituloval a prakticky přišel o vyhraný zápas. Hlavní podíl na zvratu měli Janků s Pavelkem, kteří si v poslední části připsali po gólu a jedné asistenci.
</TEXT>
</DOC>
<DOC>
<DOCID>LN-20021120118</DOCID>
<DOCNO>LN-20021120118</DOCNO>
<DATE>11/20/02</DATE>
<TEXT>
NEW YORK - Finský útočník Saku Koivu vstřelil v pondělním utkání zámořské NHL mezi Montrealem a Pittsburghem tři góly a na jeden přihrál. Canadiens také díky jeho příspěvku zvítězili 5:4 v prodloužení. Koivu v pondělí zastínil i Maria Lemieuxe, který zaznamenal jeden gól a dvě asistence a nadále vede kanadské bodování NHL se 34 body. Lemieux, jehož gól znamenal necelých devět minut před koncem normální hrací doby vyrovnání na 4:4, se cítil po zápase zklamaný: "Byl jsem spokojený, když se nám podařilo vyrovnat na 4:4, ale teď se necítím zrovna šťastně. Prohráli jsme, přestože jsem do zápasu vložili velké úsilí." Rozhodující gól vstřelil po 72 sekundách prodloužení Donald Audette, když po přihrávce Joea Juneaua nabruslil zleva před brankáře Penguins Johana Hedberga a přesně se trefil mezi jeho betony. Prosadili se i čeští hokejisté Pittsburghu - jednu branku Tučňáků vstřelil Jan Hrdina a na Lemieuxův vyrovnávací gól přihrál Martin Straka.
</TEXT>
</DOC>
<DOC>
<DOCID>LN-20021120119</DOCID>
<DOCNO>LN-20021120119</DOCNO>
<DATE>11/20/02</DATE>
<GEOGRAPHY>ADELAIDE</GEOGRAPHY>
<TEXT>
Odpočinek a zábavu s přáteli v Adelaide si pro nejbližší týdny naplánoval Australan Lleyton Hewitt. Tenista, jenž ukončil podruhé za sebou rok na místě světové jedničky, se vrátil domů v doprovodu své podobně úspěšné přítelkyně Kim Clijstersové. Hewitt v Šanghaji vyhrál Turnaj mistrů, Belgičanka dva týdny předtím zvítězila v tomto ženském závěrečném podniku sezony ženské WTA v Los Angeles. Podle Hewitta je letošní úspěch v žebříčku cennější, neboť musel během sezony překonat mnoho překážek. "Mnoho lidí mě na začátku roku odepisovalo, protože jsem na Australian Open přijel po planých neštovicích a nehrál podle svých možností," zdůraznil. "Pak jsem se ale dostal do kontaktu se špičkou žebříčku a celou sezonu jsem se pak snažil o místo jedničky," zhodnotil rok. Až do Wimbledonu se prý přitom necítil úplně fit. Rekonvalescenci po neštovicích mu ztěžovalo především neustálé cestování mezi kontinenty. "Po Wimbledonu jsem si udělal pár týdnů volno a asi jsem neměl jezdit ani do Toronta, kde jsem prohrál v prvním kole," uvažoval zpětně o únavě po wimbledonském triumfu. O přípravě na nový ročník zatím neuvažuje. "Dám si teď nohy nahoru a budu se bavit s přáteli," prozradil jedenadvacetiletý majitel dvou grandslamových titulů. Na Australian Open by se rád stal prvním domácím hráčem, který tam po 26 letech získá titul. Naposledy se to podařilo v roce 1976 Marku Edmondsonovi. Hewitt rozhodně nechce v Melbourne napodobit letošní neúspěch v prvním kole. Podle bývalého daviscupového kapitána Austrálie Johna Newcomba by se to ale nemělo opakovat. "Pokud bude zdravý, není důvod, proč by nemohl vyhrál ještě pět až osm grandslamů," řekl trojnásobný olympijský vítěz melbournskému deníku Herald Sun.
</TEXT>
</DOC>
<DOC>
<DOCID>LN-20021120120</DOCID>
<DOCNO>LN-20021120120</DOCNO>
<DATE>11/20/02</DATE>
<GEOGRAPHY>PAŘÍŽ</GEOGRAPHY>
<TEXT>
Mezi padesátkou nominovaných fotbalistů na Zlatý míč pro nejlepšího hráče v Evropě opět figuruje také jeden český zástupce. Není jím ale kapitán národního týmu Pavel Nedvěd, který se mezi elitou objevoval pravidelně od roku 1998, ale tvůrce hry Borussie Dortmund Tomáš Rosický. Ten se v nominaci na trofej, kterou od roku 1956 uděluje magazín France Football, objevuje poprvé. Letos pomohl Dortmundu k německému titulu i do finále Poháru UEFA, v Lize mistrů pak německý klub čerstvě dovedl do osmifinále. Rosický je jedním ze sedmi nominovaných hráčů, kteří chyběli na letošním světovém šampionátu v Japonsku a v Koreji. Stejně jako Rosický měli proti ostatním nominovaným značnou nevýhodu čtyři Nizozemci, Velšan Giggs, Brazilec Anderson a Argentinec Saviola.
</TEXT>
</DOC>
<DOC>
<DOCID>LN-20021120121</DOCID>
<DOCNO>LN-20021120121</DOCNO>
<DATE>11/20/02</DATE>
<GEOGRAPHY>PRAHA</GEOGRAPHY>
<TEXT>
Vysoce favorizované Rusko bude dnes od 16.30 prvním soupeřem české basketbalové reprezentace mužů v odvetné části kvalifikace o postup na mistrovství Evropy v roce 2003. Nehledě na ztíženou dopravu v Praze kvůli summitu NATO i na přímý televizní přenos sází český tým na vynikající atmosféru v hale na Letné, podobnou té z předchozího duelu proti Slovinsku, který Češi v prodloužení dovedli do vítězného konce. "Vidět Rusy na vlastní oči je jedinečná příležitost, a kdo chce být u toho, toho nic nezastaví," věří v bouřlivé domácí prostředí kouč Michal Ježdík. Český tým se podle něj musí připravit na rychlé protiútoky, nacvičené akce a excelentní střelbu za tři body. "Oproti předchozím týmům mají Rusové tentokrát navíc dva skvělé pivotmany Savrašenka a Bašminova," poznamenal Ježdík, který speciálně s úmyslem eliminovat podkošovou sílu soupeře povolal do kádru veterána Okáče. Protizbraní na střelce Ruska by zase měl být aktuální král ligových střelců Miloš. "Alfou a omegou bude zastavovat rychlý protiútok a přerušovat nacvičené akce," dodal Ježdík, jenž o desítce nominovaných rozhodne až v den zápasu. Fit není jen brněnský Klimek, vyřazený naraženým svalem. "Na Rusy se těšíme, atmosféra nehoustne, naopak, je skvělá a vysoce profesionální. Lepší tým jsem dlouho neměl v rukách," poznamenal Ježdík.
</TEXT>
</DOC>
<DOC>
<DOCID>LN-20021120122</DOCID>
<DOCNO>LN-20021120122</DOCNO>
<DATE>11/20/02</DATE>
<TEXT>
NEW YORK - Nejlepší golfista světa Tiger Woods možná vynechá příští Masters, neboť pořadatelský golfový klub v Augustě nepřijímá za členy ženy. Naznačil to ve svém editorialu list New York Times. Podle něho "turnaj bez Woodse bude jasným varováním, že diskriminace není pro golfový obchod dobrá". Zástupci golfového klubu z Augusty se k tomu odmítli vyjádřit. V dřívějších rozhovorech ale předseda klubu Hootie Johnson trval na tom, že žádná žena se do dubnového Masters členkou v žádném případě nestane. Woods, jenž se tento týden účastní turnaje v Japonsku, se k případu nemohl vyjádřit. V minulosti se ale nechal slyšet, že ženy by v Augustě neměly chybět, uznával však, že klub má právo stanovit si pravidla podle svého.
</TEXT>
</DOC>
<DOC>
<DOCID>LN-20021120123</DOCID>
<DOCNO>LN-20021120123</DOCNO>
<DATE>11/20/02</DATE>
<TITLE>
Zátopkova socha stojí i v Praze. Socha legendárního běžce Emila Zátopka je k vidění také v Praze. První bronzový odlitek, který vytvořil akademický sochař Jaroslav Brož, byl slavnostně odhalen 22. října v parku Olympijského muzea v Lausanne, druhý nyní provizorně stojí před sídlem a. s. Sazka. Její definitivní místo buce v areálu víceúčelové haly ve Vysočanech.
</TITLE>
<TEXT>
Mladý fotbalista zemřel při tréninku. Teprve osmnáctiletý španělský fotbalista Sergio Sanchez zemřel při tréninku svého amatérského klubu El Berron. Talentovaný mladík přezdívaný Pepio podlehl podle lékařů záchranné služby i přes oživovací pokusy infarktu.
</TEXT>
</DOC>
<DOC>
<DOCID>LN-20021120124</DOCID>
<DOCNO>LN-20021120124</DOCNO>
<DATE>11/20/02</DATE>
<TITLE>
Hostitel summitu, český prezident Václav Havel píše pro Lidové noviny
</TITLE>
<TEXT>
V letech, kdy v naší zemi vzdorovala politická opozice totalitní moci a já jsem byl její součástí, bylo členství ve vojenské alianci Varšavském paktu spíše než bezpečnostním zakotvením symbolem i praktickým důsledkem podřízení sovětské imperiální moci. Jeho krystalickým projevem byla intervence "spojeneckých vojsk" v Československu v srpnu 1968 a následná "dočasná" vojenská přítomnost sovětských vojsk na našem území. Bylo jen logické, že zrušení Varšavského paktu se stalo záhy po okupaci jedním z hlavních požadavků odpůrců režimu a získalo spolu s nimi onu mohutnou podporu v celé společnosti v listopadu 1989. Mnozí, a já také, tehdy vnímali NATO jako jakési dvojče Varšavského paktu vzniklé původně jako obrana demokratických států proti šíření komunistické moci, dvojče, které mělo pádem komunismu a železné opony rozdělující Evropu na velmocenských principech ztratit důvod své existence. Mnozí uvažovali i o zcela nové celoevropské bezpečnostní alianci, která by nebyla nijak - tedy ani svým názvem - svázána s érou studené války. Dnes je zřejmé, že všechny tyto úvahy byly ovlivněny vnímáním prizmatu rozděleného světa, vnímáním, které se omezovalo na antagonistický vztah MY a ONI, mimo nějž nic podstatnějšího neexistuje, v němž jedno bez druhého nemůže mít dalšího smyslu. Vítězstvím koncem roku 1989 se demokracie v Evropě ovšem nestala nenapadnutelnou a nezpochybnitelnou. Otevřel se nám svět svobody a demokracie a vedle něj i svět nesčetných hrozeb v podobě novodobých totalitních režimů, nacionalismů a z nich vyrůstajících národnostních konfliktů a občanských válek, dokonce přímo v Evropě samé, svět hrozeb v podobě organizovaného zločinu a globálního terorismu.
Pokračování na straně II
</TEXT>
<HEADING>
Dokončení ze strany I
</HEADING>
<TEXT>
Záhy se ukázalo, že Severoatlantická aliance, v jejímž zakládajícím dokumentu, Severoatlantické smlouvě, podepsané roku 1949 ve Washingtonu, se nehovoří o obraně proti sovětské moci, nýbrž právě a jen o obraně demokracie, může poskytnout potřebné bezpečnostní zázemí i novým evropským demokraciím - České republice, Polsku, Maďarsku, a po tomto summitu, který začíná v Praze, také dalším, včetně našeho nejbližšího souseda Slovenska. NATO od konce studené války pracuje na své nové sebedefinici, transformuje se a adaptuje na novou situaci a nové úkoly. Byla to právě první vlna rozšíření v roce 1999 a současná příprava vlny druhé, čím aliance dokázala a dokazuje, že si uvědomuje svou identitu geografickou a, že násilné rozdělení Evropy a uplatňování velmocenských zájmů na úkor jiných již definitivně patří minulosti. A byly to dvě bezprecedentní vojenské akce, které osvědčily, že poslání NATO je determinováno i jeho identitou kulturní, civilizační a hodnotovou. Zásahem aliance proti genocidnímu režimu Slobodana Miloševiče, krokem složitým a odvážným, se spojenci postavili na stranu hodnot, které se sami sobě zavázali v euroatlantickém prostoru chránit. Snad i kritici tohoto zásahu připustí, že tato válka byla snad první válkou vůbec, která nebyla vedena jménem zájmů, ale jménem principů a hodnot nadřazujících práva člověka právům státu. Druhé z těchto vojenských akcí, operace proti základnám teroristické organizace Al Kajda v Afghánistánu, se zúčastnily některé z členských zemí NATO, včetně České republiky; poprvé ve dvaapadesátileté historii aliance na základě uplatnění článku pět washingtonské smlouvy o vzájemné pomoci, na základě principu solidarity. Jistě, zhodnotit novou situaci ve světě na počátku 21. století a zareagovat na ni jsou úkoly, jejichž větší část je ještě před námi. Transformace je proces náročný a dlouhodobý, to ostatně víme nejlépe ze své vlastní zkušenosti. Jsem přesvědčen, že členství v Severoatlantické alianci je jedním z nejvýznamnějších úspěchů, kterého Česká republika za uplynulých třináct let dosáhla. Stali jsme se, poprvé v historii, součástí solidárního společenství, které sdílí hodnoty, jako je respekt k lidským právům, právní stát, demokracie, svoboda projevu a tržní ekonomika, a je na jejich obranu připraveno vystoupit. A koná-li se summit NATO v těchto dnech v Praze, hlavním městě nové členské země a nadto bývalého sovětského satelitu, je to důkazem toho, že jsme považováni za plnohodnotné, spolehlivé a důvěryhodné spojence.
</TEXT>
<HEADING>
Václav HAVEL, prezident České republiky
</HEADING>
<TEXT>
* byl zakladatelem Charty 77, byl třikrát uvězněn a ve vězení strávil téměř pět let * vystudoval dramaturgii na Divadelní fakultě Akademie múzických umění * je autorem řady divadelních textů a esejů * prezidentem Československa a později České republiky je od roku 1989
* byl zakladatelem Charty 77, byl třikrát uvězněn a ve vězení strávil téměř pět let * vystudoval dramaturgii na Divadelní fakultě Akademie múzických umění * je autorem řady divadelních textů a esejů * prezidentem Československa a později České republiky je od roku 1989
</TEXT>
</DOC>
<DOC>
<DOCID>LN-20021120125</DOCID>
<DOCNO>LN-20021120125</DOCNO>
<DATE>11/20/02</DATE>
<TITLE>
8. 5. 1945 - skončila 2. světová válka v Evropě
</TITLE>
<TEXT>
2. 9. 1945 - skončila 2. světová válka v celém světě
24. 6. 1948 - Sovětský svaz zablokoval přístupy do Berlína, USA a spojenci město zásobují ze vzduchu
4. 4. 1949 - vznik NATO - 12 zemí podepsalo Severoatlantickou smlouvu o kolektivní obraně
25. 6. 1950 - začala korejská válka, která trvala až do 27. července 1953
18. 2. 1952 - Řecko a Turecko se staly 13. a 14. členem Severoatlantické aliance
12. 3. 1952 - prvním generálním tajemníkem NATO se stává lord Hastings Lionel Ismay
5. 5. 1955 - Německá spolková republika se stala 15. členskou zemí aliance
14. 5. 1955 - Sovětský svaz a sedm východoevropských zemí založily protiváhu NATO, Varšavskou smlouvu
29. 10. 1956 - suezská krize - první vážnější spor mezi evropskými spojenci a USA
1. 11. 1956 - Maďarsko vystupuje z Varšavské smlouvy; SSSR krvavě potlačil demokratizační proces
PRVNÍ GENERÁLNÍ TAJEMNÍK NATO Hastings Linoel Ismay vytvořil politickou organizační strukturu aliance, která až na drobné změny funguje dodnes. Funkci vykonával pět let.
</TEXT>
<HEADING>
Foto NATO
</HEADING>
<TEXT>
NĚMECKO VSTUPUJE DO NATO - po velkých diskusích v Evropě se v roce 1955 začlenil bývalý nepřítel do atlantických struktur. Za Spolkovou republiku Německo podepsal smlouvu kancléř Konrád Adenauer.
</TEXT>
<HEADING>
Foto NATO
</HEADING>
<TEXT>
REVOLUCE V MAĎARSKU - v roce 1956 se Maďarsko pokusilo opustit sovětský blok a vyhlásit neutralitu. Povstání tvrdě potlačily sovětské jednotky.
</TEXT>
<HEADING>
Foto AP/Stringer - Arpad Hafazi
</HEADING>
<TEXT>
KONEC DRUHÉ SVĚTOVÉ VÁLKY VE SVĚTĚ - na americké válečné lodi USS Missouri byla 2. září 1945 podepsána bezpodmínečná kapitulace Japonska, čímž skončila druhá světová válka
</TEXT>
<HEADING>
Foto: AP
</HEADING>
<TEXT>
ZALOŽENÍ SEVEROATLANTICKÉ ALIANCE - americký ministr zahraničí podepisuje 4. dubna 1949 washingtonskou smlouvu, která je základním dokumentem NATO. Alianci založilo dvanáct zemí.
</TEXT>
<HEADING>
Foto NATO
</HEADING>
<TEXT>
KOREJSKÁ VÁLKA - v červnu 1950 napadla Severní Korea svého jižního souseda. Válka na Korejském poloostrově byla prvním konfliktem mezi komunistickým blokem a demokraciemi po druhé světové válce.
STAVBA BERLÍNSKÉ ZDI - západní Berlín byl branou do svobodného světa a sporným bodem poválečného uspořádání. Například v červenci 1961 uteklo z NDR 26 tisíc lidí.
</TEXT>
<HEADING>
Foto AP-WORTH
</HEADING>
<TEXT>
NOVÉ ÚSTŘEDÍ NATO - po rozkolu mezi Paříží a zbytkem aliance opustily centrální orgány spojenců Francii a v roce 1967 se přestěhovaly do narychlo postavených budov v Bruselu.
</TEXT>
<HEADING>
Foto NATO
</HEADING>
<TEXT>
AMERIČANÉ NA MĚSÍCI - v 50. letech začaly závody mezi USA a SSSR v dobývání vesmíru. Sověti vypustili do kosmu jako první družici i člověka. Američané stanuli na Měsíci.
</TEXT>
<HEADING>
Foto AP - Neil Armstrong
</HEADING>
<TEXT>
UVOLŇOVÁNÍ NAPĚTÍ - od šedesátých let probíhala řada jednání o odzbrojení. V květnu 1972 se aliance v čele s generálním tajemníkem J. Lunsem (vlevo) do toho prcesu aktivně zapojila.
</TEXT>
<HEADING>
Foto NATO
</HEADING>
<TEXT>
VÝJIMEČNÝ STAV V POLSKU - v prosinci 1981 vyhlásil komunistický režim výjimečný stav, který rozdrtil polské hnutí odporu. Protestující nesou na ramenou vůdce odporu Lecha Walesu.
ŠPANĚLSKO DO NATO - sedm let po smrti diktátora Franka a vítězství demokracie vstoupilo v roce 1982 Španělsko do aliance, což zvýšilo stabilitu Pyrenejského poloostrova
</TEXT>
<HEADING>
Foto NATO
</HEADING>
<TEXT>
PÁD BERLÍNSKÉ ZDI - na podzim roku 1989 začal masový exodus občanů NDR na západ. Symbolem konce komunistických režimů v Evropě se v listopadu stal pád berlínské zdi.
</TEXT>
<HEADING>
Foto AP - John Gaps
</HEADING>
<TEXT>
VÁLKA V PERSKÉM ZÁLIVU - v roce 1990 napadl Irák svého jižního souseda Kuvajt. Spojené státy zorganizovaly širokou koalici, jejíž vojska během několika týdnů vyhnala irácké jednotky z Kuvajtu.
MASAKRY V JUGOSLÁVII - krvavý rozklad bývalé komunistické Jugoslávie paradoxně pomohl NATO, aby našlo svou roli po konci studené války. Letouny aliance se poprvé v historii zapojily do konfliktu.
</TEXT>
<HEADING>
Foto AP - Dušan Vranič
</HEADING>
<TEXT>
NOVÉ VZTAHY - na začátku roku 1994 byl v Bruselu vyhlášen program Partnerství pro mír, jehož součástí byl i příslib plného členství v alianci i pro země bývalého východního bloku
</TEXT>
<HEADING>
Foto NATO
</HEADING>
<TEXT>
DAYTONSK Ý MÍR - po diplomatickém nátlaku USA na znesvářené balkánské státy byla v americkém Daytonu uzavřena mírová dohoda, na jejíž dodržování dohlížejí jednotky NATO a dalších zemí dodnes
ČESKO, POLSKO, MAĎARSKO V NATO - v roce 1999 přijala aliance první tři země bývalého východního bloku. Zároveň zdůraznila, že dveře do aliance zůstávají otevřeny i pro další zájemce.
</TEXT>
<HEADING>
Foto NATO
</HEADING>
<TEXT>
OPERACE NATO V KOSOVU - v březnu 1999 začaly letouny aliance bombardovat Jugoslávii. Cílem tříměsíční operace bylo přinutit Miloševičův režim, aby stáhl své jednotky z Kosova.
</TEXT>
<HEADING>
Foto Reuters - Stefan Lazarevič
</HEADING>
<TEXT>
TERORISTICKÝ ÚTOK NA USA - po 11. září 2001 aliance poprvé aktivovala 5. článek washingtonské smlouvy, ve kterém se praví, že napadení členského státu je považováno za útok na celé NATO
</TEXT>
<HEADING>
Foto AP - Robert Clark
</HEADING>
<TEXT>
VÁLKA V AFGHÁNISTÁNU - Američané zahájili v říjnu operaci v Afghánistánu, která skončila svržením hnutí Taliban, které podporovalo terorismus. Válka nebyla řízena přímo vojenskými strukturami NATO.
SUMMIT NATO V PRAZE - do hlavního města České republiky přijíždí téměř padesát hlav států a vlád. Budou zde jednat o dalším fungování aliance a Partnerství pro mír.
Foto LN - Jan Hrouda
</TEXT>
</DOC>
<DOC>
<DOCID>LN-20021120126</DOCID>
<DOCNO>LN-20021120126</DOCNO>
<DATE>11/20/02</DATE>
<TITLE>
Před šesti lety prezident Havel uznal, že ani Evropská unie, ani NATO nemohou otevřít dveře zájemcům o členství přes noc. "Co musejí obě organizace udělat, je ujistit celou Evropu, která je sférou společných hodnot, že nejsou uzavřenými kluby." Věřím, že prostřednictvím rozhodnutí přijatých nejprve v Madridu, nyní v Praze a brzy v Kodani, takové ujištění poskytujeme. Naše dvě organizace se současně rozšiřují a sbližují se jedna s druhou. Na obraně širší "sféry společných hodnot", o které prezident Havel mluvil, stále více obě organizace spolupracují. Pád berlínské zdi odkryl perspektivu nového a lepšího světa, ale také s sebou přinesl nové výzvy. Objevila se nová ohrožení: organizovaný zločin, migrační tlaky, nákazy a samozřejmě terorismus a šíření zbraní hromadného ničení. NATO a Evropská unie sdílejí agendu jako partneři, nikoli jako rivalové. Naše úkoly jsou rozdílné, ale doplňují se a naše cíle jsou stejné: mír a stabilita. Na Balkáně jsme ukázali naši schopnost spolupracovat a výhody, které z toho plynou. Evropané rozumějí tomu, že důvěryhodná politika vyžaduje vojenskou složku připravenou čelit výzvám dneška. Snažíme se o zvýšení vojenských výdajů a jejich lepší rozdělování. Evropa může být důležitý a cenný partner bez toho, aby se zaměřovala na soupeření s americkými vojenskými schopnostmi v tomto století, i kdybychom něco takového mohli udělat. Ale musíme pokračovat a budeme pokračovat v úsilí progresivně zlepšovat dosah a kvalitu našich vojenských schopností. Nový svět po roce 1989, ale také po 11. září 2001 vyžaduje širší bezpečnostní koncept. Moderní svět je komplexní a navzájem provázaný. Předvídání a reakce na dnešní hrozby vyžadují nejenom schopnost použít vojenskou sílu, ale také ekonomické, diplomatické a obchodní nástroje. Inteligentní a efektivní reakce vyžaduje opravdové úsilí při porozumění problému, schopnost použít širokou škálu nástrojů a odhodlání zapojit se do řešení problému v jeho počátcích a udržovat kurs. Evropa k tomu může zásadně přispět. A to díky své specifické bezpečnostní kultuře, založené na předcházení konfliktům, politickém řešení krizí a citu pro ekonomické a sociální kořeny násilí. Jakkoli pohrdáme našimi nepřáteli, nemůžeme si dovolit ignorovat příčiny, které je motivují. Snaha je pochopit není omluvou. Pochopení a pojmenování příčin eliminuje přitažlivost konfliktu a fanatismus. Evropská unie je schopná využít širokou škálu prostředků. Obrana svobody proti terorismu není pouze - či hlavně - vojenskou bitvou: bude vyžadovat bezprecedentní stupeň mezinárodní spolupráce v oblastech, jako jsou zpravodajská činnost, policie, soudnictví a finanční dohled. Hranice mezi vnitřní a vnější bezpečností, mezi policií a armádou, mezi předcházením krizí a jejich řešením, bojem se závažnou trestnou činností a finanční kriminalitou, pátráním po terorismu a vypořádáním se se "zhroucenými státy" se začínají stírat a jsou uměle vytvářené. Dosavadní činnost Evropské unie dokazuje její schopnost zapojit se do krize v jejím počátku a udržet kurs: politické a diplomatické řešení srbské/černohorské otázky, předcházení konfliktu (ve spolupráci s NATO) v Makedonii a jižním Srbsku, policejní operace v Bosně a závazek dlouhodobé rekonstrukce Balkánu a Afghánistánu. To není "měkká bezpečnost" (nevojenská bezpečnost, pozn. red.), ale "chytrá bezpečnost". Obrana našeho míru, šíření našich hodnot a sdílení naší prosperity nebudou možné ve světě anarchie a chaosu. Zákonnost a efektivita jsou posilovány mezinárodní spoluprácí a respektem ke globálním pravidlům a institucím. Potvrzením toho jsou smlouvy, které jsou podstatou obou našich organizací a které vycházejí z principů Charty Organizace spojených národů. Jako přátelé, jako spojenci, jako členové společnosti stejných hodnot se musíme společně zavázat k pojmenovávání výzev budoucnosti. Dosáhneme toho tím, že budeme spolupracovat jako partneři pro mír a stabilitu.
</TITLE>
<TEXT>
www.lidovky.cz/solana
Javier SOLANA pro LN vysoký představitel EU pro zahraniční a bezpečnostní politiku
* studoval fyziku ve Španělsku a USA * působil jako poslanec za Socialistickou stranu, od roku 1982 do roku 1995 vystřídal ministerstva kultury, školství a zahraničí * v letech 1995 - 1999 byl generálním tajemníkem NATO
</TEXT>
</DOC>
<DOC>
<DOCID>LN-20021120127</DOCID>
<DOCNO>LN-20021120127</DOCNO>
<DATE>11/20/02</DATE>
<TITLE>
Snad žádná země v našem regionu neprošla takovou složitou cestu po pádu komunismu v roce 1989 jako Slovensko. První desetiletí naší svobody nám přineslo nejen euforii, ale i těžkosti, odříkání, složitý proces budování naší nové státnosti, včetně zápasu o demokratické hodnoty. Nejdříve jsme poznali a odmítli falešné cesty postkomunistické éry nacionalismus a populismus. A naši občané v letošních zářijových svobodných volbách opět potvrdili svoji víru v hodnoty demokracie a pravidla svobodného světa, které před víc než půlstoletím zapsali zakladatelé Severoatlantické smlouvy. Cesta k demokratickému a důvěryhodnému Slovensku nebyla lehká. Vzpomínám si na přirozené lidské zklamání, které jsem prožíval v roce 1997 a spolu se mnou mnoho spoluobčanů, když se Slovensko v důsledku politiky tehdejšího premiéra vzdálilo od sousedů a nedostalo pozvánku od NATO na summitu ve Španělsku. Politicky pochopitelné a srozumitelné rozhodnutí však posilnilo demokraticky smýšlející veřejnost na Slovensku a v následujících letech nás vedla především touha, která je přirozená každému člověku: touha žít v demokratickém, bezpečném a prosperujícím společenství. Ve společenství národů a států, jejichž ochrana a síla není postavená výlučně na měřitelných parametrech, ale i - anebo především - na sdílení společných hodnot a na odhodlání tyto hodnoty bránit v praxi. Rozumíme a víme, že toto odhodlání se měří každodenním rozhodováním a konáním. Víme, že přátelé a spojenci se prověřují v kritických situacích: když po slovech musejí následovat i činy. Na summitu NATO ve Washingtonu v roce 1999 jsem už mohl říci: Slovakia is not yet a member of NATO de iure, but we are the member of NATO de facto. Uplynulé čtyři roky Slovensko pevně stálo na straně spojenců. Jak během krize v Kosovu, tak i po útocích na USA. Slovenská vláda si uvědomuje, že pozvání pro zemi znamená první krok, který musí potvrdit volení zástupci občanů členských zemí NATO. A umím si představit legitimní otázku, kterou si kladou občané těchto zemí. Čím může přispět Slovensko - relativně malá země? Začlenění Slovenska do NATO bezpečnostně scelí středoevropský region, v němž si jsou lidé blízcí a kde vlády i občané v uplynulých letech už prokázali schopnost spolupracovat. Slovensko chce být aktivním členem aliance. Tedy ne jen konzumentem, ale i přispěvatelem k bezpečnosti. Naše aktivní účast ve vojenských misích pod velením NATO (KFOR, SFOR), ale i v dalších ohniskách napětí je potvrzením, že Slovensko si uvědomuje a dokáže i plnit závazky ve vojenské oblasti. Slovensko skutečně není velká země, jsme však odhodláni přinést do transatlantického společenství naše přesvědčení o potřebě chránit civilizační hodnoty pevně a kdykoliv, když je to nevyhnutelné. Už dnes - na prahu pozvání do NATO - se proto zamýšlíme nad novou budoucností aliance s očividně změněnými prioritami a výzvami, jakými jsou mezinárodní terorismus, šíření zbraní hromadného ničení či lokální konflikty s rizikem "domino efektu". Slovensko má zájem, aby NATO neztratilo svůj vojenskoobranný charakter, a uvědomujeme si naše budoucí závazky: Postupujeme v reformě svých ozbrojených sil a připravujeme naši nabídku pro Rapid Response Force, které považujeme za správný projekt. Slovensko se těší na pražský summit NATO s očekáváním, že naše partnerství de facto se stane spojenectvím de iure. Pozvání pro Slovensko bude zadostiučiněním pro generace našich lidí, které podstoupily utrpení za železnou oponou. Bude též zadostiučiněním a správným povzbuzením pro mé spoluobčany, kteří projevují trpělivost a odhodlání při budování demokratické společnosti. A bude posilněním pro všechny, kteří cítí zodpovědnost za společnou ochranu civilizačních hodnot ve světě.
</TITLE>
<TEXT>
www.lidovky.cz/dzurinda
</TEXT>
<HEADING>
Mikuláš DZURINDA pro LN premiér Slovenské republiky
</HEADING>
<TEXT>
* vystudoval Vysokou školu dopravy a spojů v Žilině * v devadesátých letech byl náměstek ministra dopravy a později se stal ministrem dopravy * nyní je podruhé premiérem
* vystudoval Vysokou školu dopravy a spojů v Žilině * v devadesátých letech byl náměstek ministra dopravy a později se stal ministrem dopravy * nyní je podruhé premiérem
</TEXT>
</DOC>
<DOC>
<DOCID>LN-20021120128</DOCID>
<DOCNO>LN-20021120128</DOCNO>
<DATE>11/20/02</DATE>
<TITLE>
Litva je mezi deseti kandidátskými zeměmi, které očekávají pozvání do společenství NATO, pod jehož křídly všichni nalézají bezpečí. Od chvíle, kdy Litva nahlas a jasně prohlásila "Chceme být součástí NATO!", uplynulo již téměř devět let. Chceme si být rovni s těmi, kdo jsou si rovni, a začlenit se do evropské, západní kultury. Přejeme si stejná privilegia i zodpovědnost, jakou má zbytek západoevropských zemí. Chceme přispět k zabezpečení hranic a zvýšení kulturní a akademické úrovně života na celém kontinentě. Litva usiluje o členství v Severoatlantické alianci, aby zajistila nejen vlastní bezpečnost a stabilitu, ale přispěla k bezpečnosti a stabilitě celé Evropy. Každá kandidátská země, Litvu nevyjímaje, učiní vlastní, jedinečný příspěvek společné bezpečnosti a stabilitě euroatlantického regionu. Je tomu tak o to víc, že NATO i Evropská unie mají shodný cíl. Věřím, že NATO je v současnosti také nedílnou součástí evropské bezpečnosti. Litva vždy cítila, že do Evropy patří. K posílení evropského bezpečnostního systému, jenž je společným cílem všech zemí, již přispíváme. Jako členský stát aliance zvýšíme nejen naši vlastní bezpečnost, ale také naši hospodářskou stabilitu, která se ve spojitosti s NATO tak často nezmiňuje. NATO není pouze vojenskou organizací založenou na síle. Až do aliance vstoupíme, zahraniční investoři se podle mě budou v Litvě cítit bezpečněji. Chtěl bych zdůraznit, že přijetí České republiky do NATO zvýšilo bezpečnost ve střední Evropě. Jsem přesvědčen, že přijetí pobaltských států do aliance bezpečnou a stabilní oblast Evropy dále rozšíří. Těm, kteří tvrdí, že příliš velký počet členů by mohl NATO oslabit, bych rád odpověděl, že v tomto případě mluví jen o hře s čísly. Síla organizace nezávisí na počtu jejích členů. Rozhodující je připravenost kandidátských zemí na členství a jejich ochota přijmout zodpovědnost. Rozšíření aliance posílí NATO, zvýší bezpečnost a stabilitu v Evropě a zároveň pobídne organizaci k novým, nezbytným reformám. Věřím, že naše úspěchy hovoří samy za sebe. Litva nezmění rovnováhu sil a nic takového ani nikdy nebylo jejím cílem. Neměli bychom zapomínat, že žijeme v 21. století, kdy zásadní roli nehraje počet lidí, ale spíše jejich připravenost a schopnost použít dostupné technické prostředky. Litevské síly jsou velmi dobře vycvičené. Již osm let se zúčastňují vojenských cvičení a různých programů společně s jednotkami NATO. Spolupracujeme na misích v Kosovu a Bosně a nedávno jsme poslali tým lékařů do Afghánistánu, kde spolupracují s vojenskými lékaři z České republiky a dalších zemí aliance. V blízké budoucnosti do Afghánistánu odjede také 37 litevských vojáků. Jsme České republice vděčni za praktickou a materiální pomoc Litvě při zvyšování kapacity její národní obrany a reformě jejích ozbrojených sil, aby v maximální míře odpovídaly standardům NATO. Oceňujeme také, že litevští důstojníci měli možnost studovat na českých vojenských školách. Rozšíření NATO je také vnímáno v kontextu vztahů s Ruskem. Litva s touto zemí soustavně rozvíjí dobré sousedské vztahy. Jsem přesvědčen, že charakter těchto vztahů se po našem vstupu do aliance nezmění. A pokud se změní, tak jen v jednom, a to směrem k dalšímu posílení naší spolupráce. Věřím, že nedávno ustavená Rada NATO - Rusko je nejlepším příkladem ruské ochoty spolupracovat a být součástí bezpečnosti, po níž všichni z nás touží. Očekávám, že NATO bude dále pokračovat ve své politice rozšiřování i po pražském summitu. Dříve nebo později by se členy této organizace měly stát všechny země, které se k Severoatlantické alianci chtějí připojit. Společně s našimi partnery posílíme NATO, pod jehož křídly všichni najdou bezpečí.
</TITLE>
<TEXT>
www.lidovky.cz/adamkus
</TEXT>
<HEADING>
Valdas ADAMKUS pro LN prezident Litvy
</HEADING>
<TEXT>
* vystudoval přírodovědeckou fakultu na univerzitě v Mnichově * V roce 1949 se jeho rodina přestěhovala do USA * v 70. letech pracoval v americké vládní Agentuře pro ochranu životního prostředí
* vystudoval přírodovědeckou fakultu na univerzitě v Mnichově * V roce 1949 se jeho rodina přestěhovala do USA * v 70. letech pracoval v americké vládní Agentuře pro ochranu životního prostředí
</TEXT>
</DOC>
<DOC>
<DOCID>LN-20021120129</DOCID>
<DOCNO>LN-20021120129</DOCNO>
<DATE>11/20/02</DATE>
<TITLE>
BELGIE / BELGIUM
</TITLE>
<TEXT>
vstup 1949
</TEXT>
<HEADING>
počet obyvatel / Population 10 179 000
</HEADING>
<TEXT>
HDP na obyvatele / GDP per capita 26 193 USD výdaje na obranu / Def. Exp. 3,4 mld. (bn.) USD počet vojáků / Armed forces, active 39 420 počet tanků / MBT 132 počet stíhacích letounů / fighter planes 80
BRITÁNIE / UNITED KINGDOM vstup 1949
</TEXT>
<HEADING>
počet obyvatel / Population D
</HEADING>
<TEXT>
HDP na obyvatele / GDP per capita 211 430 výdaje na obranu / Def. Exp. 636 počet vojáků / Armed forces, active 427 počet tanků / MBT počet stíhacích letounů / fighter planes
ČESKÁ REPUBLIKA / CZECH REPUBLIC vstup 1999
</TEXT>
<HEADING>
počet obyvatel / Population 10 218 000
</HEADING>
<TEXT>
HDP na obyvatele / GDP per capita 14 163 USD výdaje na obranu / Def. Exp. 1,16 mld. (bn.) USD počet vojáků / Armed forces, active 53 600 počet tanků / MBT 652 počet stíhacích letounů / fighter planes 75
DÁNSKO / DENMARK vstup 1949
</TEXT>
<HEADING>
počet obyvatel / Population 5 308 000
</HEADING>
<TEXT>
HDP na obyvatele / GDP per capita 25 900 USD výdaje na obranu / Def. Exp. 2,4 mld. (bn.) USD počet vojáků / Armed forces, active 21 400 počet tanků / MBT 238 počet stíhacích letounů / fighter planes 68
FRANCIE / FRANCE vstup 1949
</TEXT>
<HEADING>
počet obyvatel / Population 59 271 000
</HEADING>
<TEXT>
HDP na obyvatele / GDP per capita 25 300 USD výdaje na obranu / Def. Exp. 35 mld. (bn.) USD počet vojáků / Armed forces, active 273 740 počet tanků / MBT 809 počet stíhacích letounů / fighter planes 524
ITÁLIE / ITALY vstup 1949
</TEXT>
<HEADING>
počet obyvatel / Population 57 184 000
</HEADING>
<TEXT>
HDP na obyvatele / GDP per capita 23 436 USD výdaje na obranu / Def. Exp. 21 mld. (bn.) USD počet vojáků / Armed forces, active 230 350 počet tanků / MBT 1349 počet stíhacích letounů / fighter planes 329
ISLAND / ICELAND vstup 1949
počet obyvatel / Population 283 000
HDP na obyvatele / GDP per capita 27 000 USD počet vojáků / Armed forces, active 0
KANADA / CANADA vstup 1949
</TEXT>
<HEADING>
počet obyvatel / Population 131 750 000
</HEADING>
<TEXT>
HDP na obyvatele / GDP per capita 24 381 USD výdaje na obranu / Def. Exp. 8,1 mld. (bn.) USD počet vojáků / Armed forces, active 56 800 počet tanků / MBT 114 počet stíhacích letounů / fighter planes 140
LUCEMBURSKO / LUXEMBOURG vstup 1949
</TEXT>
<HEADING>
počet obyvatel / Population 436 000
</HEADING>
<TEXT>
HDP na obyvatele / GDP per capita 31 008 USD výdaje na obranu / Def. Exp. 128 mil. USD počet vojáků / Armed forces, active 900 počet tanků / MBT 0 počet stíhacích letounů / fighter planes 0
MAĎARSKO / HUNGARY vstup 1999
</TEXT>
<HEADING>
počet obyvatel / Population 10 002 000
</HEADING>
<TEXT>
HDP na obyvatele / GDP per capita 8528 USD výdaje na obranu / Def. Exp. 793 mil. USD počet vojáků / Armed forces, active 33 810 počet tanků / MBT 753 počet stíhacích letounů / fighter planes 46
NĚMECKO / GERMANY vstup 1955
</TEXT>
<HEADING>
počet obyvatel / Population 82 442 000
</HEADING>
<TEXT>
HDP na obyvatele / GDP per capita 24 500 USD výdaje na obranu / Def. Exp. 28,8 mld. (bn.) USD počet vojáků / Armed forces, active 308 400 počet tanků / MBT 2521 počet stíhacích letounů / fighter planes 434
NORSKO / NORWAY vstup 1949
</TEXT>
<HEADING>
počet obyvatel / Population 4 487 000
</HEADING>
<TEXT>
HDP na obyvatele / GDP per capita 26 400 USD výdaje na obranu / Def. Exp. 2,9 mld. (bn.) USD počet vojáků / Armed forces, active 26 700 počet tanků / MBT 170 počet stíhacích letounů / fighter planes 61
POLSKO / POLAND vstup 1999
</TEXT>
<HEADING>
počet obyvatel / Population 38 819 000
</HEADING>
<TEXT>
HDP na obyvatele / GDP per capita 8 422 USD výdaje na obranu / Def. Exp. 3,3 mld. (bn.) USD počet vojáků / Armed forces, active 206 045 počet tanků / MBT 1677 počet stíhacích letounů / fighter planes 212
TURECKO / TURKEY vstup 1952
</TEXT>
<HEADING>
počet obyvatel / Population 67 652 000
</HEADING>
<TEXT>
HDP na obyvatele / GDP per capita 6101 USD výdaje na obranu / Def. Exp. 10,8 mld. (bn.) USD počet vojáků / Armed forces, active 515 100 počet tanků / MBT 4205 počet stíhacích letounů / fighter planes 505
NIZOZEMSKO / NETHERLANDS vstup 1949
</TEXT>
<HEADING>
počet obyvatel / Population 15 854 000
</HEADING>
<TEXT>
HDP na obyvatele / GDP per capita 25 171 USD výdaje na obranu / Def. Exp. 6,5 mld. (bn.) USD počet vojáků / Armed forces, active 50 430 počet tanků / MBT 320 počet stíhacích letounů / fighter planes 157
PORTUGALSKO / PORTUGAL vstup 1949
</TEXT>
<HEADING>
počet obyvatel / Population 9 876 000
</HEADING>
<TEXT>
HDP na obyvatele / GDP per capita 16 370 USD výdaje na obranu / Def. Exp. 2,3 mld. (bn.) USD počet vojáků / Armed forces, active 43 600 počet tanků / MBT 187 počet stíhacích letounů / fighter planes 51
ŘECKO / GREECE vstup 1952
</TEXT>
<HEADING>
počet obyvatel / Population 10 683 000
</HEADING>
<TEXT>
HDP na obyvatele / GDP per capita 14 624 USD výdaje na obranu / Def. Exp. 5,6 mld. (bn.) USD počet vojáků / Armed forces, active 159 170 počet tanků / MBT 1733 počet stíhacích letounů / fighter planes 458
ŠPANĚLSKO / SPAIN vstup 1982
</TEXT>
<HEADING>
počet obyvatel / Population 39 727 000
</HEADING>
<TEXT>
HDP na obyvatele / GDP per capita 18 703 USD výdaje na obranu / Def. Exp. 7,2 mld. (bn.) USD počet vojáků / Armed forces, active 143 450 počet tanků / MBT 688 počet stíhacích letounů / fighter planes 211
SPOJENÉ STÁTY AMERICKÉ vstup 1949
</TEXT>
<HEADING>
počet obyvatel / Population 281 404 000
</HEADING>
<TEXT>
HDP na obyvatele / GDP per capita 34 300 USD výdaje na obranu / Def. Exp. 300,5 mld. (bn.) USD počet vojáků / Armed forces, active 1 367 700 počet tanků / MBT 8023 počet stíhacích letounů / fighter planes 6004
BULHARSKO / BULGARIA vstup 2002
</TEXT>
<HEADING>
počet obyvatel / Population 8 187 000
</HEADING>
<TEXT>
HDP na obyvatele / GDP per capita 4832 USD výdaje na obranu / Def. Exp. 353,7 mil. USD počet vojáků / Armed forces, active 77 260 počet tanků / MBT 1475 počet stíhacích letounů / fighter planes 181
ESTONSKO / ESTONIA vstup 2002
</TEXT>
<HEADING>
počet obyvatel / Population 1 375 000
</HEADING>
<TEXT>
HDP na obyvatele / GDP per capita 9753 USD výdaje na obranu / Def. Exp. 80,7 mil. USD počet vojáků / Armed forces, active 4450 počet tanků / MBT 0 počet stíhacích letounů / fighter planes 0
LITVA / LITHUANIA vstup 2002
</TEXT>
<HEADING>
počet obyvatel / Population 3 655 000
</HEADING>
<TEXT>
HDP na obyvatele / GDP per capita 6000 USD výdaje na obranu / Def. Exp. 199 mil. USD počet vojáků / Armed forces, active 12 190 počet tanků / MBT 0 počet stíhacích letounů / fighter planes 0
LOTYŠSKO / LATVIA vstup 2002
</TEXT>
<HEADING>
počet obyvatel / Population 2 308 000
</HEADING>
<TEXT>
HDP na obyvatele / GDP per capita 7219 USD výdaje na obranu / Def. Exp. 72 mil. USD počet vojáků / Armed forces, active 6500 počet tanků / MBT 3 počet stíhacích letounů / fighter planes 0
RUMUNSKO / ROMANIA vstup 2002
</TEXT>
<HEADING>
počet obyvatel / Population 2 231 000
</HEADING>
<TEXT>
HDP na obyvatele / GDP per capita 4583 USD výdaje na obranu / Def. Exp. 941 mil. USD počet vojáků / Armed forces, active 103 000 počet tanků / MBT 1373 počet stíhacích letounů / fighter planes 307
SLOVENSKO / SLOVAKIA vstup 2002
</TEXT>
<HEADING>
počet obyvatel / Population 5 384 000
</HEADING>
<TEXT>
HDP na obyvatele / GDP per capita 8184 USD výdaje na obranu / Def. Exp. 347 mil. USD počet vojáků / Armed forces, active 33 000 počet tanků / MBT 272 počet stíhacích letounů / fighter planes 56
SLOVINSKO / SLOVENIA vstup 2002
</TEXT>
<HEADING>
počet obyvatel / Population 1 981 000
</HEADING>
<TEXT>
HDP na obyvatele / GDP per capita 16 000 USD výdaje na obranu / Def. Exp. 227 mil. USD počet vojáků / Armed forces, active 7600 počet tanků / MBT 76 počet stíhacích letounů / fighter planes 0
ALBÁNIE / ALBANIA
</TEXT>
<HEADING>
počet obyvatel / Population 3 028 000
</HEADING>
<TEXT>
HDP na obyvatele / GDP per capita 5539 USD výdaje na obranu / Def. Exp. 139 mil. USD (1999) počet vojáků / Armed forces, active 27 000 počet tanků / MBT 400 počet stíhacích letounů / fighter planes 98
CHORVATSKO / CROATIA
</TEXT>
<HEADING>
počet obyvatel / Population 4 410 000
</HEADING>
<TEXT>
HDP na obyvatele / GDP per capita 7192 USD výdaje na obranu / Def. Exp. 519,6 mil. počet vojáků / Armed forces, active 58 300 počet tanků / MBT 301 počet stíhacích letounů / fighter planes 44
MAKEDONIE / MACEDONIA
</TEXT>
<HEADING>
počet obyvatel / Population 1 983 000
</HEADING>
<TEXT>
HDP na obyvatele / GDP per capita 4827 USD výdaje na obranu / Def. Exp. 77,1 mil. USD počet vojáků / Armed forces, active 16 000 počet tanků / MBT 98 počet stíhacích letounů / fighter planes 4
MBT - Main Battle Tank
Údaje jsou z roku 2000 (Data from 2000)
Zdroj: Military Balance 2001/2002
</TEXT>
</DOC>
<DOC>
<DOCID>LN-20021120130</DOCID>
<DOCNO>LN-20021120130</DOCNO>
<DATE>11/20/02</DATE>
<TITLE>
V Praze se v těchto dnech scházejí nejvyšší představitelé NATO. Agenda schůzky je dlouho připravována a přinese zásadní rozhodnutí. Aliance se vydá cestou největšího rozšíření ve svých dějinách, shodne se na opatřeních ke společné obraně proti mezinárodnímu terorismu a posílí svou spolupráci s partnery na Východě. Ve vzduchu se ale bude vznášet otazník nad budoucností americko-evropských vztahů, které byly nejviditelněji poznamenány americko-německou diskusí kolem Iráku. S koncem studené války zmizel v západní Evropě pocit sdíleného nebezpečí. Evropská integrace je přes všechno úspěšným podnikem, jehož akcie pomalu, ale setrvale stoupají. Ačkoli jeho byrokratická kultura a právní formalismus neplodí žádné gettysburské projevy, ale jen tisíce dalších, ještě méně čitelných acqui communitaire, vládne v západní Evropě již půlstoletí mír. Mnozí sice kritizují demokratický deficit, ale právní stát se zaručeným blahobytem zatím stačí k uspokojení základních občanských potřeb. Společenská poptávka preferuje řešení domácích úkolů. Velké výzvy v oblasti zahraniční politiky sice nejsou ignorovány, ale odpovědí na ně je přesvědčení, že evropskou harmonii lze jednoduše exportovat dál. Potenciální nepřítel je spíše přehlížen, a není-li to již pod tíhou argumentů možné, převažuje tendence si ho usmířit a z hrozby se vykoupit. Za vhodné nástroje jsou považovány kyvadlová diplomacie, mezinárodní instituce, zahraniční pomoc, proexportní politika a tzv. kritický dialog.
</TITLE>
<HEADING>
Srebrenica: cena za úspěch v Maastrichtu
</HEADING>
<TEXT>
Jen málo se v Evropě připomíná, že její stabilita a blahobyt by nebyly možné bez americké pomoci a pevné transatlantické vazby. Naopak mnozí razí jménem "vlastních zvyků" (evropských, německých či jiných) cestu k emancipaci. Ti otrlejší si vytvářejí obraz nepřítele, aby byla emancipace zřetelnější. Módní antiamerikanismus a diabolizace prezidenta Bushe v evropských levicových kruzích jsou jen komickým vyjádřením obecnějšího trendu, vůči němuž není imunní ani evropská pravice. Tendence k rozpojení transatlantické vazby jsou zřetelné i na druhé straně oceánu. S koncem studené války mizí přesvědčení Američanů o významu Evropy jako jejich hlavního spojence. Chladná reakce na spontánní nabídku evropské pomoci loni na podzim je dobrým příkladem. Americká vojenská převaha podepřená investicemi do nových technologií a operativnějším rozhodováním, které vyniká ve srovnání s komplikovaným rozhodováním evropského konglomerátu, je nesporná a svádí k přehlížení názorů a zájmů ostatních, spojence nevyjímaje. Postavení jediné světové supervelmoci posiluje přesvědčení o výlučnosti, jež má tradici od dob, kdy před náboženským, politickým či ekonomickým útlakem přijížděli do Ameriky imigranti s vizí lepší, spravedlivější společnosti. Sebevědomí Američanů je posilováno jejich hospodářskými úspěchy. Americká zodpovědnost za stabilitu ve světě je nepochybná, podepřená spojeneckými závazky ve třech klíčových regionech - v Evropě, ve východní Asii a na Středním východě. Tradičním cílem americké zahraniční politiky je zabránit tomu, aby v nich dominovala jedna mocnost na úkor druhých. Povrchní pohled napovídá, že v prvním regionu je úkol z velké části splněn, zatímco ve zbývajících evidentně trvá. Je-li hrozba reálná jako v případě režimu Saddáma Husajna, nepřítel je Američany identifikován, a nepodřídí-li se pravidlům hry, musí být poražen a hrozba eliminována. Za vhodné nástroje jsou považovány diplomacie podepřená hrozbou vojenské síly, mezinárodní koalice, podpora vnitřní opozice a v krajním případě přesná, družicemi naváděná munice. Znamenají však tyto občas rozdílné pohledy a metody, že se Evropané a Američané již navzájem nepotřebují? Nikoliv. A to nejen proto, že stále sdílejí tytéž základní zájmy a hodnoty, které jsou od roku 1949 vtěleny do washingtonské smlouvy, ale hlavně proto, že se ani v budoucnosti jeden bez druhého neobejdou. Evropa potřebuje Ameriku, a to kvůli stabilitě ve světě i na svém vlastním dvorku. Bez USA, jejich vedení, politického vlivu a vojenské síly, by Evropané ani jimi opěvované mezinárodní instituce stěží dokázaly garantovat stabilitu v neklidných světových regionech. Poměry v nich mají na míle daleko k prosazení principů evropského soužití na bázi právního státu a zaručeného blahobytu. Chaos jako reálná alternativa v případě stažení USA by pro Evropany znamenal ztrátu klíčových surovinových zdrojů a exportních trhů, a tudíž i onoho blahobytu. Ale nejde jen o Blízký či Dálný východ. Bezradnost Evropanů tváří v tvář masovému zabíjení na Balkáně byla varující. Cenou za úspěch v Maastrichtu se stala jatka ve Vukovaru a Srebrenici. Evropské vojenské síly, které vznikly v reakci na toto selhání, zůstávají jen na papíře. Ale Evropané potřebují Američany i v jiném, širším smyslu. Jenom jeden příklad: všemi akceptovanou a srozumitelnou komunikaci v angličtině by s odchodem Američanů mohl vystřídat komunikační chaos mající předobraz v podobenství babylonské věže. Také Amerika potřebuje Evropu. Vojenská dominance a politický vliv nemusí zaručovat úspěch, neboť převaha vyvolává protireakce a logika vyrovnávání sil může nutit druhé se proti USA spojovat. Profesionální armáda, technologická vyspělost a "chytrá" munice sice minimalizují vlastní ztráty a humanizují válku, ale nejsou zárukou politické a občanské připravenosti k dlouhodobému nasazení vlastních sil a zdrojů. Například americké operace na Středním východě může využít jiná silná mocnost k uskutečnění svých možných cílů na Dálném východě. USA proto potřebují politické, diplomatické i vojenské spojence. Kde jinde je má hledat než v Evropě, která je jí zájmy i hodnotami nejbližší. A konečně - Evropa a Amerika se potřebují vzájemně. S koncem studené války nenastal, jak vidno, žádný ráj na zemi. Naopak - nepřítel je rozptýlenější, vojensky možná slabší, ale zároveň odhodlaný útočit ze zálohy, bez varování a proti civilistům. Před jeho zásahem není nikdo z nás předem uchráněn. Nejvyššími hodnotami euroamerické civilizace jsou svoboda a demokracie, a ty se jen těžko snášejí s požadavky absolutní bezpečnosti. Kombinace mezinárodního terorismu, odhodlání použít zbraně hromadného ničení a ideologie nesnášenlivosti podložená schopností sebeobětování proto představují pro naši civilizaci smrtící hrozbu. Tato hrozba je o to větší, že nezná státních hranic. Jediným prostředkem, jak této hrozbě čelit, je proto vzájemná spolupráce a solidarita. Věřme, že Američané i Evropané tuto výzvu doby pochopí. Pražský summit jim k tomu dává výjimečnou šanci.
www.lidovky.cz/vondra
</TEXT>
</DOC>
<DOC>
<DOCID>LN-20021120131</DOCID>
<DOCNO>LN-20021120131</DOCNO>
<DATE>11/20/02</DATE>
<TITLE>
"Zástupce 'mohutného' Lucemburska složí přísahu bránit ubohou Ameriku před rudým nebezpečím. Ministři Francie a Itálie, kteří položili své národy na oltář Wall-Streetu, nezapomenou říci jako dobří katolíci: Pánbůh dal, Pánbůh vzal" - tyto slova napsal o založení Severoatlantické aliance ruský režisér Ilja Erenburg v článku, který přetisklo Rudé právo 6. dubna 1949, tedy dva dny po vzniku NATO. Reakce komunistického bloku na vznik aliance byla značně hysterická. Sovětský svaz si dobře uvědomoval, co vznik spojenectví znamená a že je namířeno především proti jeho rozpínavosti v Evropě. Vznik aliance byl také prohrou izolacionalistů v USA, kterých bylo v Kongresu hodně. Ochota Washingtonu aktivně se angažovat v evropských záležitostech i po válce byla pro Moskvu velice špatnou zprávou.
</TITLE>
<HEADING>
Sovětský motor
</HEADING>
<TEXT>
Ale byl to právě Sovětský svaz, který dal západoevropským zemím, USA a Kanadě dobrý motiv, aby jednání o uzavření spojenectví, která začala v roce 1948, proběhla hladce. Zahájení blokády západního Berlína bylo jasným důkazem, že SSSR je ochoten balancovat na hraně konfliktu s cílem získat pro sebe další územní zisky. S určitou nadsázkou se dá říct, že to byly vždy kroky Sovětského svazu, které měly pozitivní vliv na vývoj aliance. Vždy, když představitelé jednotlivých zemí tápali či jim hrozil rozkol, sovětská akce je dokázala sjednotit a pomoci jim nalézt novou strategii. Příkladem jsou obě Berlínské krize (1948 - 1949, 1958 1962), okupace Maďarska (1956) a Československa (1968), Karibská krize (1962) či vpád do Afghánistánu (1979).
</TEXT>
<HEADING>
Vyrovnávání sil
</HEADING>
<TEXT>
SSSR však nebyl jediným důvodem vzniku NATO. Ten druhý popsal ve známém bonmotu první generální tajemník aliance lord Ismay: "Udržovat Rusy mimo, Američany uvnitř a Němce při zemi." Zapojení Německa do organizace bylo i logickým vyvrcholením nepoměru sil v Evropě. Počtem se konvenční síly západních zemí nemohly v žádném případě rovnat konvenčním silám SSSR a jeho satelitů. Německo nemohlo tento nepoměr zvrátit, ale alespoň zmenšit rozdíl. Důležitá byla i úvaha, že budování evropské bezpečnosti bez Německa není možné. Po překonání psychologických bariér bylo nakonec Německo do aliance v roce 1955 přijato. SSSR na to reagoval jednak diplomaticky, jednak vytvořením Varšavské smlouvy. Za 53 let prošla aliance řadou krizí a změn. K největším rozkolům bezesporu patřila suezská krize (1956), řecko-turecký spor o Kypr (1974) či vystoupení Francie z vojenských struktur aliance (1966). Žádná z krizí však nevedla k rozpadu NATO, jak doufal SSSR. Orgány aliance se během rozkolu pouze přestěhovaly z Francie do Belgie a Paříž zůstala členem NATO. Úředníci se nastěhovali do narychlo postavených a strohých budov na okraji Bruselu, kde jsou dodnes. Od počátku bylo jasné, že nejde o vyhovující prostory. Podepsal se na nich už zub času, ale na stěhování do nového si budou muset úředníci ještě několik let počkat. Největší změnu asi zaznamenala aliance po pádu komunismu. Objevovaly se hlasy na její zrušení a zároveň se hledaly důvody, proč by měla přežít. Paradoxně jí pomohl krvavý rozpad bývalé Jugoslávie. Tehdy poprvé v Bosně (1994) vojensky zasáhla mimo území svých členských zemí. Po teroristických útocích na New York a Washington 11. září 2001, dokonce poprvé v historii aktivovala článek pět, i když do následných bojů v Afghánistánu jako celek vážněji nezasáhla. Nyní stojí opět na rozcestí, stejně jako na začátku 90. let. Buď projde podstatnou reformou a stane se globální organizací, nebo se její význam bude zmenšovat. Úvahy o zániku aliance se objevovaly už během studené války. V Atlantické deklaraci z roku 1974 jsou poměrně přesně uvedeny. Praví se v ní, že tato chvíle nastane až v okamžiku, kdy bude možné uskutečnit "všeobecné, úplné a kontrolované odzbrojení".
SSSR však nebyl jediným důvodem vzniku NATO. Ten druhý popsal ve známém bonmotu první generální tajemník aliance lord Ismay: "Udržovat Rusy mimo, Američany uvnitř a Němce při zemi." Zapojení Německa do organizace bylo i logickým vyvrcholením nepoměru sil v Evropě. Počtem se konvenční síly západních zemí nemohly v žádném případě rovnat konvenčním silám SSSR a jeho satelitů. Německo nemohlo tento nepoměr zvrátit, ale alespoň zmenšit rozdíl. Důležitá byla i úvaha, že budování evropské bezpečnosti bez Německa není možné. Po překonání psychologických bariér bylo nakonec Německo do aliance v roce 1955 přijato. SSSR na to reagoval jednak diplomaticky, jednak vytvořením Varšavské smlouvy. Za 53 let prošla aliance řadou krizí a změn. K největším rozkolům bezesporu patřila suezská krize (1956), řecko-turecký spor o Kypr (1974) či vystoupení Francie z vojenských struktur aliance (1966). Žádná z krizí však nevedla k rozpadu NATO, jak doufal SSSR. Orgány aliance se během rozkolu pouze přestěhovaly z Francie do Belgie a Paříž zůstala členem NATO. Úředníci se nastěhovali do narychlo postavených a strohých budov na okraji Bruselu, kde jsou dodnes. Od počátku bylo jasné, že nejde o vyhovující prostory. Podepsal se na nich už zub času, ale na stěhování do nového si budou muset úředníci ještě několik let počkat. Největší změnu asi zaznamenala aliance po pádu komunismu. Objevovaly se hlasy na její zrušení a zároveň se hledaly důvody, proč by měla přežít. Paradoxně jí pomohl krvavý rozpad bývalé Jugoslávie. Tehdy poprvé v Bosně (1994) vojensky zasáhla mimo území svých členských zemí. Po teroristických útocích na New York a Washington 11. září 2001, dokonce poprvé v historii aktivovala článek pět, i když do následných bojů v Afghánistánu jako celek vážněji nezasáhla. Nyní stojí opět na rozcestí, stejně jako na začátku 90. let. Buď projde podstatnou reformou a stane se globální organizací, nebo se její význam bude zmenšovat. Úvahy o zániku aliance se objevovaly už během studené války. V Atlantické deklaraci z roku 1974 jsou poměrně přesně uvedeny. Praví se v ní, že tato chvíle nastane až v okamžiku, kdy bude možné uskutečnit "všeobecné, úplné a kontrolované odzbrojení".
</TEXT>
</DOC>
<DOC>
<DOCID>LN-20021120132</DOCID>
<DOCNO>LN-20021120132</DOCNO>
<DATE>11/20/02</DATE>
<TITLE>
V NATO se traduje, že největším znalcem historie této organizace je místní holič. Otec majitele kadeřnictví v bruselském areálu aliance prý měl malý kumbál pro zarovnávání úřednických ofin už na počátku 50. let, kdy ještě NATO sídlilo ve Francii. "Tento člověk zná téměř všechny hlavy v alianci," usmívá se Jamie Shea, někdejší mluvčí NATO. Tato historka jen potvrzuje, jak různorodý život pulsuje v nízkých nevábných domcích u bruselského letiště, v nichž se 19 států včetně Česka dohaduje nad světovou bezpečností. NATO nejsou jen kanceláře, zasedačky, diplomaté a úředníci. Je to i rozsáhlé zázemí - kantýny, řada obchodů, čistírna či holičství. Nebylo tomu tak vždycky, ale dnes je NATO soběstačným podnikem, z nějž prakticky nemusíte vystrčit nos. Najdete tady tenisové kurty, bazén, běžecký ovál, fotbalové hřiště nebo squash. Tyto věci určitě ocení i stovky návštěvníků, kteří do aliance proudí na vzdělávací a poznávací programy. Ještě před 15 lety by přitom valná většina z nich nesměla na "posvátnou" půdu NATO ani vkročit, včetně Čechů. "Aliance prošla od roku 1989 ohromnými změnami nejenom ve vojenském a politickém smyslu, ale i v tom, že je otevřená. Vlastně až do roku 1989 fungovalo sídlo v Bruselu jako vojenská základna. Bylo téměř nemožné se sem dostat, pokud člověk nebyl diplomatem nebo představitelem jedné z členských zemí," říká Čech Petr Luňák, který má v mezinárodním aparátu NATO na starosti východoevropské programy. Luňák má kancelář v prostoru, kam smí veřejnost, kde je umístěn odbor pro informace a tisk, a pro lidi z NATO jsou tam obslužné provozovny - čistírna, banka, už zmiňované holičství, restaurace, kavárna či cestovní kancelář. Na rohu postává už drahnou řádku let prodavačka suvenýrů. Chcete zapalovač s alianční hvězdou? Těžítko ve formě jaderné rakety!? Tužku, šátek, tričko nebo popelník s vlajkami členských zemí? Všechno je k dostání a za velmi přijatelnou cenu.
</TITLE>
<HEADING>
Telefon zadarmo
</HEADING>
<TEXT>
Heslem služeb v areálu NATO je totiž "levně a rychle". V "naťácké" čistírně vyčistí pět obleků za obnos, za který se jinde čistí pouhé dva. V holičství se platí třetina běžné sumy a navíc všechny parfémy, krémy a jiná kosmetika jsou o 35 procent levnější. O restauraci ani nemluvě. Jedna plněná bageta s limonádou stojí jinde v Bruselu víc než tři chody v alianční kantýně. "Je to součást tradice. Odbory přispívají na provoz služeb, takže jsou levnější. Některé věci jsou osvobozeny od daně, protože mezinárodní organizace mají na základě konvencí právo dovážet věci bez DPH," vysvětluje anonymně jeden z pracovníků. V tomto takzvaném "veřejném prostoru" se speciálně pro novináře naskýtá zážitek jako z rajské zahrady. Když v telefonních kabinkách s nápisem PRESS zvednete sluchátko a navolíte číslo, můžete volat do Hongkongu nebo Buenos Aires, aniž by to stálo byť jediný cent. Nikde jinde takový servis neexistuje. Možná je důvodem i to, že do NATO nechodí bruselští zpravodajové zase tak často. Většinu roku tam zamíří maximálně jednou týdně na setkání s mluvčím a párkrát ročně na zasedání ministrů zahraničí a obrany. Instituce Evropské unie by podobný přístup určitě zruinoval. Teprve za holičstvím, tiskovým centrem, pobočkou banky BBL a restaurací je prostor, kam se běžný smrtelník nikdy nedostane. Tam smějí pouze prověření úředníci a diplomaté členských zemí NATO. Novinář se do zóny dostane pouze v doprovodu. Prochází se znovu kontrolou, všechny dveře jsou na magnetické karty a při cestě ven člověka znovu zkontroluje ochranka. Všichni si přejí, aby se už dostavěla nová budova NATO. Její otevření se však plánuje až na rok 2008 a do té doby se budou úředníci nadále mačkat v úzkých pavilonech. Výjimkou není ani generální tajemník NATO, jehož pracovna je podle odhadu jen o málo větší než panelákový obývák. "Nevadí mi to," říká lord Robertson. "Není nic, co by mi chybělo, snad s výjimkou výhledu na moře," směje se rodilý Skot, který údajně vnesl mezi své pracovníky neformální atmosféru, na niž byl zvyklý z britské politiky. Už řadu let se každoročně koná zvláštní podnik s názvem "Bazar aliančních manželek". Drahé polovičky šéfů vojenských misí navezou do onoho veřejného prostoru tradiční výrobky své země a pak se snaží co nejvíc prodat. Výtěžek akce jde na dobročinné účely, a tak se obchoduje jako o závod. Je otázkou cti a prestiže mít zboží, které jde na dračku. Češi zásobují "naťácké" vojáky plzeňským pivem, bižuterií nebo sklem. Portugalci portským. Maďaři uherákem. Ani člověku nevadí, že procházka mezi stánky je v nohách cítit víc než cesta v přeplněném vlaku. Svět bruselského ústředí NATO je prostě kouzelný.
Heslem služeb v areálu NATO je totiž "levně a rychle". V "naťácké" čistírně vyčistí pět obleků za obnos, za který se jinde čistí pouhé dva. V holičství se platí třetina běžné sumy a navíc všechny parfémy, krémy a jiná kosmetika jsou o 35 procent levnější. O restauraci ani nemluvě. Jedna plněná bageta s limonádou stojí jinde v Bruselu víc než tři chody v alianční kantýně. "Je to součást tradice. Odbory přispívají na provoz služeb, takže jsou levnější. Některé věci jsou osvobozeny od daně, protože mezinárodní organizace mají na základě konvencí právo dovážet věci bez DPH," vysvětluje anonymně jeden z pracovníků. V tomto takzvaném "veřejném prostoru" se speciálně pro novináře naskýtá zážitek jako z rajské zahrady. Když v telefonních kabinkách s nápisem PRESS zvednete sluchátko a navolíte číslo, můžete volat do Hongkongu nebo Buenos Aires, aniž by to stálo byť jediný cent. Nikde jinde takový servis neexistuje. Možná je důvodem i to, že do NATO nechodí bruselští zpravodajové zase tak často. Většinu roku tam zamíří maximálně jednou týdně na setkání s mluvčím a párkrát ročně na zasedání ministrů zahraničí a obrany. Instituce Evropské unie by podobný přístup určitě zruinoval. Teprve za holičstvím, tiskovým centrem, pobočkou banky BBL a restaurací je prostor, kam se běžný smrtelník nikdy nedostane. Tam smějí pouze prověření úředníci a diplomaté členských zemí NATO. Novinář se do zóny dostane pouze v doprovodu. Prochází se znovu kontrolou, všechny dveře jsou na magnetické karty a při cestě ven člověka znovu zkontroluje ochranka. Všichni si přejí, aby se už dostavěla nová budova NATO. Její otevření se však plánuje až na rok 2008 a do té doby se budou úředníci nadále mačkat v úzkých pavilonech. Výjimkou není ani generální tajemník NATO, jehož pracovna je podle odhadu jen o málo větší než panelákový obývák. "Nevadí mi to," říká lord Robertson. "Není nic, co by mi chybělo, snad s výjimkou výhledu na moře," směje se rodilý Skot, který údajně vnesl mezi své pracovníky neformální atmosféru, na niž byl zvyklý z britské politiky. Už řadu let se každoročně koná zvláštní podnik s názvem "Bazar aliančních manželek". Drahé polovičky šéfů vojenských misí navezou do onoho veřejného prostoru tradiční výrobky své země a pak se snaží co nejvíc prodat. Výtěžek akce jde na dobročinné účely, a tak se obchoduje jako o závod. Je otázkou cti a prestiže mít zboží, které jde na dračku. Češi zásobují "naťácké" vojáky plzeňským pivem, bižuterií nebo sklem. Portugalci portským. Maďaři uherákem. Ani člověku nevadí, že procházka mezi stánky je v nohách cítit víc než cesta v přeplněném vlaku. Svět bruselského ústředí NATO je prostě kouzelný.
</TEXT>
</DOC>
<DOC>
<DOCID>LN-20021120133</DOCID>
<DOCNO>LN-20021120133</DOCNO>
<DATE>11/20/02</DATE>
<TITLE>
Severoatlantická smlouva, která je základním dokumentem NATO, byla podepsána 4. dubna 1949 ve Washingtonu. Má 14 článků.
</TITLE>
<TEXT>
Článek 1 - Smluvní strany se zavazují, jak je uvedeno v Chartě Spojených národů, urovnávat veškeré mezinárodní spory, v nichž mohou být zapleteny, mírovými prostředky...
Článek 2 - Smluvní strany budou přispívat k dalšímu rozvoji mírových a přátelských mezinárodních vztahů posilováním svých svobodných institucí, usilováním o lepší porozumění zásadám, na nichž jsou tyto instituce založeny, a vytvářením podmínek pro stabilitu a blahobyt...
Článek 5 - Smluvní strany se dohodly, že ozbrojený útok proti jedné nebo více z nich v Evropě nebo Severní Americe bude považován za útok proti všem, a proto odsouhlasily, že dojde-li k takovému ozbrojenému útoku, každá z nich uplatní právo na individuální nebo kolektivní obranu, uznané článkem 51 Charty OSN, pomůže smluvní straně nebo stranám takto napadeným tím, že neprodleně podnikne sama a v souladu s ostatními stranami takovou akci, jakou bude považovat za nutnou, včetně použití ozbrojené síly, s cílem obnovit a udržet bezpečnost severoatlantické oblasti...
Článek 6 - Pro účely článku 5 se za ozbrojený útok na jednu nebo více smluvních stran pokládá ozbrojený útok na území kterékoli smluvní strany v Evropě nebo Severní Americe, na alžírské departmenty Francie, na okupační síly kterékoli smluvní strany v Evropě, na ostrovy pod jurisdikcí kterékoli smluvní strany v severoatlantické oblasti severně od obratníku Raka, či na lodě nebo letadla kterékoli ze smluvních stran, jež se nacházejí v oblasti kterékoli smluvní strany.
Článek 10 - Smluvní strany mohou na základě jednomyslného souhlasu vyzvat kterýkoli jiný evropský stát, který je schopen napomáhat rozvoji zásad této smlouvy a přispět k bezpečnosti severoatlantické oblasti, aby přistoupil k této smlouvě...
Článek 13 - Po dvaceti letech platnosti smlouvy může kterákoli smluvní strana odstoupit od smlouvy rok poté, co podá vládě Spojených států amerických zprávu o vypovězení smlouvy...
Článek 14 - Tato smlouva, jejíž anglická a francouzská verze jsou totožné, bude uložena v archivu vlády Spojených států amerických...
</TEXT>
</DOC>
<DOC>
<DOCID>LN-20021120134</DOCID>
<DOCNO>LN-20021120134</DOCNO>
<DATE>11/20/02</DATE>
<TITLE>
Pražský summit NATO bude trvat dva dny, ve čtvrtek a v pátek. Nicméně dnešek se dá považovat za "nultý den" jednání.
</TITLE>
<TEXT>
Středa 20. listopadu
10.30 - v hotelu Savoy proběhne tisková konference, na které promluví i bývalá americká ministryně zahraničí Madeleine Albrightová
12.30 - prezident Havel přednese proslov v Galerii moderního umění v Sovových mlýnech
15.00 - generální tajemník Severoatlantické aliance George Robertson, bývalý poradce pro národní bezpečnost USA Zbigniew Brzezinski a bývalý předseda vojenského výboru NATO Klaus Naumann přednesou projevy v budově českého Senátu
15.00 - 18.00 - někdy v této době by měl v budově Svobodné Evropy přednést jediný projev mimo zasedání NATO americký prezident George W. Bush
17.30 - recepce pro zástupce médií, kterou pořádá vládní zmocněnec pro přípravu summitu NATO Alexandr Vondra, projev by měl přednést český premiér Vladimír Špidla
20.15 - na Pražském hradě začíná večeře pro představitele členských zemí NATO. Hostitelem je prezident Václav Havel a jeho žena Dagmar. Večeře má být rozlučkou s Havlem ve funkci prezidenta.
Čtvrtek 21. listopadu
8.30 - představitelé NATO přijíždějí do pražského Kongresového centra
9.30 - zasedání Severoatlantické rady (NAC) na úrovni hlav států a vlád. Jako první promluví generální tajemník aliance Robertson a český prezident Václav Havel. Poté by mělo být oznámeno rozhodnutí o rozšíření NATO. Představitelé aliance budou během schůzky diskutovat o třech tématech:
1) Nové schopnosti - půjde o posvěcení návrhu USA na vytvoření sil rychlé reakce NATO o síle přibližně 20 tisíc vojáků, které by byly schopné v několika dnech zasáhnout kdekoli na světě. Dále se jednání bude týkat zdokonalení prostředků pro boj se zbraněmi hromadného ničení (možná se bude diskutovat i o Iráku) a změny velitelské struktury aliance.
2) Noví členové - politicky už je rozhodnuto, že půjde o robustní rozšíření, s největší pravděpodobností o sedm zemí - pobaltské státy, Slovensko, Slovinsko, Rumunsko a Bulharsko.
3) Nové vztahy - zejména by se mělo diskutovat o Rusku, Ukrajině, Střední Asii a Kavkazu
13.15 - pracovní oběd - rozdělení na tři skupiny - hlavy států a vlád, ministry zahraničí a ministry obrany
</TEXT>
<HEADING>
15.10 - tisková konference generálního tajemníka NATO Robertsona
</HEADING>
<GEOGRAPHY>15.30</GEOGRAPHY>
<TEXT>
začíná zasedání NAC představitelů 19 členských zemí a představitelů států, které byly ráno pozvány ke vstupu do NATO
18.50 - na pražském Hradě se setká prezident Havel s hlavami deseti států takzvané vilniuské skupiny
19.25 - procházka představitelů států Euroatlantické rady přátelství (EAPC, členské státy NATO a země, které jsou v programu Partnerství pro mír, dohromady 46 států)
19.30 - baletní představení
20.45 - večeře ve Valdštejnském sále
22.15 - divadelní představení
</TEXT>
<HEADING>
Pátek 22. listopadu
</HEADING>
<GEOGRAPHY>8.00</GEOGRAPHY>
<TEXT>
jednání Rady Rusko - NATO na úrovni ministrů zahraničí. Tématem by měla být protiraketová obrana, mírové operace, boj proti terorismu a není vyloučeno, že bude otevřena i otázka Čečenska a Iráku. ráno - mělo by proběhnout i zasedání komise NATO - Ukrajina na úrovni ministrů zahraničí. Dá se předpokládat, že se bude mimo jiné jednat io problematickém vývozu ukrajinského sofistikovaného radarového systému do Iráku
9.30 - zahájení schůzky EAPC na úrovni představitelů států a vlád. Diskusím asi bude dominovat hodnocení spolupráce, její rozšíření a boj proti terorismu, popřípadě debata o Iráku.
14.15 - závěrečná tisková konference generálního tajemníka NATO George Robertsona
15.00 - první dáma Dagmar Havlová a generální tajemník NATO George Robertson udělí v budově ministerstva zahraničí ceny účastníkům akce "Svět v bezpečí". Jde o výtvarnou soutěž pro děti od 6 do 15 let ze základních a uměleckých škol z ČR a kandidátských zemí. Vybrané práce vyjdou v podobě pohlednic a vítězové dostanou blahopřejný diplom.l
</TEXT>
<HEADING>
Zasedací pořádek na summitu NATO
</HEADING>
<TEXT>
Zasedací pořádek při summitech NATO vychází z přesně daných pravidel. V čele sedí generální tajemník Severoatlantické aliance. Zástupci členských států jsou kolem stolu posazeni podle anglické abecedy, po směru hodinových ručiček. Směrodatný pro pořadí je název té které země v angličtině. Takže George Robertson bude mít po levé ruce zástupce Belgie a po pravé představitele USA. V Praze během jednání Severoatlantické rady (NAC) na nejvyšší úrovni budou u kulatého stolu sedět dva zástupci každé země podle ústavních (zvyklostních) pravidel. Jednání bude sledovat i dalších devět členů každé generace. Ti však nebudou sedět u kulatého stolu, ale za zády svých šéfů.
NATO
George Robertson (56) generální tajemník Severoatlantické aliance
Belgie
Guy Verholfstadt (49) premiér
Louis Michel (55) vícepremiér a ministr zahraničí
Kanada
Jean Chrétien (68) premiér
William Graham ministr zahraničí
Česká republika
Václav Havel (66) premiér
Vladimír Špidla (51) premiér
Dánsko
Anders Fogh Rasmussen (49) premiér
Per Stig Möller (60) ministr zahraničí
Francie
Jacques Chirac (69) prezident
Dominique De Villepin (49) ministr zahraničí
Německo
Gerhard Schröder (58) kancléř
Joschka Fischer (54) vícekancléř a ministr zahraničí
Řecko
Kostas Simitis (66) premiér
Jorgos Papandreu (50) ministr zahraničí
Maďarsko
Péter Medgyessy (60) premiér
László Kovács (63) ministr zahraničí
Island
David Oddsson (54) premiér
Halldór Ásgrimsson (55) ministr zahraničí
Itálie
Silvio Berlusconi (66) premiér
Antonio Martino (59) ministr obrany
Lucembursko
Jean-Claude Juncker (47) premiér
Lydie Polfer (50) ministryně zahraničí
Nizozemsko
Jan Peter Balkenende (46) premiér
Jaap de Hoop Scheffer (54) ministr zahraničí
Norsko
Kjell Magne Bondevik (55) premiér
Jan Petersen (56) ministr zahraničí
Polsko
Aleksander Kwasniewski (48) premiér
Wlodzimierz Cimoszewicz (52) ministr zahraničí
Portugalsko
José Durao Barroso (46) premiér
António Martins (56) ministr zahraničí
Španělsko
José Maria Aznar (49) premiér
Ana Palacio (54) ministryně zahraničí
Turecko
Ahmet Necdet Sezer (61) prezident
Británie
Tony Blair (49) premiér
Jack Straw (56) ministr zahraničí
USA
George W. Bush (56) prezident
Colin Powell (65) ministr zahraničí
</TEXT>
</DOC>
</CZE>