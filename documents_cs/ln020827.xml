<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020827001</DOCID>
<DOCNO>LN-20020827001</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
V případě opakovaného úniku chloru z neratovické Spolany padl první "trest". Včera byl odvolán ze své funkce generální ředitel chemičky Radomír Věk. Jeho místo dnes zaujal šéf Chemopetrolu Miroslav Kuliha. Ze Spolany unikl během povodní několikrát chlor. Naposledy se nebezpečný plyn dostal do vzduchu v pátek večer: v Neratovicích a okolí musel být dokonce vyhlášen nejvyšší stupeň chemického ohrožení. I když chlorový mrak podle dostupných informací neohrozil zdraví okolních obyvatel, firma byla kritizována především za svou neochotu rychle a pravdivě informovat o tom, co se v podniku stalo. Ministr vnitra a šéf ústředního krizového štábu Gross nejprve už v noci na sobotu odstavil vedení firmy a její řízení svěřil šéfovi Unipetrolu Pavlovi Švarcovi. Tento koncern včera proti Spolaně zasáhl. Ředitel Radomír Věk doplatil především na neschopnost řešit krizi zatopeného podniku a na nepravdivé informace o chemických haváriích, jimiž společnost zásobovala veřejnost i média. Případ úniků chloru ze Spolany navíc vyšetřuje policie a pracovníkům firmy hrozí obvinění z obecného ohrožení.
</TEXT>
</DOC>
<DOC>
<DOCID>LN-20020827002</DOCID>
<DOCNO>LN-20020827002</DOCNO>
<DATE>08/27/02</DATE>
<TITLE>
LITOMĚŘICE - V neustálém strachu žijí již několik dnů obyvatelé obcí Libiš, Větrušice a Tuhaň, ležících v bezprostřední blízkosti neratovické Spolany. Nejdříve se přes jejich vsi přehnala povodňová vlna, poté dvakrát za sebou zažili obavy, kolik chloru vlastně uniklo z podniku, který funguje na dohled od jejich zahrad. Nyní museli poslat své děti na výlet a mají mít neustále sbalené věci. Před jejich domy stojí autobusy, připravené odvézt je do bezpečí. Na první pohled to vypadá, že Libiš obsadila armáda. Příjezdové cesty do obce jsou uzavřeny a hlídá je policie. Před obecním úřadem stojí pět červenobílých autobusů. Starostka obce je právě na jednání krizového štábu ve Spolaně a na úřadě ji zastupuje podplukovník Petr Škop, velitel 11. praporu chemické obrany. Autobusy budou ozdobou návsi po celou dobu, kdy budou ve Spolaně probíhat včera zahájené práce na vyčerpání firemních zásobníků chloru.
</TITLE>
<TEXT>
Stejně tak včera nikdo nevěděl, kdy se budou moci do vsi vrátit děti, které odjely na nucený výlet do liberecké zoo. "Paní starostka nechtěla, aby se zde děti při případné evakuaci pletly, a děti to přivítaly s nadšením," říká Škop. Podle něj se také výrazně zlepšila komunikace s chemičkou. "Nyní je to v pořádku. Mělo to tak být od začátku," říká Škop. Místní občané, kteří nevědí, co se bude dít v příštích minutách, natož hodinách, už většinou rezignovali a všechna opatření přijímají s pokorou i s určitou úlevou, že konečně vědí, na čem jsou. "Vždyť je to dobře, že tady jsou, kdyby se něco stalo," říká tiše žena středního věku a rychle odchází pryč. Její soused je ale sdílnější. "To víte, je to skličující, ale zaplať pánbů, že je to alespoň takto zajištěno. V pátek nám řekli jen, běžte domů a zavřete okna. Věci máme sbalené od povodní a ještě jsme je nevybalili," konstatuje pan Jiří. Někteří z občanů ale mají jiné starosti. "Jsem vytopenej a nedávaj mi peníze na jídlo," stěžuje si muž kouřící jednu cigaretu za druhou. Podobná situace panuje i v Tuhani a ve Větrušicích. "Už zase musí být lidi připraveni k evakuaci, hlavně ti starší to nesou hrozně. Spolana podává zkreslené informace, mrzí mě, že se všechno ututlává. Pachatele známe..." naráží starosta Tuhaně na vinu členů z vedení Spolany. Jakoukoliv vinu Spolany na úniku chloru ale včera popřel Jan Papež, který pro chemičku zpracovával zprávu o povodni. "K prvnímu úniku chloru došlo proto, že do skladů se dostala voda, která zásobníky nadzvedla. Smůla byla, že tam bylo lešení kvůli opravám. To nadzvedlo střechu a chlor unikl," uvedl Papež. Jeho názor ale nesdílí většina starostů okolních obcí ani hejtman Středočeského kraje. "Spolana měla více informovat. Navíc se znepokojením zjišťuji, že Spolana nemá evidence o množství chemikálií. Za to je odpovědné vedení Spolany, " potvrdil LN hejtman Petr Bendl. Rozhořčené jsou i tisíce obyvatel. Ti svou nespokojenost dávají houfně najevo alespoň podpisem petice. "Lidi jsou hrozně naštvaní, během dneška to tu podepsalo asi 50 lidí," říká pracovnice městského úřadu v Neratovicích.
</TEXT>
<HEADING>
Personální změny uvnitř Unipetrolu
</HEADING>
<TEXT>
* Generální ředitel Spolany Neratovice Radomír Věk byl odvolán z funkce * Na jeho místo byl jmenován generální ředitel Chemopetrolu Miroslav Kuliha * Kulihu vystřídá ve funkci Petr Cingr, nynější generální ředitel Kaučuku Kralupy * Vedením Kaučuku byl pověřen současný výrobní ředitel Jiří Roubík * O změnách rozhodlo mimořádné společné jednání představenstva společnosti Unipetrol, Kaučuk a Chemopetrol
* Generální ředitel Spolany Neratovice Radomír Věk byl odvolán z funkce * Na jeho místo byl jmenován generální ředitel Chemopetrolu Miroslav Kuliha * Kulihu vystřídá ve funkci Petr Cingr, nynější generální ředitel Kaučuku Kralupy * Vedením Kaučuku byl pověřen současný výrobní ředitel Jiří Roubík * O změnách rozhodlo mimořádné společné jednání představenstva společnosti Unipetrol, Kaučuk a Chemopetrol
</TEXT>
</DOC>
<DOC>
<DOCID>LN-20020827003</DOCID>
<DOCNO>LN-20020827003</DOCNO>
<DATE>08/27/02</DATE>
<TITLE>
PRAHA - Poptávce Čechů po novém zboží pomalu dochází dech. Podle včera zveřejněných údajů Českého statistického úřadu (publikace dat je zpožděna kvůli povodním) se v červnu maloobchodní tržby meziročně propadly o půl procenta. Po slabých květnových útratách jde už o druhý měsíc v řadě, kdy české domácnosti nenakupovaly zdaleka tak, jak ekonomové očekávali. "Zpomalení růstu tržeb zasáhlo všechny oblasti maloobchodu včetně supermarketů," uvedla Helena Horská z České spořitelny. Do spotřebitelského chování Čechů se zřejmě začíná promítat stoupající nezaměstnanost. Ve srovnání se stejným obdobím loňského roku je nyní o 40 tisíc lidí bez práce víc. "K vyšší útratě domácností nepovede ani zpomalení růstu mezd, které je již částečně patrné v průmyslu," naznačuje další příčinu hlavní ekonom Patria Finance David Marek.
</TITLE>
<HEADING>
Lidé méně utrácejí za auta a mobilní telefony
</HEADING>
<TEXT>
"Řadu firem postihl pokles tržeb kvůli posílení koruny vůči euru a dolaru. Exportéry přímo a jejich subdodavatele nepřímo. Mzdy a investice jsou pak možnosti, kde hledat úspory, které by tento pokles pokryly," říká Marek. Celkové údaje o tržbách v maloobchodě táhl dolů především propad prodeje automobilů, který zaznamenal meziroční pokles o 5,2 procenta. Po letech dvouciferného růstu se snížily i výdaje za telekomunikace. Podle odborníků to znamená, že trh mobilních telefonů je již nasycen. Po povodních navíc existuje obava, že se maloobchodní tržby v Česku během srpna propadnou ještě níže.
"Řadu firem postihl pokles tržeb kvůli posílení koruny vůči euru a dolaru. Exportéry přímo a jejich subdodavatele nepřímo. Mzdy a investice jsou pak možnosti, kde hledat úspory, které by tento pokles pokryly," říká Marek. Celkové údaje o tržbách v maloobchodě táhl dolů především propad prodeje automobilů, který zaznamenal meziroční pokles o 5,2 procenta. Po letech dvouciferného růstu se snížily i výdaje za telekomunikace. Podle odborníků to znamená, že trh mobilních telefonů je již nasycen. Po povodních navíc existuje obava, že se maloobchodní tržby v Česku během srpna propadnou ještě níže.
</TEXT>
</DOC>
<DOC>
<DOCID>LN-20020827004</DOCID>
<DOCNO>LN-20020827004</DOCNO>
<DATE>08/27/02</DATE>
<TITLE>
Dnes a denně nás Vladimír Špidla přesvědčuje, že se "sociální stát osvědčil", neboť "vyrovnání se se škodami vysloveně vyžaduje koncepci sociálního státu" (LN, 20. 8.), a že "zvláště po zkušenostech s povodněmi ... sociální stát osvědčuje svůj hluboký smysl" (Právo, 22. 8.). Totéž říkal i v Senátu. Jsou to věty mimořádně absurdní, ale protože hrozí, že se stokrát opakovaná lež stane pravdou, je třeba psát repliky. Předně, co je to sociální stát? Byl to ten stát, který v roce 1997 spoluřešil povodně na Moravě, i když si sociální stát neříkal? Nebo je to ten stát, který vznikl za vlády Miloše Zemana, i když si tak také neříkal? Nebo je to jeden a půl měsíce trvající stát Vladimíra Špidly (a Cyrila Svobody), který zatím - kromě rétoriky - s ničím novým nepřišel a který pouze oprášil formy pomoci (a dokonce i shodné hodnoty dávek), které zavedl "nesociální" stát v roce 1997?
</TITLE>
<TEXT>
Je naprosto evidentní, že je to od předsedy vlády pouhá hra se slovy. Ta však v sobě skrývá jedno veliké nebezpečí. Autor této hry slov totiž zneužívá povodně, a připravuje si touto cestou půdu pro radikální změnu našich životů a pro zavedení "odpovědného sociálního státu s dostatkem (!) svobody pro každého jednotlivce", což je ale opravdu něco jiného, než co bylo cílem listopadového zvratu společenských poměrů. Tehdy jsme po půl století komunismu chtěli obrátit pohled na svět a nezačínat státem, ale jednotlivcem. Chtěli jsme vytvořit prostor pro skutečně svobodné, a proto odpovědné chování jednotlivce - občana. Státu jsme chtěli dát doplňkovou úlohu rozhodčího a tvůrce základních pravidel pro jednání jednotlivců. Chtěli jsme, a to je zásadní, "svobodu pro každého jednotlivce", a nikoli "dostatek svobody pro každého jednotlivce", protože svoboda je, nebo není, nedá se špidlovsky dávkovat a říkat, kdy jí je či není dostatek! To jsou zdánlivě malá uřeknutí se, ale podstatu myšlení nemilosrdně prozrazují.
</TEXT>
<HEADING>
Státní solidarita
</HEADING>
<TEXT>
Co nám Vladimír Špidla vlastně nabízí? Obávám se, že se jedná o státem vynucovanou a organizovanou solidaritu (místo solidarity dobrovolné a spontánně vznikající), která není ničím jiným než přerozdělováním neboli braním jedněm a dáváním druhým; státem organizované vydávání více peněz ze státní peněženky (zvané státní rozpočet), než kolik v té peněžence peněz je, čili zadlužování se na úkor budoucnosti, a to v rozsahu, který je zcela neznámý a který v naší zemi od roku 1918 nebyl zaznamenán; zvýšení moci státu ve společnosti pod záminkou povodní, a to jak zvyšováním daní všeho druhu, tak byrokratické nadvlády nad občany; ve svém celku o klasický, tuctový levicový koncept. Vztah toho všeho k tragickým povodním je nulový. I po povodních platí, že primární je zodpovědnost vlastníka, sekundární je jeho pojištění proti nečekaným událostem a teprve terciární je pomoc od třetí osoby či osob, a to nejdříve pomoc mezilidská (rodinná, sousedská, občanská či komunitní), a teprve potom pomoc státu, resp. od anonymních daňových poplatníků. Takto to také probíhá. Nazývat toto samozřejmé lidské uspořádání, které každý z nás přijímá, "sociálním státem", je nedůstojnou přetvářkou, se kterou bychom se neměli smiřovat.
Co nám Vladimír Špidla vlastně nabízí? Obávám se, že se jedná o státem vynucovanou a organizovanou solidaritu (místo solidarity dobrovolné a spontánně vznikající), která není ničím jiným než přerozdělováním neboli braním jedněm a dáváním druhým; státem organizované vydávání více peněz ze státní peněženky (zvané státní rozpočet), než kolik v té peněžence peněz je, čili zadlužování se na úkor budoucnosti, a to v rozsahu, který je zcela neznámý a který v naší zemi od roku 1918 nebyl zaznamenán; zvýšení moci státu ve společnosti pod záminkou povodní, a to jak zvyšováním daní všeho druhu, tak byrokratické nadvlády nad občany; ve svém celku o klasický, tuctový levicový koncept. Vztah toho všeho k tragickým povodním je nulový. I po povodních platí, že primární je zodpovědnost vlastníka, sekundární je jeho pojištění proti nečekaným událostem a teprve terciární je pomoc od třetí osoby či osob, a to nejdříve pomoc mezilidská (rodinná, sousedská, občanská či komunitní), a teprve potom pomoc státu, resp. od anonymních daňových poplatníků. Takto to také probíhá. Nazývat toto samozřejmé lidské uspořádání, které každý z nás přijímá, "sociálním státem", je nedůstojnou přetvářkou, se kterou bychom se neměli smiřovat.
</TEXT>
</DOC>
<DOC>
<DOCID>LN-20020827005</DOCID>
<DOCNO>LN-20020827005</DOCNO>
<DATE>08/27/02</DATE>
<TEXT>
Že kvůli únikům chloru a mizerné komunikaci budou ve Spolaně padat hlavy, bylo od počátku jasné. Vláda neměla jinou možnost, jak zachránit svou povodňovou tvář poctivce, jemuž leží na srdci zdraví občanů a čistota krajiny. Rychlý řez do vedení neratovické firmy ale nezakryje, že tato i předchozí vláda, v níž byl současný premiér mužem číslo dvě, situaci ve Spolaně podcenily. Nepřípustné chování a nepořádek si ředitel podniku (nejen ten včera odvolaný) mohl dovolit pouze proto, že ho vlastník, tedy stát řízený sborem ministrů, nenaučil něčemu jinému. Ministerstvo životního prostředí se už za Kužvarta snažilo ekologické poměry ve Spolaně zlepšit. Své záměry ale nedotáhlo do konce. Dnes už je jedno, zda kvůli tomu, že málo tlačilo na pilu, nebo proto, že ustoupilo průmyslové lobby. Uniklý chlor se zpátky do zásobníků nevrátí. Nový ministr Ambrozek má teď šanci dotáhnout nedotažené. Okolnosti mu přejí, vláda mu po povodňovém skandálu půjde na ruku. Mladý ministr by si měl ale ujasnit alespoň to, komu vlastně Spolana patří. Z jeho vyjádření v tisku se zdá, že v této základní disciplíně, na jejímž zvládnutí závisí úspěch v dalších a obtížnějších, poněkud plave.
</TEXT>
</DOC>
<DOC>
<DOCID>LN-20020827006</DOCID>
<DOCNO>LN-20020827006</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Policie včera zadržela muže, který ráno telefonicky oznámil uložení bomby na letišti v Praze-Ruzyni. Po večerním jednání Ústředního krizového štábu to oznámil ministr vnitra Stanislav Gross. Muž oznámil uložení bomby na ruzyňském letišti brzy ráno. Policie provoz na letišti přerušila zhruba na čtyři hodiny kvůli kontrole. Letadla přistávala, ale zůstávala na ploše mimo letiště i s cestujícími na palubě.
</TEXT>
</DOC>
<DOC>
<DOCID>LN-20020827007</DOCID>
<DOCNO>LN-20020827007</DOCNO>
<DATE>08/27/02</DATE>
<TITLE>
Tři instituce jsou ve sporu o odpovědnost za pražskou podzemní dráhu
</TITLE>
<GEOGRAPHY>PRAHA</GEOGRAPHY>
<TEXT>
Vyšetřování odpovědnosti za zatopení pražského metra odhaluje nové a nové nesrovnalosti v jeho fungování. Technici podzemní dráhy se včera oficiálně vyjádřili k výhradám, že pražské metro povodně podcenilo. "Postup metra byl optimální. Před povodní byli všichni přesvědčeni, že vydrží vše, co bylo deklarováno," řekl včera technický náměstek závodu Metro Josef Němeček. "Nevím, kdo je vinen. Náš systém neumožnil víc," dodal Němeček. Včera ale především vyšlo najevo, že nikdo pořádně neví, kdo zodpovídá za jednotlivé sekce systému, který před povodněmi denně požívalo několik stovek tisíc lidí. Odpovědnost si totiž mezi sebou přehazují pražský magistrát, hasiči i ministerští úředníci. Náměstek pražského primátora pro dopravu Martin Hejl včera řekl, že v pražském metru existují prostory, za které neodpovídá město ani dopravní podnik. "Za některé prostory nese odpovědnost někdo jiný," prohlásil s dovětkem, že kdo, to ve skutečnosti je, "skutečně neví". Podzemní dráha je podle něj rozdělena na civilní část a "cosi necivilního". Hejl těmito slovy včera hájil primátora Igora Němce i generálního ředitele dopravního podniku Milana Houfka, kterým je z mnoha stran vytýkáno, že jsou za zatopení pražského metra odpovědní. Podobně se včera vyjádřil i ředitel závodu Metro Ladislav Houdek. Připustil sice, že jeho podnik odpovídá za většinu prostor podzemní dráhy, na některá "technická místa" ale podle něj dohlíží ministerstvo obrany. To však včera prostřednictvím Jindřicha Pleschera z tiskového oddělení podobný pohled na věc odmítlo.
Se slovy náměstka Hejla nesouhlasí dokonce ani Dopravní podnik. "Nevím, co měl pan náměstek na mysli," reagovala na Hejlova slova jeho mluvčí Michaela Kuchařová. Prostory metra podle ní fungují bud' v provozním, nebo ochranném režimu. "Ale jsou to stále tytéž prostory," zdůraznila. Zároveň dodala, že netuší, proč by za prostory metra měl odpovídat někdo jiný než jeho provozovatel, tedy dopravní podnik. Podle Jaroslava Vykoukala z generálního ředitelství Hasičského záchranného sboru i pracovnic tiskového oddělení ministerstva vnitra je ochrana obyvatelstva v metru úkolem hasičů. V této souvislosti mohl mít náměstek Hejl na mysli například kryty civilní ochrany, které jsou v metru vybudovány. Civilní ochranu obyvatelstva má v kompetenci právě generální ředitel Hasičského záchranného sboru, který je zároveň náměstkem ministra vnitra pro civilní ochranu. Hasiči však odpovědnost za metro také odmítají.
</TEXT>
<HEADING>
Do vyšetřování se zapojí i městská komise
</HEADING>
<TEXT>
Včera se opět řešila i otázka, zda bylo metro uzavřeno včas. Ochranný systém metra byl výše citovaného technického náměstka podniku Metro připraven odolávat pouze stoleté vodě. Záplavy, které hlavní město postihly, ji však několikanásobně předčily, a proto způsobily netěsnost některých tlakových uzávěr. Následné zatopení tedy nevzniklo zanedbáním bezpečnostních opatření, nedodržením povodňového plánu či selháním pracovníků, uvedl včera Němeček. Podnik bude podle něj zvažovat, jak systém zdokonalit teprve poté, co se došetří veškeré příčiny zatopení. "To je otázka strategie a podobně," uzavřel náměstek. Kritizovaný primátor Igor Němec včera v této souvislosti řekl, že krizový štáb nikdy netlačil na to, aby metro jezdilo co nejdéle. I toto tvrzení by měla zkoumat zvláštní komise odborníků, kterou dnes ustanoví pražská městská rada Její úkolem bude zjistit, proč se voda dostala do prostor pražského metra. "Musejí v ní být odborníci a členové koalice a opozice, kteří nejsou s podnikem spojeni," řekl náměstek primátora Jiří Paroubek z ČSSD. "Neměl by tam zasednout například generální ředitel podniku Houfek ani zastupitelé, kteří působí v představenstvu a dozorčí radě," dodal. Velká voda ochromila skoro celé metro. Po povodni nefungovalo 25 stanic podzemní dráhy, tedy asi polovina. Voda zatopila nebo poškodila 17 stanic, stále se odčerpává. Část podzemní dráhy přitom měla sloužit jako protiatomový a protichemický kryt. S vyšetřováním kauzy už začal speciální policejní tým Metro. Sedmičlenný tým vyšetřuje příčiny miliardových škod vzniklých při povodních. Prozatím se v souvislosti s kolapsem metra prověřuje pouze podezření z trestného činu obecného ohrožení. Vyšetřování je však teprve v počátku, jeho výsledky budou známu až za několik měsíců.
</TEXT>
<HEADING>
Metro prozkoumají experti z Ruska
</HEADING>
<TEXT>
Do Prahy během dnešního dne přiletí pět ruských odborníků, kteří se zúčastní zkoumání současného stavu metra a zváží, jak by mohli pomoci při jeho rekonstrukci. Oznámila to mluvčí generálního ředitelství Hasičského záchranného sboru Hana Křivanová. Sovětský svaz pomáhal bývalému Československu při výstavbě metra a půl roku po dokončení prvního tunelu metra trase C, v dubnu roku 1970, byla podepsána dohoda o sovětské pomoci při výstavbě. V říjnu stejného roku se také stal výhradním dodavatelem vozů pro pražské metro sovětský závod Mytiščevo. čtk
Do Prahy během dnešního dne přiletí pět ruských odborníků, kteří se zúčastní zkoumání současného stavu metra a zváží, jak by mohli pomoci při jeho rekonstrukci. Oznámila to mluvčí generálního ředitelství Hasičského záchranného sboru Hana Křivanová. Sovětský svaz pomáhal bývalému Československu při výstavbě metra a půl roku po dokončení prvního tunelu metra trase C, v dubnu roku 1970, byla podepsána dohoda o sovětské pomoci při výstavbě. V říjnu stejného roku se také stal výhradním dodavatelem vozů pro pražské metro sovětský závod Mytiščevo. čtk
</TEXT>
</DOC>
<DOC>
<DOCID>LN-20020827008</DOCID>
<DOCNO>LN-20020827008</DOCNO>
<DATE>08/27/02</DATE>
<TITLE>
PRAHA - Lidem, kterým voda vzala domy a poničila příbytky, hrozí s několikatýdenním odstupem od ničivé záplavy riziko psychických problémů. Ačkoliv tyto stavy mohou v krajním případě vyústit až v sebevraždu, žádný takový případ v přímé souvislosti s nedávnou katastrofou dosud nebyl zaznamenán. Problémy s tím, jak překonat tíseň a depresi, které s sebou nese živelní pohroma, má i přesto množství lidí. Na odborníky z krizových linek důvěry, které fungují především ve velkých městech při psychologických poradnách, se už obrací s prosbou o pomoc více klientů, než je obvyklé. Jejich pracovníci ale hlavní nápor teprve čekají. "Lidé volají asi o sto procent častěji, než je běžný průměr. To je poměrně malé zvýšení na to, o jak rozsáhlou pohromu šlo," říká Rostislav Nesnídal z českobudějovické linky důvěry. Podobnou zkušenost mají v Praze i Ústí nad Labem. "Zatím jsme řešili jen pár takových telefonátů," říká František Voják, psycholog z Ústí. "Je na ně ještě brzy. Lidé zatím pracují na odstraňování škod a nemají na přemýšlení čas," dodává. Nové případy lidí, kteří se těžko vyrovnávají s povodněmi, zaregistrovali i v pražském krizovém centru RIAPS. "Zatím to není nijak dramatické. Je ale logické, že lidí s depresemi začíná přibývat," řekla Mira Babiaková z lůžkového oddělení. Psychologové se ale shodují, že ještě bude hůře. Největší nápor očekávají na linkách důvěry až někdy v polovině září. "Zatím ti lidé jedou na doraz. Dokud pracují na úklidu škod, jsou v pohodě. Jejich psychický stav se zhorší, až nebudou mít tolik práce a až jim dojde, co se vlastně stalo," upozorňuje Nesnídal. Psychický stav postižených přirovnává českobudějovický psycholog k pozici sprintera na 100 metrů, který dobíhá na kyslíkový dluh. "Zhroutí se vždy až za cílovou čárou, nikdy ne před ní. Ti lidé jedou na psychický dluh. Padne to na ně, až nebudou mít co dělat," říká Nesnídal.
</TITLE>
<HEADING>
Zkušenosti z Moravy se opakují
</HEADING>
<TEXT>
Podobné zkušenosti prý učinili před pěti lety po povodních na Moravě psychologové na Olomoucku či Vsetínsku. Přesto se první popovodňové příznaky mezi klienty krizových linek objevují. Psychologové registrují stavy deprese, úzkosti, řada lidí se dostává do problémů s alkoholem, řečeno slovy odborníka "rozpíjejí se". O tom, že v lidských myslích na mnoha místech tiká "časovaná puma", svědčí i zkušenosti psychologů působících přímo v terénu. "Máme stále spoustu práce. Lidé, jejichž psychický stav se několik dnů po nucené evakuaci stabilizoval, se teď vracejí do svých poničených obcí. A když zjistí třeba, že jejich dům je určen k demolici, dostávají se do další krize. Je to otázka delšího času," podotýká Jan Vokurka, psycholog středočeské policie. Pracovníci Linek důvěry jsou připraveni lidem ze zaplavených obcí maximálně pomoci. V Českých Budějovicích zřídili jednu speciálně jen pro ně, v Ústí nad Labem prý také mají dostatečné kapacity, aby případný nápor zvládli. Nejvíce psychicky narušeným mohou nabídnout rovněž dočasná lůžka v intervenčních centrech.
Podobné zkušenosti prý učinili před pěti lety po povodních na Moravě psychologové na Olomoucku či Vsetínsku. Přesto se první popovodňové příznaky mezi klienty krizových linek objevují. Psychologové registrují stavy deprese, úzkosti, řada lidí se dostává do problémů s alkoholem, řečeno slovy odborníka "rozpíjejí se". O tom, že v lidských myslích na mnoha místech tiká "časovaná puma", svědčí i zkušenosti psychologů působících přímo v terénu. "Máme stále spoustu práce. Lidé, jejichž psychický stav se několik dnů po nucené evakuaci stabilizoval, se teď vracejí do svých poničených obcí. A když zjistí třeba, že jejich dům je určen k demolici, dostávají se do další krize. Je to otázka delšího času," podotýká Jan Vokurka, psycholog středočeské policie. Pracovníci Linek důvěry jsou připraveni lidem ze zaplavených obcí maximálně pomoci. V Českých Budějovicích zřídili jednu speciálně jen pro ně, v Ústí nad Labem prý také mají dostatečné kapacity, aby případný nápor zvládli. Nejvíce psychicky narušeným mohou nabídnout rovněž dočasná lůžka v intervenčních centrech.
</TEXT>
</DOC>
<DOC>
<DOCID>LN-20020827009</DOCID>
<DOCNO>LN-20020827009</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
V řece Chomutovce na Lounsku objevil v neděli v podvečer náhodný chodec 16. oběť povodní. Jde o 46letého nezaměstnaného, svobodného muže z Bitozevsi, který byl pohřešován 12 dnů. Rozbouřená řeka jej 14. srpna asi tři hodiny po půlnoci strhla z lávky do řeky. Lékař jako příčinu smrti určil utonutí. Známky násilí na mrtvém nenalezl. Jako ve všech podobných případech byla nařízena soudní pitva. Podle tiskové mluvčí Policie ČR Blanky Kosinové se jako o obětech povodní hovoří pouze o lidech, kteří utonuli. Těch je dosud osm. Dosavadní počet obětí záplav je ve srovnání s povodněmi na Moravě v roce 1997 mnohem nižší. Tehdy zahynulo 50 osob, nejvíce - devět - při neočekávané povodňové vlně v obci Troubky na Přerovsku.
</TEXT>
</DOC>
<DOC>
<DOCID>LN-20020827010</DOCID>
<DOCNO>LN-20020827010</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
V oblastech postižených povodněmi hygienici nezaznamenali žádný případ epidemie infekčních onemocnění. "Epidemiologická situace v povodněmi postižených oblastech je stále klidná," řekl včera mluvčí ministerstva zdravotnictví Mario Böhme. Lékaři a hygienici pokračují v očkování profesionálních záchranářů. V rámci mimořádné vakcinace proti virové hepatitidě A bylo do nedělního večera očkováno asi 5000 lidí. Rozšíření žloutenky se hygienici obávali v souvislosti se záplavami. Voda totiž naplavila do ulic kontaminované bahno. Hygienici nyní připravují očkování dětí od tří do sedmi let ze zaplavených míst. Hlavní hygienik Michael Vít má o plošném očkování dětí rozhodnout tento týden. Hygienická služba průběžně zajišťuje v povodněmi postižených oblastech kontrolu stravovacích zařízení a potravinářských provozoven, včetně kontroly ubytoven pro evakuované. Sleduje také kvalitu pitné vody.
</TEXT>
</DOC>
<DOC>
<DOCID>LN-20020827011</DOCID>
<DOCNO>LN-20020827011</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Mezi předměty, které během záplav vyplavila Vltava, se objevila i stará vojenská munice. V neděli vyjížděli policejní pyrotechnici dvakrát k likvidaci různých nábojů a střeliva, které lidé nacházeli mezi odpadky při úklidu. V jednom případě byli přivoláni k nálezu ampulí se slzotvornou či dýmotvornou látkou, kterou německá armáda používala za druhé světové války, informovala pražská policie. V Tusarově ulici v Praze 7 našel muž mezi odpadem 11 protiletadlových nábojů. Odborníci zjistili, že byly slepé. Ve stejný den odpoledne našel muž v pátém pražském obvodu dvě ampule s chemikálií, kterou za války používala německá armáda. Podle policejních expertů šlo o výcvikové rozbušky.
</TEXT>
</DOC>
<DOC>
<DOCID>LN-20020827012</DOCID>
<DOCNO>LN-20020827012</DOCNO>
<DATE>08/27/02</DATE>
<TITLE>
Zničené město připomíná v těchto dnech pražský Karlín, povodní nejpostiženější pražská čtvrť. Všude bahno a sutiny.
</TITLE>
<GEOGRAPHY>PRAHA</GEOGRAPHY>
<TEXT>
Zřícený dům naproti stanici metra Florenc je předobrazem zkázy, která návštěvníka očekává hlouběji v Karlíně. Z činžáku už stojí jen dvě stěny a několik místností v rohu. Na jedné stěně zůstal viset obraz, vedle jsou komicky pootevřené dveře, které už nikam nevedou. Ve stanici metra je odpudivý zápach, ze stropu dokonce ještě odkapává voda, bahno všude a na všem. Vedlejší ulici zase pokrývají stovky malých kartotéčních lístků. Před domy se kupí trosky, které tu uklízí několik desítek vojáků - studentů vojenské akademie ve Vyškově. Sokolovská, kdysi nejvýstavnější ulice čtvrti, už ztratila svůj lesk. A to doslova. Voda tu dostoupila výšky tří metrů a vše, čeho se dotkla, obalilo bahno. Z útrob obchodů a hospod lidé vynášejí trosky zařízení. Kupí se před domy na obrovských hromadách, které dosahují výšky dospělého člověka. Nejinak je tomu i před hospodou Bum-Bar. Mezi pracanty tu převažují křehké ženy, někdejší barmanky. Teď se statečně drží lopaty. Uprostřed prázdné zatuchlé místnosti se vyjímá kuriozita: velké skleněné akvárium s dvanácti rybami. Původně jich bylo mnohem víc, patřily štamgastům a každá měla i své jméno. "Tyhle to přežily. A dvě jsme dokonce našli v jiném akváriu, co stálo ve výloze. To bylo před povodní prázdné a ty rybky si tam prostě přeplavaly," vysvětluje se smíchem jedna z barmanek. Před kostelem svatého Cyrila a Metoděje na Karlínském náměstí to vypadá jako za války. Vojáci tu mají své centrum a parkoviště. Ani kostelu se voda nevyhnula, zázrak se nekonal. Voda ho celý vyplavila do výšky asi jednoho a půl metru. Lavice, sochy, oltář - všechno plavalo v kalné vltavské vodě. "Teď to tu dáváme do kupy společně s památkáři," říká jedna z dobrovolnic. "Je tu práce jako na kostele," vtipkuje. Opodál leží cenná dřevěná socha Panny Marie. Je nasáklá vodou a puklá odshora dolů. Jen kousek odsud je stanice metra Křižíkova, u níž se zřítil starý dům. Ve čtvrtém patře zůstal při stěně kousek podlahy, na ní stará kredenc s vyrovnanými hrnečky. Ulice je uzavřená a nesmí se ani k dvěma sousedním domům. Jejich osud je nejistý. Na dveře vyvěsil kdosi z radnice úřední zákaz vstupu a připsal velké C. To je moc špatná vyhlídka - znamená to, že statika budovy je poškozena. Jeho obyvatelům nezbývá než doufat, že sto let starý dům ještě něco vydrží.
</TEXT>
<HEADING>
Domy budou asi ještě padat po celé zemi
</HEADING>
<TEXT>
Většina krajů a měst postižených povodněmi zatím nemá úplnou představu, kolik poškozených domů se bude muset zbourat nebo se může zřítit. V Praze by se podle mluvčího magistrátu Martina Kupky žádné domy zatím bourat neměly. Tyto odhady však nezahrnují například oblast Radotína, Lahovic a Malé Chuchle. Celkem na území hlavního města spadly tři domy, všechny v Karlíně. V Plzeňském kraji záplavy neopravitelně poškodily 48 domů. Nejvíce, 31, v okrese Plzeň-jih. Známy jsou už i odhady škod na domovním majetku v některých městech. Například v Písku byly zbourány dva domy a o jednom se ještě uvažuje. V Ústí nad Labem zatím evidují dvě žádosti o demolice bytů.
Většina krajů a měst postižených povodněmi zatím nemá úplnou představu, kolik poškozených domů se bude muset zbourat nebo se může zřítit. V Praze by se podle mluvčího magistrátu Martina Kupky žádné domy zatím bourat neměly. Tyto odhady však nezahrnují například oblast Radotína, Lahovic a Malé Chuchle. Celkem na území hlavního města spadly tři domy, všechny v Karlíně. V Plzeňském kraji záplavy neopravitelně poškodily 48 domů. Nejvíce, 31, v okrese Plzeň-jih. Známy jsou už i odhady škod na domovním majetku v některých městech. Například v Písku byly zbourány dva domy a o jednom se ještě uvažuje. V Ústí nad Labem zatím evidují dvě žádosti o demolice bytů.
</TEXT>
</DOC>
<DOC>
<DOCID>LN-20020827013</DOCID>
<DOCNO>LN-20020827013</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
"Dva dny mi tady pomáhali vojáci, a pak se najednou sebrali a řekli, že jako soukromník nemám na jejich pomoc nárok," rozčiluje se zaplavený podnikatel z Lovosic. "Že prý jsou potřeba někde jinde," dodává muž, který si nepřál uvést své jméno. Ve své firmě zaměstnává přes sto místních lidí. O nasazení vojáků a armádní techniky nyní rozhodují výhradně okresní krizové štáby. "Nejprve nás musí někdo z okresu požádat, velení operace Obnova to pak vyhodnotí a podle svých možností rozhodne, kdo kam půjde," řekl mluvčí sil územní obrany české armády Petr Svatoš. Vojáci - náčelníci územních vojenských správ - působí i v jednotlivých okresních krizových štábech. Každodenně tlumočí požadavky "civilistů" přímo velitelům operace Obnova. "Nikdo z nás se nemůže jen tak sebrat a jít, kam se mu zachce, všechno řídí krizové štáby," řekl LN armádní důstojník z litoměřické krizové komise. "Jsem taky zaplavený, před barákem mám binec, ale že bych si tam nasadil vojáky, to neexistuje," dodal. Zatopení podnikatelé nebo majitelé podobně postižených bytů či domů si mohou o armádní pomoc požádat pouze prostřednictvím místních krizových štábů. "Občas se nás někdo skutečně snaží přesvědčit, že potřebuje naši pomoc přednostně, že je na tom hůře než ostatní. Nedá se nic dělat, nemá nárok," tvrdí major z krizového štábu v Litoměřicích. "Nejmenovaný funkcionář například obešel stanovený postup a slíbil nasazení vojáků v Památníku Terezín. Neměl k tomu žádnou pravomoc. V Terezíně se pak divili, že nikdo nepřijel," uvádí jeden z členů štábu příklad "bezchybného" fungování krizového systému. Armáda zahájila operaci Obnova již 20. srpna, generálové přitom počítají s tím, že potrvá několik měsíců. Momentálně je do ní nasazeno bezmála čtyři tisíce vojáků a přes 500 kusů vojenské techniky - například aut, vrtulníků a transportérů. V případě potřeby prý dodá vojsko okamžitě dalších šest tisíc svých lidí.
</TEXT>
</DOC>
<DOC>
<DOCID>LN-20020827014</DOCID>
<DOCNO>LN-20020827014</DOCNO>
<DATE>08/27/02</DATE>
<TITLE>
PRAHA - Všechno ví, všechno zná, všude byl. A když ne, tak to viděl v biografu. Právě tak o Janu Papežovi, prezidentovi České asociace zpracovatelů povodňových plánů, která podle internetu vznikla před rokem, mnozí hovoří. V neděli byl Papež odvolán kvůli svým výrokům z čela expertního týmu, který pro Spolanu zpracovával materiál o povodňových následcích v areálu chemičky. Podle ČTK totiž stav starého chlorového skladu ve Spolaně nazval malým Černobylem. V minulosti Jan Papež zpracovával povodňové krizové plány pro Kralupy nad Vltavou. Tamní obyvatelé ho za způsob, jakým pracoval, značně kritizovali. Městští strážníci tvrdili, že jim komplikoval práci například chybným rozhodnutím o pozdní evakuaci sídliště Hůrka, odkud pak museli vynášet lidi při jejich ochraně před velkou vodou. Papež však vše viděl jinak. "Jsem člověk, který tuto problematiku a řešení krizových stavů dobře zná. Jsem totiž ženista - podplukovník v záloze. S šestihodinovým předstihem jsem přesně věděl, kdy a kde bude kolik vody. Že Kralupy při povodni tak dobře obstály, je zejména moje zásluha," tvrdil LN. Oficiální funkci v Kralupech neměl. Byl "jen" poradcem. Ale vehementně upozorňoval na to, že v kritických chvílích osud města závisel zejména na jeho radách krizovému štábu. Práce dobrovolníků se mu do jeho "vojenské koncepce" ale příliš nehodila. "Nejsem despota, ale nesnáším spontánní aktivitu hyperaktivních dobrovolníků," uvedl. Coby šéfa asociace zpracovatelů povodňových plánů si Papeže externě najala do expertního týmu Spolana Neratovice. "Měli jsme z něj podobný pocit," řekl včera mluvčí Unipetrolu Tomáš Zikmund. Podobně Papeže hodnotil i Miroslav Šuta z hnutí Greenpeace. "Není to specialista na mediální výroky, některé společnost poškozovaly a museli jsme se od nich distancovat a s panem Papežem ukončit spolupráci," podotkl Zikmund. Na mysli měl zejména Papežův výrok o Černobylu. O tom později Papež tvrdil, že byl vytržen z kontextu a TV Nova, která jej odvysílala, zažaloval. "Destrukce kovových prvků haly byla jako v Černobylu. To je váš problém, že jste to nepochopili," vysvětloval. Na dotaz, odkud ví, jak to vypadalo po explozi v Černobylu, pak odpověděl: "Viděl jsem fotografie."
</TITLE>
<HEADING>
Výroky Jana Papeže
</HEADING>
<TEXT>
S šestihodinovým předstihem jsem přesně věděl, kdy kde bude kolik vody. Že Kralupy při povodni tak dobře obstály, je zejména moje zásluha.
Ze všech získaných dokladů je jasné, že zatopení areálu bylo způsobeno vodou z Vltavy, která se rozvodnila ještě před ústím do Labe a přes svůj pravý břeh se severozápadním prostorem dostala do areálu Spolany.
</TEXT>
</DOC>
<DOC>
<DOCID>LN-20020827015</DOCID>
<DOCNO>LN-20020827015</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Policie hodlá při vyšetřování úniku stovek kilogramů chloru z neratovické Spolany spolupracovat s ekologickou organizací Greenpeace. Ta již téměř dva roky upozorňuje na hrozící chemickou katastrofu. "Chceme vyzvat Greenpeace, aby nám pomohli," potvrdil šéf středočeské policie Oldřich Martinů. Ředitel Greenpeace ČR Jiří Tutter LN řekl, že je policie zatím nekontaktovala. "Nabízeli jsme jim pomoc již minulý týden, nijak nereagovali," uvedl. Specialisté z Greenpeace odebrali vzorky na dioxiny u neratovické Spolany 17. srpna. "Posílali jsme je na expertizu do Německa. Zatím výsledky nemáme," sdělil ředitel. Podotkl, že jej nepřekvapuje, že k úniku nebezpečné látky došlo. Situace ve Spolaně byla již podle Tuttera dlouhou dobu "šílená" stejně jako spolupráce s vedením továrny. "Nikdy nám neodpověděli vůbec na nic. Interní materiály, které máme k dispozici, jsme si museli obstarat jinými cestami," řekl ředitel Greenpeace. Na případu úniku chloru pracuje již od konce minulého týdne speciální tým kriminální policie a vyšetřování s názvem Potopa. "Budeme uvažovat o jeho posílení ze strany hasičského záchranného sboru," sdělil policejní ředitel Martinů. Policisté zatím nemohli podrobně ohledat "místo činu", tedy sklady, v nichž k úniku došlo. "Jsou stále kontaminované. Čekáme, až nám tam povolí vstup," vysvětlil Martinů. Tým Potopa prověřuje celou kauzu Spolany komplexně. "Jedna věc je, co se stalo z pátku na sobotu - únik chloru - a druhá věc je širší vyšetřování, kde musíme zjistit, zda tomu bylo možné předejít," uvedl ředitel. Tým podle policejního šéfa provede výslechy několika desítek osob a musí si také vyžádat řadu znaleckých expertiz. "Až poté bude možné rozhodnout, zda se někdo konkrétní dopustil trestného činu a zda zahájíme stíhání," dodal. Za únik chloru hrozí obvinění z trestného činu obecného ohrožení.
</TEXT>
</DOC>
<DOC>
<DOCID>LN-20020827016</DOCID>
<DOCNO>LN-20020827016</DOCNO>
<DATE>08/27/02</DATE>
<TITLE>
PRAHA - Ředitel pražského magistrátu Zdeněk Zajíček včera v Neratovicích zjišťoval, zda by při případném úniku chloru z tamní chemičky mohlo být zasaženo hlavní město. Podle něj se totiž vyskytly informace, že by mohla být Praha ohrožena při jistém směru a síle větru. Po návštěvě Spolany ale mohl říci: "V tento okamžik jsme mimo nebezpečí, informace se nepotvrdily". Město by totiž podle něj mohlo být zasaženo jen v případě, že by havárie nastala najednou v obou skladech. To je ale vyloučeno, protože ze starého skladu už byl všechen chlor odčerpán.
</TITLE>
<HEADING>
Spor Spolany s ekology o znečištění Labe
</HEADING>
<TEXT>
Na další nebezpečí ale včera upozornil ekolog Jindřich Petrlík. Ten se totiž domnívá, že z chloru, který se při havárii dostal na Mělnicku do Labe, mohly vznikat i rakovinotvorné látky. Zástupci Spolany Neratovice naopak o neškodnosti chloru opakovaně ujišťovali veřejnost. "Při únicích vysokého množství chloru do vody nemusel vznikat jen chlornan sodný, jak se pokouší veřejnosti namluvit vedení chemičky. Velká množství uniklého chloru a přítomnost humínových kyselin mohly vést ke vzniku karcinogenního trihalogenmetanu," uvedl Petrlík. Humínové kyseliny jsou běžně v řece přítomny. Vznikají totiž při tvorbě humusu, tedy rozkladu rostlin či živočichů. Během záplav, kdy rozvodněné Labe zatopilo sklady Spolany, se ve vodě podle vedení firmy rozpustilo asi 80 tun chloru. "Chlor rozpuštěný ve vodě nepředstavuje ohrožení životního prostředí, protože jeho zředění bylo vzhledem k obrovským masám vody dostatečné," tvrdil mluvčí Unipetrolu Jan Martínek.
</TEXT>
<HEADING>
Vedení Unipetrolu se opírá o své výpočty
</HEADING>
<TEXT>
Pavel Švarc, generální ředitel Unipetrolu, pod který neratovický podnik spadá, rovněž popřel, že by hrozilo nějaké nebezpečí. Právu řekl, že podle výpočtů odborníků firmy "nachlorování Labe bylo podobné, jako když se chloruje pitná voda". S vyjádřeními podniku nesouhlasila vedle ekologů rovněž řada obyvatel Neratovic a okolí. Z jejich úst se na adresu Spolany Neratovice ozývala kritika také za opožděné, klamavé a neúplné informace o chemických haváriích. Podnik například informoval o tom, že při jedné z havárií uniklo do ovzduší jen asi 14 kilogramů chloru. O několik dnů později ale firma musela připustit, že toto množství bylo několikanásobně větší, podle nejnovějších předběžných odhadů asi 300 až 400 kilogramů.
Pavel Švarc, generální ředitel Unipetrolu, pod který neratovický podnik spadá, rovněž popřel, že by hrozilo nějaké nebezpečí. Právu řekl, že podle výpočtů odborníků firmy "nachlorování Labe bylo podobné, jako když se chloruje pitná voda". S vyjádřeními podniku nesouhlasila vedle ekologů rovněž řada obyvatel Neratovic a okolí. Z jejich úst se na adresu Spolany Neratovice ozývala kritika také za opožděné, klamavé a neúplné informace o chemických haváriích. Podnik například informoval o tom, že při jedné z havárií uniklo do ovzduší jen asi 14 kilogramů chloru. O několik dnů později ale firma musela připustit, že toto množství bylo několikanásobně větší, podle nejnovějších předběžných odhadů asi 300 až 400 kilogramů.
</TEXT>
</DOC>
<DOC>
<DOCID>LN-20020827017</DOCID>
<DOCNO>LN-20020827017</DOCNO>
<DATE>08/27/02</DATE>
<TITLE>
Protipovodňová zeď byla ve Spolaně postavena až z naší iniciativy, říká Miloš Kužvart, který v sociálnědemokratické vládě Miloše Zemana zodpovídal za oblast životního prostředí.
</TITLE>
<TEXT>
LN: Zajímal jste se v uplynulých čtyřech letech o protipovodňový systém chemické továrny Spolana?
Zajímal jsem se o to velmi podrobně, Spolanu Neratovice jsem několikrát navštívil. Z iniciativy ministerstva (životního prostředí pozn. red.) byla také postavena protipovodňová zeď, která se v té době zdála mnoha lidem zbytečná."
LN: Iniciativu za vznik této bariéry si přivlastňuje ale i ekologická organizace Greenpeace...
Lidi z Greenpeace považuji za své partnery a vážím si jejich názorů. Iv této věci jsme spolupracovali.
LN: Zdála se vám vybudovaná protipovodňová zeď dostatečnou ochranou?
Ano, považoval jsem ji za dostatečnou vzhledem k ochraně takzvaných dioxinových baráků, únik chloru je už jiná věc."
LN: Největší problém, dioxiny, ale nemohla zeď vyřešit, je třeba zlikvidovat je úplně.
Ano, zasadil jsem se o to, že Fond národního majetku měl v březnu uvolnit několik miliard na likvidaci dioxinů. Realizace ale bude složitá a bude trvat dlouho.
LN: Jak hodnotíte jednání vedení chemičky?
Jakmile není partnerství mezi vedením chemičky, občany, zemědělci a ekologickými organizacemi, je to velmi špatné.
LN: Pokud byste zůstal ministrem životního prostředí i ve Špidlově vládě, pokusil byste se vyvinout nátlak na to, aby vedení odstoupilo?
Ano, určitě bych nějaký nátlak vyvinul (ředitel Spolany Věk byl včera odvolán - pozn. red.).
</TEXT>
</DOC>
<DOC>
<DOCID>LN-20020827018</DOCID>
<DOCNO>LN-20020827018</DOCNO>
<DATE>08/27/02</DATE>
<GEOGRAPHY>PLZEŇ</GEOGRAPHY>
<TEXT>
Při konečném vyčíslování škod způsobených záplavami budou krajští úředníci kontrolovat, zda údaje uvedené obcemi odpovídají realitě. Škody se stále sčítají a kraj má zatím tabulky s vyčíslením škod od asi 150 obcí, řekl včera hejtman Petr Zimmermann. Pokud uvedená škoda bude někde připadat krajským pracovníkům příliš veliká, budou ji kontrolovat. Úředníci budou podle hejtmana odstraňovat duplicitní vyčíslení škod. "Například některá obec uvedla škodu na Českých drahách, ale tu evidují i dráhy. Takže budeme chtít, aby konečná čísla byla pokud možno co nejobjektivnější," vysvětlil hejtman. Zároveň slíbil, že pokud se budou v některých případech uváděné škody příliš odchylovat od čísel "obvyklých, běžných nebo průměrných", bude je kraj prověřovat na místě.
</TEXT>
</DOC>
<DOC>
<DOCID>LN-20020827019</DOCID>
<DOCNO>LN-20020827019</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
V Praze začíná vyšetřování dalšího podezření z obecného ohrožení při povodních. Úřady mají zjistit, proč nebyla do chráněného přístavu odtažena loď Kristian-Marco, která při záplavách kotvila poblíž Národního divadla. "Dávali jsme pokyn, aby obvodní státní zastupitelství prověřilo případnou trestní zodpovědnost," řekla náměstkyně městského státního zástupce Marcela Kratochvílová. Nevěděla ale, zda již zastupitelství či policie nějaké kroky podnikly. Plavidlo při povodni ohrožovalo především Karlův most. Magistrát uvažoval o tom, že loď, pokud ji voda utrhne, potopí. Nakonec ji uchytily dva tanky na Smetanově nábřeží. Proti kritice za neodtažené lodi se ohradil výkonný ředitel Pražské paroplavební společnosti Pavel Mácha. Podle něj společnost nestihla loď odtáhnout před uzavřením nejbližší plavební komory. Proto ji zakotvila tak, aby odolala více než stoleté vodě, a po konzultacích s odborníky zajistila ještě těžkou technikou, řekl. Dodal, že plavidlo nepředstavovalo ani v jediném okamžiku vážné ohrožení.
</TEXT>
</DOC>
<DOC>
<DOCID>LN-20020827020</DOCID>
<DOCNO>LN-20020827020</DOCNO>
<DATE>08/27/02</DATE>
<TEXT>
ÚSTÍ NAD LABEM - Denně přes milion korun vyplácí nyní ústecký magistrát občanům, jejichž byty či rodinné domy poškodila povodeň. Jednorázovou nenárokovou dávku až do výše 30 tisíc korun dostávají podle stupně poškození, řekl včera mluvčí magistrátu Milan Knotek. V polovině minulého týdne se rozjely čtyři týmy městských sociálních pracovníků po zátopových územích města a určovaly stupeň poškození objektů. Na základě jejich údajů úředníci stanovili výši jednorázové finanční pomoci, uvedl Knotek. Zatím ji vyčíslili celkem na deset milionů korun, ale ještě neprohlédli všechny objekty, dodal. Pro 30 tisíc korun si včera na magistrát přišel i třiatřicetiletý majitel rodinného domu v Dolních Zálezlech, který byl dostavěn loni. Řekl, že si za ně pořídí nové podlahy v přízemí. "Možná zbude i na koberce a ledničku," poznamenal. Labe mu vytopilo sklepy a místnosti v přízemí.
</TEXT>
</DOC>
<DOC>
<DOCID>LN-20020827021</DOCID>
<DOCNO>LN-20020827021</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Žadatelé o azyl z uprchlického tábora v Kostelci nad Orlicí uspořádali sbírku pro záplavami postižené obyvatele středočeské Lužnice na Vltavou. LN to včera řekla Marie Masaříková z tiskového odboru ministerstva vnitra. Jak upřesnila, azylanti vybrali 4453 korun ze svého kapesného. To činí 12 korun na den pro dospělého a šest pro dítě. Částku včera předali starostce Lužnice, kam čtyři žadatelé o azyl přijeli společně se třemi pracovníky správy uprchlických zařízení pomáhat při likvidaci škod. "Budou pracovat v obci i mimo ni. Hygienické prostředky, ochranný oděv a nářadí si přivezli s sebou," sdělila Masaříková.
</TEXT>
</DOC>
<DOC>
<DOCID>LN-20020827022</DOCID>
<DOCNO>LN-20020827022</DOCNO>
<DATE>08/27/02</DATE>
<TITLE>
Nákaza, plyn a statika domků zůstávají bez kontroly v obcích, kterým se při povodních vyhnul zájem médií. Chatovou osadu v Hlásné Třebani například ohrožuje zásobník s pěti tisíci litry propan-butanu, který přinesla Berounka.
</TITLE>
<TEXT>
HLÁSNÁ TŘEBAŇ - Okolo Berounky hoří ohně. Je to jedna z mála možností, jak se vyrovnat s tím, co přinesla voda. Chybí jeřáby, nákladní auta a peníze. Hlásná Třebaň a spolu s ní většina obcí na březích Berounky zůstala mimo hlavní zájem veřejnosti, ale také stranou hlavních toků vládní pomoci. Před čtrnácti dny přitom jen v Hlásné Třebani voda zalila až šedesát domků, některé z nich až po střechu. "Volali sem a byli překvapení, že tady byla povodeň," říká starosta Hlásné Třebaně Vnislav Konvalinka. "Z médií to chvíli vypadalo, jako by byly zatopené České Budějovice, v povodí Berounky snad trochu Plzeň, pak jako by voda zmizela a objevila se až v Praze," dodává.
</TEXT>
<HEADING>
Nechcete chatu? Soused má tři
</HEADING>
<TEXT>
Berounka se u Hlásné Třebaně zvedla téměř o dva metry nad hladinu padesátileté vody v roce 1981. "Viděli jste někdy míchačku na stromě? Nebo nepotřebujete nějakou chatu? Soused má na zahradě tři. Máme taky maringotku. Přijeďte s jeřábem a je vaše. A támhle ta chata je až z Karlštejna," říká Petr Hořánek z Prahy, kterému v Hlásné Třebáni patří chata. "Už nám nezbyde nic jinýho, než si z toho dělat legraci," dodává. Velká část domů a chat v Hlásné Třebani leží v bývalém korytě Berounky, voda se do něj před čtrnácti dny vrátila a přinesla vše, co jí stálo v cestě na horním toku. Některé domky blíž regulované řece zase voda poodnesla směrem k Dobřichovicím. V domku Petra Hořánka sahala voda v prvním patře až po strop. Spadla garáž a zavalila jeho auto. Stálí obyvatelé jsou na tom ale ještě hůř, do světa se o nich ale dostali jen dvě zmínky v regionálních médiích. "A to je právě smutný, protože jsme tu dopadli hrozně. Já jsem v bytě měla asi tolik vody," říká Irena Kadlecová a ukazuje si do úrovně ramen. "Povodňová půjčka od vlády? Myslíte, že ze šestitisícového platu splatím 750 tisíc?" ptá se Kadlecová. Z celého domku jí zůstalo jen vybavení koupelny, zbytek musela vyhodit.
</TEXT>
<HEADING>
Voda přinesla propan-butan
</HEADING>
<TEXT>
Haldy nábytku, bahna a všeho možného se kupí všude v ulicích směřujících k řece. Nemá je kdo odvážet. "Je to velký problém, už teď jsme vyčerpali půlmilionovou finanční rezervu," říká starosta Konvalinka. V sousedním Srbsku, kde se přece jen párkrát objevila televize, jsou plotny povodňového bahna posypány dezinfekcí. V Hlásné Třebani nikoli. "Jestli přijde nákaza, nevím. Nikdo nemá zájem něco řešit. Dnes se tu třeba objevila skupina statiků a sotva se otočili. Prý měli nějaké úkoly někde v Praze," tvrdí starosta. Kromě bahna, odpadu, zápachu a narušených domků se dalším problémem osad okolo Berounky staly propanbutanové láhve, na nichž mnoho z obyvatel vaří. Někteří chataři je bezstarostně vyhazují mezi ostatní zaplavený odpad. V lomu, kde se nouzově spaluje odpad, prý vybuchlá plynová láhev zkřivila radlici buldozeru. Časovaná bomba možná tiká u řeky. Berounka přinesla do chatové oblasti zásobník se 4800 litry propan-butanu a zanesla jej bahnem. "Přišli chataři, že je cítit plyn. Hasiči kolem chvíli chodili, pak připevnili ceduli ,zákaz vstupu' a odjeli," říká starosta. Ten zpočátku váhal, zda vůbec poskytnout rozhovor. "Už bych se měl někdy vyspat." Celých čtrnáct dní naspí jen tři hodiny denně. "V našem krizovém štábu jsme na tom všichni stejně," řekl.
Haldy nábytku, bahna a všeho možného se kupí všude v ulicích směřujících k řece. Nemá je kdo odvážet. "Je to velký problém, už teď jsme vyčerpali půlmilionovou finanční rezervu," říká starosta Konvalinka. V sousedním Srbsku, kde se přece jen párkrát objevila televize, jsou plotny povodňového bahna posypány dezinfekcí. V Hlásné Třebani nikoli. "Jestli přijde nákaza, nevím. Nikdo nemá zájem něco řešit. Dnes se tu třeba objevila skupina statiků a sotva se otočili. Prý měli nějaké úkoly někde v Praze," tvrdí starosta. Kromě bahna, odpadu, zápachu a narušených domků se dalším problémem osad okolo Berounky staly propanbutanové láhve, na nichž mnoho z obyvatel vaří. Někteří chataři je bezstarostně vyhazují mezi ostatní zaplavený odpad. V lomu, kde se nouzově spaluje odpad, prý vybuchlá plynová láhev zkřivila radlici buldozeru. Časovaná bomba možná tiká u řeky. Berounka přinesla do chatové oblasti zásobník se 4800 litry propan-butanu a zanesla jej bahnem. "Přišli chataři, že je cítit plyn. Hasiči kolem chvíli chodili, pak připevnili ceduli ,zákaz vstupu' a odjeli," říká starosta. Ten zpočátku váhal, zda vůbec poskytnout rozhovor. "Už bych se měl někdy vyspat." Celých čtrnáct dní naspí jen tři hodiny denně. "V našem krizovém štábu jsme na tom všichni stejně," řekl.
</TEXT>
</DOC>
<DOC>
<DOCID>LN-20020827023</DOCID>
<DOCNO>LN-20020827023</DOCNO>
<DATE>08/27/02</DATE>
<TITLE>
ČESKÉ BUDĚJOVICE - Vlna solidarity, kterou projevují lidé v nezaplavených oblastech s lidmi postiženými povodní, zasáhla také podnikatelský sektor. Mnoho podniků, kterým velká voda nezpůsobila žádnou škodu, se rozhodlo přispět menšími finančními částkami zaplavené konkurenci. Například v jižních Čechách tak mají i drobní obchodníci a restauratéři naději, že získají alespoň malé odškodné za zničené zařízení svých provozoven.
</TITLE>
<HEADING>
Podnikatelé podnikatelům
</HEADING>
<TEXT>
"Ve středu jsme vypsali speciální sbírku, v jejímž rámci přispívají podnikatelé podnikatelům. Podle předběžných příslibů a reakcí zejména našich moravských partnerů očekáváme, že se na povodňovém kontě shromáždí zhruba 10 milionů korun," řekla LN ředitelka Jihočeské hospodářské komory (JHK) Pavla Koubová. Peníze komora rozdělí drobným a středním podnikům, restauratérům a obchodníkům postiženým povodní v jižních Čechách. "Příspěvek by se mohl pohybovat do částky padesáti tisíc korun," uvedla Koubová. Tvrdí, že i když není nabízená částka nijak vysoká, mnoha podnikatelům může pomoci překonat potíže s "rozjezdem" jejich zatopených provozoven. Komora předběžně odhaduje v Jihočeském kraji škody jen v podnikatelské sféře na 4,4 miliardy korun, z toho 1,3 miliardy připadá na zemědělský sektor. Voda poškodila nejméně 1000 firem. Pojištění přitom podle předběžných odhadů pokryje jen 30 procent škod. K nejvíce poškozeným velkým firmám v kraji patří především Jitex Písek, Výstaviště České Budějovice, krumlovský pivovar Eggenberg a Budějovický měšťanský pivovar. Celkovou míru nezaměstnanosti by ale povodně a s nimi spojené potíže podniků neměly výrazně ovlivnit. "Jihočeský kraj bude určitě i nadále patřit mezi kraje s nejnižší nezaměstnaností. Zvýšení počtu nezaměstnaných lidí lze očekávat jen v některých mikroregionech, například na Písecku," uvedl předseda dozorčí rady Jihočeské hospodářské komory Zdeněk Daňha.
"Ve středu jsme vypsali speciální sbírku, v jejímž rámci přispívají podnikatelé podnikatelům. Podle předběžných příslibů a reakcí zejména našich moravských partnerů očekáváme, že se na povodňovém kontě shromáždí zhruba 10 milionů korun," řekla LN ředitelka Jihočeské hospodářské komory (JHK) Pavla Koubová. Peníze komora rozdělí drobným a středním podnikům, restauratérům a obchodníkům postiženým povodní v jižních Čechách. "Příspěvek by se mohl pohybovat do částky padesáti tisíc korun," uvedla Koubová. Tvrdí, že i když není nabízená částka nijak vysoká, mnoha podnikatelům může pomoci překonat potíže s "rozjezdem" jejich zatopených provozoven. Komora předběžně odhaduje v Jihočeském kraji škody jen v podnikatelské sféře na 4,4 miliardy korun, z toho 1,3 miliardy připadá na zemědělský sektor. Voda poškodila nejméně 1000 firem. Pojištění přitom podle předběžných odhadů pokryje jen 30 procent škod. K nejvíce poškozeným velkým firmám v kraji patří především Jitex Písek, Výstaviště České Budějovice, krumlovský pivovar Eggenberg a Budějovický měšťanský pivovar. Celkovou míru nezaměstnanosti by ale povodně a s nimi spojené potíže podniků neměly výrazně ovlivnit. "Jihočeský kraj bude určitě i nadále patřit mezi kraje s nejnižší nezaměstnaností. Zvýšení počtu nezaměstnaných lidí lze očekávat jen v některých mikroregionech, například na Písecku," uvedl předseda dozorčí rady Jihočeské hospodářské komory Zdeněk Daňha.
</TEXT>
</DOC>
<DOC>
<DOCID>LN-20020827024</DOCID>
<DOCNO>LN-20020827024</DOCNO>
<DATE>08/27/02</DATE>
<TITLE>
Zatímco některým rybářům povodeň doslova vzala tisíce tun chovných ryb, další rybáři se naopak budou těšit z bohatých úlovků. Do přehrad se totiž dostali kapři z vyplavených rybníků.
</TITLE>
<TEXT>
ČESKÉ BUDĚJOVICE - Škody ve výši nejméně půl miliardy korun způsobila povodeň rybníkářským společnostem v jižních Čechách. Hráze mnoha rybníků se protrhly nebo se přes ně přelila voda. Čtyři tisíce tun ryb, zejména kaprů pro vánoční trh, tak odnesl proud. "Minimálně pětina roční produkce všech rybníků v Česku se nenávratně ztratila," řekl LN ředitel Rybářského sdružení České republiky Václav Šilhavý. K nejvíce postiženým podle něj patří rybáři spravující rybníky na Třeboňsku, Novohradsku, Táborsku a v okolí Protivína, Vodňan a Blatné.
</TEXT>
<HEADING>
Bude na Vánoce dost kaprů?
</HEADING>
<TEXT>
Šilhavý se dokonce obává toho, že na Vánoce nebude v Česku dostatek tradičních kaprů. "Jedna věc je ale úbytek ryb, druhá výše škod na samotných rybnících. Například Rybářství Lnáře by odstraňovalo škody z vlastních zdrojů nejméně patnáct let. Stát by se měl proto podílet nejen na současných opravách rybníků, ale také na budoucí podpoře jejich vodohospodářských funkcí," tvrdí Šilhavý. Rybníky v Česku totiž podle něj dokážou zadržet při povodních ještě mnohem více vody než přehrady. Zatímco profesionální rybáři počítají škody, jejich amatérští kolegové si naopak stěžovat nemohou. Miliony ryb - zejména kaprů - se totiž při povodni dostaly do řek a následně do přehrad, využívaných k rybolovu. "Letos na podzim a ještě minimálně na jaře příštího roku můžeme očekávat skutečně bohatý úlovek," řekl LN hospodář Českého rybářského svazu pro jižní Čechy Karel Křivanec. Zejména na přehradách, jako jsou Orlík, Hněvkovice nebo Kořensku mohou podle něj amatérští rybáři počítat s nebývale úspěšnou sezonou. Křivanec zároveň odmítá, že by znečištění řek, způsobené vyřazením čistíren odpadních vod, mohlo rybám nebo rybímu masu výrazně ublížit. "V přehradách už jsou škodliviny vzhledem k velkému průtoku zředěné a navíc kapr patří mezi velmi odolné ryby," tvrdí Křivanec. I rybářům lovícím na řekách však údajně povodeň způsobila kromě příbytku úlovků také značné škody. "Z rozvodněné řeky Černé na Kaplicku zmizelo mimo jiné 80 metrických centů pstruhů," řekl Křivanec. I když se podle něj část pstruhů určitě dostala do Malše nebo do římovské přehrady, část zahynula nebo je lidé odlovili. "Víme o tom, že na některých místech lidé chodili sbírat pstruhy prostě na louku. Ryby totiž nestačily uniknout a zůstaly na mělčinách," dodal Křivanec.
Šilhavý se dokonce obává toho, že na Vánoce nebude v Česku dostatek tradičních kaprů. "Jedna věc je ale úbytek ryb, druhá výše škod na samotných rybnících. Například Rybářství Lnáře by odstraňovalo škody z vlastních zdrojů nejméně patnáct let. Stát by se měl proto podílet nejen na současných opravách rybníků, ale také na budoucí podpoře jejich vodohospodářských funkcí," tvrdí Šilhavý. Rybníky v Česku totiž podle něj dokážou zadržet při povodních ještě mnohem více vody než přehrady. Zatímco profesionální rybáři počítají škody, jejich amatérští kolegové si naopak stěžovat nemohou. Miliony ryb - zejména kaprů - se totiž při povodni dostaly do řek a následně do přehrad, využívaných k rybolovu. "Letos na podzim a ještě minimálně na jaře příštího roku můžeme očekávat skutečně bohatý úlovek," řekl LN hospodář Českého rybářského svazu pro jižní Čechy Karel Křivanec. Zejména na přehradách, jako jsou Orlík, Hněvkovice nebo Kořensku mohou podle něj amatérští rybáři počítat s nebývale úspěšnou sezonou. Křivanec zároveň odmítá, že by znečištění řek, způsobené vyřazením čistíren odpadních vod, mohlo rybám nebo rybímu masu výrazně ublížit. "V přehradách už jsou škodliviny vzhledem k velkému průtoku zředěné a navíc kapr patří mezi velmi odolné ryby," tvrdí Křivanec. I rybářům lovícím na řekách však údajně povodeň způsobila kromě příbytku úlovků také značné škody. "Z rozvodněné řeky Černé na Kaplicku zmizelo mimo jiné 80 metrických centů pstruhů," řekl Křivanec. I když se podle něj část pstruhů určitě dostala do Malše nebo do římovské přehrady, část zahynula nebo je lidé odlovili. "Víme o tom, že na některých místech lidé chodili sbírat pstruhy prostě na louku. Ryby totiž nestačily uniknout a zůstaly na mělčinách," dodal Křivanec.
</TEXT>
</DOC>
<DOC>
<DOCID>LN-20020827025</DOCID>
<DOCNO>LN-20020827025</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Při záplavách, které předminulý týden postihly Českou republiku, museli hasiči evakuovat přesně 96 630 lidí. Z toho 4415 zachránili před bezprostředním nebezpečím smrti nebo zranění. Do údajů hasičského záchranného sboru nejsou započítány evakuace řízené magistráty a krizovými štáby a dobrovolné evakuace, informovala včera mluvčí generálního ředitelství Hasičského záchranného sboru Hana Křivanová. Během povodní bylo průběžně evakuováno asi 220 tisíc lidí. Podle předsedy vlády Vladimíra Špidly však toto číslo není potvrzené. Nejvíce obyvatel, 27 580, hasiči evakuovali z Prahy. Dalších 24 840 bylo ze sousedního Středočeského kraje. Následují kraje Jihočeský s 15 910 a Ústecký se 14 800 evakuovaných lidí. Na jižní Moravě muselo své domovy opustit 8000, v Plzeňském kraji 5450 a v Karlovarském kraji 50 obyvatel. Velká voda bezprostředně ohrožovala nejvíce lidí v Plzeňském kraji, kde záchranáři před velkým nebezpečím uchránili 1370 občanů, a ve Středočeském kraji, kde živlu díky včasnému zásahu hasičům uniklo 1175 lidí. V Praze bylo zachráněno 780 lidí, v Jihočeském kraji 860, v Ústeckém kraji 220 a v Karlovarském kraji deset lidí.
</TEXT>
</DOC>
<DOC>
<DOCID>LN-20020827026</DOCID>
<DOCNO>LN-20020827026</DOCNO>
<DATE>08/27/02</DATE>
<TITLE>
PRAHA - Rozhodnutí o možném nákupu stíhaček odsune česká vláda kvůli záplavám s největší pravděpodobností až na dobu po listopadovém summitu Severoatlantické aliance v Praze. Českým velvyslancům to včera řekl ministr zahraničí Cyril Svoboda (KDU-ČSL). Podle ministra obrany Jaroslava Tvrdíka má vláda jednat o levnější variantě ochrany vzdušného prostoru do měsíce: ve hře je stále nákup britsko-švédských gripenů, ale i starších letadel, které například nabízeli Američané.
</TITLE>
<HEADING>
Kabinet nekoupí plánovaný počet letounů
</HEADING>
<TEXT>
Vláda podle Tvrdíka určitě nenakoupí všech plánovaných 24 bojových letounů Jas-39 Gripen. Podle Svobody situace po záplavách otevřela i prostor pro úvahu o nákupu amerických letadel. Možnost rozhodnout o stíhačkách až po summitu zmínil již počátkem srpna náměstek ministra obrany Štefan Fülle. Po katastrofálních záplavách se tento časový horizont jeví jako nejreálnější, soudí Svoboda. Naznačil, že nový náhled na tento problém by mohla přinést i zářijová cesta prezidenta Václava Havla do USA. Nákup gripenů za více než 60 miliard korun prosazovala předchozí Zemanova vláda. Senát obchod sice obchod neschválil, ale nový kabinet se ho nevzdal. Zemi ale vážně poškodily záplavy, ztráty se odhadují na 60 až 90 miliard korun. Vláda proto hledá levnější variantu. Podle Svobody je však nákup gripenů stále možný: "Nikdy jsme neřekli a neříkáme, že se gripeny nekoupí, ale zároveň se tím otevírá šance i jinému řešení." Vládní strany uznávají, že po záplavách musejí peníze místo na nákup letounů směřovat na obnovu zdevastovaných území. Zástupci Unie svobody a KSČM dali již dříve najevo, že kvůli přírodní pohromě je třeba přehodnotit rozpočtové priority a původní záměry vlády. Většina komunistů a unionistů ještě před volbami návrh na financování nákupu gripenů nepodpořila, proti byli i poslanci ODS. Füle ještě před záplavami uvedl, že summit by mohl České republice rozhodování ulehčit, neboť stanoví, jakým způsobem budou spojenci postupovat v boji proti terorismu.
Vláda podle Tvrdíka určitě nenakoupí všech plánovaných 24 bojových letounů Jas-39 Gripen. Podle Svobody situace po záplavách otevřela i prostor pro úvahu o nákupu amerických letadel. Možnost rozhodnout o stíhačkách až po summitu zmínil již počátkem srpna náměstek ministra obrany Štefan Fülle. Po katastrofálních záplavách se tento časový horizont jeví jako nejreálnější, soudí Svoboda. Naznačil, že nový náhled na tento problém by mohla přinést i zářijová cesta prezidenta Václava Havla do USA. Nákup gripenů za více než 60 miliard korun prosazovala předchozí Zemanova vláda. Senát obchod sice obchod neschválil, ale nový kabinet se ho nevzdal. Zemi ale vážně poškodily záplavy, ztráty se odhadují na 60 až 90 miliard korun. Vláda proto hledá levnější variantu. Podle Svobody je však nákup gripenů stále možný: "Nikdy jsme neřekli a neříkáme, že se gripeny nekoupí, ale zároveň se tím otevírá šance i jinému řešení." Vládní strany uznávají, že po záplavách musejí peníze místo na nákup letounů směřovat na obnovu zdevastovaných území. Zástupci Unie svobody a KSČM dali již dříve najevo, že kvůli přírodní pohromě je třeba přehodnotit rozpočtové priority a původní záměry vlády. Většina komunistů a unionistů ještě před volbami návrh na financování nákupu gripenů nepodpořila, proti byli i poslanci ODS. Füle ještě před záplavami uvedl, že summit by mohl České republice rozhodování ulehčit, neboť stanoví, jakým způsobem budou spojenci postupovat v boji proti terorismu.
</TEXT>
</DOC>
<DOC>
<DOCID>LN-20020827027</DOCID>
<DOCNO>LN-20020827027</DOCNO>
<DATE>08/27/02</DATE>
<GEOGRAPHY>PLZEŇ</GEOGRAPHY>
<TEXT>
Jednapadesátiletou Marii Stoklasovou, která v lednu bodla manžela kuchyňským nožem do břicha, poslal včera plzeňský krajský soud na pět let do vězení. Muž útok přežil. Žena se k činu doznala. Tvrdila, že muže zranila v sebeobraně. Soud jí uložil ochrannou ústavní protialkoholní léčbu. Rozsudek není pravomocný, protože odsouzená i státní zástupkyně si ponechaly lhůtu na odvolání. Ženě původně hrozil trest v rozmezí od deseti do 15 let. Soud ale přihlédl k tomu, že ji manžel fyzicky napadal, a uložil jí nižší trest. Stoklasová se hájila tím, že ji manžel často bil. Soud jí uvěřil, protože jedno napadení ohlásila na městském úřadě. Její slova navíc potvrdili svědci. "Trest na dolní hranici sazby považoval soud za nepřiměřeně přísný. Bylo jasné, že primární roli hrál alkohol. Žena navíc byla pod dlouhodobým tlakem, protože ji manžel bil. Soud došel k závěru, že k její nápravě postačí nižší trest," zdůvodnil rozsudek předseda senátu Tomáš Bouček.
</TEXT>
</DOC>
<DOC>
<DOCID>LN-20020827028</DOCID>
<DOCNO>LN-20020827028</DOCNO>
<DATE>08/27/02</DATE>
<TEXT>
KARLOVY VARY - Hrůzný telefonát obdržel v závěru minulého týdne pětatřicetiletý muž z Ostrova na Karlovarsku. Jeho o pět let starší kamarád mu zavolal právě ve chvíli, kdy páchal sebevraždu. "Nemůžu se nikomu dovolat, a tak to říkám tobě," řekl muž a dodal, že do pěti minut skoncuje se životem. I když se příjemce zoufalého telefonátu vydal za svým přítelem okamžitě, na jeho záchranu již bylo pozdě. "Oběsil se na větvi stromu za svou chatkou v zahrádkářské kolonii v Ostrově," řekla včera mluvčí karlovarské policie Zdena Papežová. Přesnou příčinu smrti určí pitva.
</TEXT>
</DOC>
<DOC>
<DOCID>LN-20020827029</DOCID>
<DOCNO>LN-20020827029</DOCNO>
<DATE>08/27/02</DATE>
<GEOGRAPHY>OLOMOUC</GEOGRAPHY>
<TEXT>
Pracovnici olomoucké sázkové kanceláře přepadl v neděli v poledne neznámý lupič. Na mladou ženu vytáhl zbraň a donutil ji vydat peníze. Pachatel poté utekl i s částkou 50 tisíc korun. Sázková kancelář nedaleko centra města byla přepadena již podruhé. Minule si na ni lupiči políčili před rokem. "Muž byl maskovaný černým šátkem a na očích měl tmavé brýle. Z tašky vytáhl předmět podobající se pistoli. Dvaadvacetiletou ženu donutil, aby mu dala peníze ze zásuvky i z trezoru," řekla policejní mluvčí Jitka Dolejšová.
</TEXT>
</DOC>
<DOC>
<DOCID>LN-20020827030</DOCID>
<DOCNO>LN-20020827030</DOCNO>
<DATE>08/27/02</DATE>
<TITLE>
Ruzyňské letiště v Praze bylo kvůli hrozbě bombou na několik hodin uzavřeno
</TITLE>
<TEXT>
Tři hodiny bylo včera ochromeno ruzyňské letiště kvůli výhrůžnému telefonátu. Bomby, o kterých anonym mluvil, policie nenašla.
PRAHA - Podobné drama zažilo ruzyňské letiště v Praze naposled v červnu. Včera třicet minut po páté hodině ranní se rozdrnčel telefon. Hlas ve sluchátku sděloval: Máte na letišti šest náloží a ty do devadesáti minut vybuchnou. Vedení letiště zaktivizovalo policii, která začala okamžitě prohlížet veřejné prostory. Deset minut před sedmou byl prostor leteckého uzlu kompletně vyklizen. "Vylidnění" letiště trvalo osmdesát minut - o deset minut méně, než byl časový limit, který pro odpálení náloží "sliboval" anonym. "Letiště nejde vyklidit hned, nějakou dobu to trvá," zdůvodňoval pro LN a Český rozhlas velkou prodlevu mezi telefonátem a vyklizením letiště generální ředitel České správy letišť Martin Kačur. Za tři hodiny výpadku mělo vzlétnout sedmnáct ledatel, která vyčkávala na ploše s pasažéry na palubě. Letecké společnosti zrušily třináct letů, ty však v průběhu dne stačily odbavit. Poplach však po třech hodinách hledání získal přízvisko planý v areálu žádné nálože nebyly a půl hodiny po deváté začalo letiště opět fungovat.
</TEXT>
<HEADING>
Policie pachatele zadržela
</HEADING>
<TEXT>
Policie ještě včera autora anonymního telefátu zadržela. Po večerním jednání Ústředního krizového štábu to oznámil ministr vnitra Stanislav Gross. Okolnosti zadržení ani bližší popis muže neuvedl. Prozradil pouze, že pachatel byl večer převážen z Brna do Prahy. "Pachatel toho výhružného telefonátu byl zadržen a je v tuto chvíli převážen z Brna do Prahy. Ke svému činu se doznal," uvedl včera večer ministr. Případ považuje za důkaz toho, že policie je schopna i anonymní telefonáty poměrně efektivně vyšetřit. Provoz letiště byl ochromen nejen v ranních hodinách, ale prakticky na celý den. "Celý den je tím zasažen. Myslím, že do večera se nám ale podaří obnovit úplně normální provoz," uvedl včera v poledne Martin Kačur. Škody podle Kačura nelze odhadnout - utrpěly je hlavně letecké společnosti. Mluvčí Českých aerolinií ztráty společností odhadl na stovky tisíc. Ruzyňské letiště poškodil výpadek hlavně v příjmech z obchodních aktivit. Ihned po obnovení provozu se odbavovací hala naplnila k prasknutí. Nápor cestujících řešily například České aerolinie posílením zaměstnanců na přepážkách. "Nyní posilujeme hlavně odbavovací personál, abychom výpadek co nejdříve smazali," řekl ČTK mluvčí společnosti Plovajko. Podobnou situaci zažila Ruzyně letos na začátku června. Tehdy ovšem anonym vyhrožoval "jen" jednou bombou.
Policie ještě včera autora anonymního telefátu zadržela. Po večerním jednání Ústředního krizového štábu to oznámil ministr vnitra Stanislav Gross. Okolnosti zadržení ani bližší popis muže neuvedl. Prozradil pouze, že pachatel byl večer převážen z Brna do Prahy. "Pachatel toho výhružného telefonátu byl zadržen a je v tuto chvíli převážen z Brna do Prahy. Ke svému činu se doznal," uvedl včera večer ministr. Případ považuje za důkaz toho, že policie je schopna i anonymní telefonáty poměrně efektivně vyšetřit. Provoz letiště byl ochromen nejen v ranních hodinách, ale prakticky na celý den. "Celý den je tím zasažen. Myslím, že do večera se nám ale podaří obnovit úplně normální provoz," uvedl včera v poledne Martin Kačur. Škody podle Kačura nelze odhadnout - utrpěly je hlavně letecké společnosti. Mluvčí Českých aerolinií ztráty společností odhadl na stovky tisíc. Ruzyňské letiště poškodil výpadek hlavně v příjmech z obchodních aktivit. Ihned po obnovení provozu se odbavovací hala naplnila k prasknutí. Nápor cestujících řešily například České aerolinie posílením zaměstnanců na přepážkách. "Nyní posilujeme hlavně odbavovací personál, abychom výpadek co nejdříve smazali," řekl ČTK mluvčí společnosti Plovajko. Podobnou situaci zažila Ruzyně letos na začátku června. Tehdy ovšem anonym vyhrožoval "jen" jednou bombou.
</TEXT>
</DOC>
<DOC>
<DOCID>LN-20020827031</DOCID>
<DOCNO>LN-20020827031</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Bývalý Kavanův generální sekretář Karel Srba byl včera převezen na psychiatrické oddělení věznice Brno-Bohunice. LN to řekl ředitel plzeňské věznice na Borech, kde byl Srba ve vazbě od 19. července. Obhájci Srby tvrdí, že trpí klaustrofobií, což vyvolalo depresivní syndrom. Bývalý generální sekretář držel též hladovku a tvrdil, že chce skoncovat se životem. "Asi se s tím svěřil lékařům," sdělil k důvodům psychiatrického zkoumání svého klienta obhájce Vít Široký. Tisková mluvčí Vězeňské služby ČR Miloslava Havlíčková LN řekla, že zdravotní i psychický stav Srby odpovídá tomu, že je již několik týdnů ve vazbě. "Je v relativně dobrém stavu," prohlásila. Jak dlouho si Srba na psychiatrickém oddělení pobude, není zatím jasné. Záleží to na výsledcích vyšetření. Srba byl do Brna převezen na základě doporučení lékařů. O jeho eskortě rozhodl českobudějovický státní zástupce. Bývalý Kavanův muž je stíhán za přípravu vraždy novinářky Sabiny Slonkové a za korupci. Z přijímání úplatků byl společně s ním obviněn jeho nástupce ve funkci generálního sekretáře Pavel Jaroš a další dva lidé. Srba odmítá, že by se trestné činnosti dopustil. Přiznal pouze, že nelegálně vlastnil pistoli a tři střílecí tužky. Za to je stíhán pro trestný čin nedovolaného ozbrojování.
</TEXT>
</DOC>
<DOC>
<DOCID>LN-20020827032</DOCID>
<DOCNO>LN-20020827032</DOCNO>
<DATE>08/27/02</DATE>
<GEOGRAPHY>BRUSEL</GEOGRAPHY>
<TEXT>
Belgická policie zabavila 400 sudů českého piva, které se prodávalo pod jednou z nejlepších značek piva belgického - Jupiler. Jeden člověk byl kvůli tomuto podvodu zadržen. S odvoláním na bruselský deník La Derniere Heure o tom informuje agentura EFE. Pivo, které bylo vyrobeno v České republice, ale bylo vydáváno za belgické, bylo dodáváno do mnoha pivnic a kaváren v okolí Bruselu. Nápoj prý pocházel z jedné hospody na jih od Prahy a byl přepravován do jednoho skladu v Belgii, kde se originální závěry na sudech měnily za závěry Jupileru. Od začátku léta bylo takto údajně do Belgie dopraveno týdně 300 až 400 padesátilitrových sudů.
</TEXT>
</DOC>
<DOC>
<DOCID>LN-20020827033</DOCID>
<DOCNO>LN-20020827033</DOCNO>
<DATE>08/27/02</DATE>
<TITLE>
U konce s dechem je podle odborníků tuzemská poptávka. Maloobchodní tržby se neočekávaně propadly o půl procenta. Nižší poptávka byla zaznamenaná v každém odvětví kromě potravin.
</TITLE>
<GEOGRAPHY>PRAHA</GEOGRAPHY>
<TEXT>
České domácnosti přestaly utrácet. V červnu se maloobchodní tržby meziročně nečekaně snížily o půl procenta. Nejpesimističtější odhady přitom počítaly s růstem tržeb o 1,5 procenta. Po očištění o sezonní faktory rostly v červnu tržby o 1,8 procenta. Po květnovém růstu o 2,6 procenta ekonomové zaznamenaly výrazné zpomalení domácí poptávky. "Domácnosti přestaly utrácet, přestože jejich reálné příjmy stouply díky klesající inflaci," komentoval poslední data Pavel Sobíšek z HVB Bank. "Ke snížení dynamiky došlo prakticky ve všech kategoriích spotřebních vydání kromě potravin. Dokonce i výdaje za telekomunikace po letech dvouciferného růstu začaly klesat, dodal. Ekonomové hovoří o zastavení boomu v telekomunikačním sektoru. Mobilní telefony se tak přiblížily současné hranici naplnění trhu. "Trh je už nasycený, další rozvoj v této oblasti bude pravděpodobně jen v rozvoji dalších služeb," uvedl analytik Wood &amp; Co. Jan Slabý. Zpomalení dynamiky není podle Sobíška náhodné, ale potvrzuje signály, které se poprvé objevily už v květnu. Podobné trendy se navíc ukazují i u tržeb ve službách pro podnikatelskou sféru. To se nevyhnutelně projeví ve zpomalení růstu hrubého domácího produktu ve druhém čtvrtletí. Tato data budou k dispozici 10. září. Na červnovém propadu se podepsala především nižší poptávka po automobilech. "Poptávku po automobilech nespasily ani nejrůznější mimořádné nabídky dovozců automobilů, které umožnilo posílení koruny vůči euru i dolaru," zhodnotil aktuální údaje hlavní ekonom Patria Online David Marek. Tržby z prodeje a oprav motorových vozidel v červnu meziročně klesly o 5,2 procenta po květnovém snížení o 5,1 procenta.
</TEXT>
<HEADING>
Za poklesem stojí nezaměstnanost
</HEADING>
<TEXT>
Podle ekonomů se spotřebitelská poptávka dostala do klesající fáze svého cyklu. "Prodejci zboží dlouhodobé spotřeby, jako jsou například automobily, to samozřejmě pocítí nejdříve a nejvíce. Předběžné údaje prodejců automobilů naznačují, že pokles pokračoval i v červenci a byl ještě výraznější než v červnu," shrnul Marek. Do spotřebního chování domácností zasáhl podle odborníků nárůst nezaměstnanosti. Ve srovnání se stejným obdobím loňského roku je nyní o 40 tisíc lidí bez práce více. K vyššímu utrácení českých domácností nepovede ani zpomalení růstu mezd, které je už nyní patrné v průmyslu. Pokles tržeb se po dlouhé době dotkl i řetězců supermarketů a hypermarketů. "Kupní síla domácností podporovaná nízkou inflací je sice stabilní, ale dlouhotrvající růst maloobchodních tržeb ji vyčerpává. Zhoršující se poměry na trhu práce působí stejným směrem," vypočítal důvody poklesu analytik Raiffeisenbank Miroslav Brabec. V důsledku povodní dosáhnou srpnové maloobchodní tržby zřejmě svého dna. "Pokles spotřeby domácností by měl být přechodný. Nižší spotřeba a výpadky ve výrobě se projeví především ve třetím čtvrtletí, kdy hospodářský růst zřejmě nedosáhne ani dvou procent," konstatovala Helena Horská z České spořitelny.
Tržby v maloobchodě meziroční srovnání v procentech ve stálých cenách roku 1994; od ledna 2001 ve stálých cenách roku 2000
</TEXT>
</DOC>
<DOC>
<DOCID>LN-20020827034</DOCID>
<DOCNO>LN-20020827034</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Stát zaplatí řádově polovinu veškerých povodňových škod. Pro LN to uvedl ministr průmyslu a obchodu Jiří Rusnok. První orientační odhady škod se pohybují mezi šedesáti a devadesáti miliardami korun. Ztráty jednotlivých firem dosahují až stamilionů a v některých případech se počítají v řádu miliard, což je případ pražského metra či kupříkladu neratovické Spolany. Právě chemický průmysl patří mezi nejpoškozenější odvětví. "Podle objemu škod vidím dvě odvětví: chemický a textilní průmysl," sdělil Rusnok v odpovědi, které odvětví byla nejvíce poškozena letošními povodněmi. U textilního průmyslu je pouze přímá škoda téměř 900 milionů korun. "To je hodně na tento obor," uvedl ministr. Obrovské ztráty utrpěla i energetika, které povodně poškodily rozvodná zařízení a strhly vedení elektrické energie. Výroba a rozvod energie jako odvětví je však proti textilnímu průmyslu mnohem větší. Energetika je proto méně zranitelná. Pro poškozené podnikatele připravil stát program Rekonstrukce, kdy bude poskytovat záruky za bankovní úvěry a leasing nebo bude dávat k úvěrům úrokové dotace. Na program vláda vyčlenila 500 milionů korun. Podle Rusnoka přispěje tato podpora k poskytnutí půjček v hodnotě 3,5 až 4 miliardy korun. Pro menší podnikatele připravuje ministerstvo průmyslu a obchodu program Obnova. Drobní podnikatelé by měli šanci získat úvěr s nízkým úrokem. V nejhorším případě by ze státní kasy šlo na odstraňování následků povodní pětačtyřicet miliard korun, což je polovina maximálního odhadu škod. Pokud se škody udrží na spodní hranici odhadu, přijde stát kvůli povodním o zhruba třicet miliard korun. Letošní povodně tak budou pro stát svým rozsahem větší pohromou než povodně v roce 1997. Tehdy celkové škody dosáhly zhruba 63 miliard korun. Škody na státním a obecním majetku se na konci roku 1997 odhadovaly na téměř dvacet miliard korun. Nejvíce ale povodně zasahují podnikatele. Ti před pěti lety přišli o zhruba 32 miliard korun, což představuje zhruba polovinu všech ztrát. I letos půjde většina ztrát na vrub firem a živnostníků. Jejich potíže může aspoň částečně zmírnit pojištění. Pojišťovací domy se přitom musí připravit na to, že vyplatí více peněz svým klientům než při povodních před pěti lety. Z celkových škod tehdy pojišťovny uhradily necelých deset miliard korun. Letos už se účet pro pojišťovny vyšplhal přes 19 miliard.
</TEXT>
</DOC>
<DOC>
<DOCID>LN-20020827035</DOCID>
<DOCNO>LN-20020827035</DOCNO>
<DATE>08/27/02</DATE>
<TEXT>
Největší novinkou je model Octavia Combi RS a změny v nabídce motorů především u modelů Fabia a Superb. Následovník octavie, který se podle neoficiálních zdrojů nebude radikálně lišit od současné verze, bude zřejmě představen až v druhé polovině roku 2004.
</TEXT>
</DOC>
<DOC>
<DOCID>LN-20020827036</DOCID>
<DOCNO>LN-20020827036</DOCNO>
<DATE>08/27/02</DATE>
<TEXT>
NEW YORK/LONDÝN - Bývalý výkonný ředitel americké společnosti W orldCom Bernard Ebbers nutil zaměstnance, aby neprodávali akcie firmy. Činil tak i v době, kdy se nad firmou stahovaly mraky a cena akcií rapidně klesla. Píše to list Financial Times. Bývalí ředitelé i zaměstnanci shodně tvrdí, že si Ebbers dokonce vedl seznam všech zaměstnanců, kteří prodali akcie, a pak je za prodej trestal. Právě Ebbers je teď sám na seznamu federálních vyšetřovatelů, kteří se mu snaží prokázat defraudaci. Ebbers totiž podle nich způsobil pád celé firmy.
</TEXT>
</DOC>
<DOC>
<DOCID>LN-20020827037</DOCID>
<DOCNO>LN-20020827037</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Společnost Mediatel musela kvůli nedávným povodním změnit některá výdejní místa pro pražské vydání nových Zlatých stránek. Telefonní seznam, který včera vyšel, tak nebude k dispozici v některých stanicích, jež jsou kvůli záplavám mimo provoz, a na několika poštách, uvedli zástupci Mediatelu. Stránky, které vyšly nákladem 600 000 výtisků, budou na výdejních místech k dispozici tři týdny. Seznam obsahuje čísla platná od přečíslování, které se uskuteční v noci z 21. na 22. září. "Dosavadní čísla zákazníci najdou ve starých seznamech," uvedl prezident firmy René Pekárek. Seznamy obsahují vedle telefonů do bytů kontakty na 54 877 firem v 1090 rubrikách a 32 000 inzerátů. Vedle čísel Českého Telecomu obsahují i čísla zákazníků firem GTS, eTel, Aliatel a Contactel a některá mobilní čísla.
</TEXT>
</DOC>
<DOC>
<DOCID>LN-20020827038</DOCID>
<DOCNO>LN-20020827038</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Lidé postižení povodněmi budou moci až do konce letošního roku jezdit vlaky Českých drah za levnější tzv. zákaznické jízdné. Dráhy nyní v souvislosti se záplavami přepravují za zákaznické jízdné všechny cestující i bez potřebných dokladů, tento režim ale skončí 2. září. Povodňové karty Z, které umožní nárok na levnější jízdenky, získají zákazníci bezplatně proti potvrzení o přímém poškození povodní od orgánů státní správy či samosprávy, sdělila mluvčí drah Zdena Celá. Uživatelé povodňových karet Z budou mít stejná práva jako držitelé běžných karet, které dráhy prodávají s roční platností za 200 korun.
</TEXT>
</DOC>
<DOC>
<DOCID>LN-20020827039</DOCID>
<DOCNO>LN-20020827039</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Hospodářská komora zřídila na svých internetových stránkách www.komora.cz tzv. záplavovou burzu, kde mohou povodněmi postižení podnikatelé požádat své kolegy o konkrétní pomoc. Firmy zde také podle tiskového tajemníka komory Vlastimila Poliačika mohou nabízet postiženým podnikům různé služby. V současnosti je již na burze devět nabídek nebo poptávek podniků a organizací. Například mělnická okresní komora nutně potřebuje vysoušeče pro firmy z okresu. Firma Mitop nabízí postiženým firmám slevy na izolační geotextilie. Mironet poskytuje zejména pražským firmám zdarma konzultace a pomoc při vysoušení a obnově počítačů. Slevy Mironet uplatní na záchranu dat a na nové komponenty. Bezplatnou pomoc při revizi a zprovoznění kancelářské a telekomunikační techniky nabízí Copia Profi. Firma Atmos, která měla kancelářské prostory v areálu Spolany, hledá prostřednictvím burzy pomoc pro rychlé zřízení telefonní linky a připojení k internetu do náhradních prostor. Zájem má také o zapůjčení vysoušečů. Hospodářská komora také podpořila výzvu děčínské firmy Wetest Pneu, která se obrátila na podnikatele, aby zaplatili v předstihu zálohu na daň z příjmů roku 2002, a tím posílili státní rozpočet. Ten by tak měl dříve k dispozici peníze, které by mohl použít na úhradu škod způsobených povodněmi. Zatím na výzvu reagovalo sedm firem. Hospodářská komora vyzvala přes krajské a okresní hospodářské komory a živnostenská společenstva své členy, kteří byli záplavami větším způsobem poškozeni, aby škodu sepsali na jednotný formulář a odeslali na úřad komory.
</TEXT>
</DOC>
<DOC>
<DOCID>LN-20020827040</DOCID>
<DOCNO>LN-20020827040</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Daňovým poplatníkům z oblastí postižených povodní budou finanční úřady promíjet penále při včasném nezaplacení daně i pokuty v případě opožděného podání daňového přiznání. Uvedl to Lubomír Janoušek z pražského finančního ředitelství. Termín pro podání přiznání k dani z přidané hodnoty a spotřebním daním za červenec včera skončil. Pondělí bylo zároveň termínem pro platby DPH za červenec a spotřebních daní za červen. Při nezaplacení daně v uvedeném termínu narůstá dlužná částka poplatníka každý den o 0,1 procenta. Pokud poplatník přiznání neodevzdá včas, může být navíc potrestán pokutou do deseti procent dlužné částky. FÚ jsou podle Janouška připraveny postiženým poplatníkům prominout penále až do 300 tisíc korun, k vyšším částkám je třeba souhlas ministerstva financí. FÚ také nebudou zaplaveným osobám ani podnikům udělovat pokuty za opožděné podání přiznání. Poplatníci mohou navíc požádat finanční úřad o posečkání a o rozložení splátek daně. "Žádosti o úlevy kvůli povodním již na finanční úřady přicházejí a většina bude vyřízena kladně," dodal Janoušek. Povodňová opatření se podle něj budou vztahovat i na další daně. Kontrola, zda byla dotyčná osoba či podnik skutečně povodněmi postižena, bude podle Janouška administrativně náročná. Po poplatnících ze zaplavených oblastí, které má úřad zmapované, žádné důkazy chtít nebude, ale po ostatních ano. K vstřícnému přístupu k poplatníkům vyzvalo finanční úřady ministerstvo financí. MF zároveň apeluje na všechny podniky, které záplavy nepostihly, aby zaplatily dříve zálohy na daň z příjmu a stát tak měl rychle k dispozici peníze na odstraňování škod.
</TEXT>
</DOC>
<DOC>
<DOCID>LN-20020827041</DOCID>
<DOCNO>LN-20020827041</DOCNO>
<DATE>08/27/02</DATE>
<TITLE>
Televizní duel kancléře Schrödera s bavorským premiérem Stoiberem sledovalo 15 milionů Němců
</TITLE>
<HEADING>
VOLBY V NĚMECKU 2002
</HEADING>
<TEXT>
Přetvařovali se! napsal o duelu kandidátů na kancléře německý tisk Stoiber se neustále usmíval a Schröder si hrál na věcného státníka.
BERLÍN - Ihned poté, co v neděli večer skončil ostře sledovaný televizní duel mezi kancléřem Gerhardem Schröderem a jeho bavorským vyzyvatelem Edmundem Stoiberem, začala ho rozebírat snad všechna německá média. Ta se přitom v jednom shodují: souboj dvou titánů německé politické scény, ke kterému došlo měsíc před parlamentními volbami, neměl jasného vítěze. Mediální analytiky přesto velmi překvapil dojem, který se oba politici snažili vyvolat. Podle renomovaného německého týdeníku Der Spiegel se totiž "až k nepoznání přetvařovali". Stoiber, kterého média kvůli jeho vystupování často představují jako "suchara" a "požírače úředních akt", se totiž během 75minutového televizního střetu neustále usmíval. Uměle nasazený úsměv mu z tváře nezmizel, ani když líčil neúspěchy Schröderovy vlády či své recepty na odstranění miliardových škod, které v Německu způsobilo řádění velké vody. A tak to místo toho, aby působil zamýšleným žoviálním dojmem, chvílemi vypadalo, že má škodolibou radost. I"mediální hvězda" Schröder, který se jinak před televizní kamerou cítí jako ryba ve vodě, vystupoval přesně opačně, než jak ho znají jeho příznivci. Vyhýbal se tvrdé výměně názorů, ve které svým soupeřům většinou zasazuje K. O. Nežertoval. Vše v duchu - jsem uvážlivý státník, kterému je věcnost nade vše. Jen jednou se Schröder nechal strhnout k vtipnému kontru. "Sám jste kdysi řekl, že Stoiber je ten, kdo se do věcí pustí s vervou. Ten, kdo je spolehlivý a který splní, co řekne," zaútočil na něj v jednom okamžiku Stoiber. Když Schröder se stoickým výrazem odpověděl - "to musí být už pěkně dávno", začalo 300 funkcionářů v berlínské centrále SPD, kde duel sledovali na osmi televizních obrazovkách, bouřlivě tleskat. K dalším žoviálním poznámkách však kancléř už ochotný nebyl a tak duel proběhl bez vášní a ve "sterilní atmosféře", napsal Der Spiegel. "Tak sterilní jako v operačním sále," stěžoval si sociálnědemokratický premiér Porýní-Falcka Kurt Beck. Politici z SPD se okamžitě po televizním souboji nechali slyšet, že jejich kandidáta poškodila pravidla, kterými se televizní klání řídilo. Během 90 sekund, které měl kancléř na každou odpověď, se prý vůbec nemohlo ukázat, "co kdo umí", prohlásil generální sekretář SPD Franz Müntefering. Stoiber totiž vždy zaútočil a z něčeho Schrödera obvinil. Ten začal hledat argumenty, ale než pořádně odpověděl, moderátoři mu vzali slovo. Tedy Stoiber byl ve výhodě, tvrdí SPD. Pravidla duelu se prý během dalšího televizního střetu obou politiků, ke kterému dojde 8. září, musí změnit. Přestože byl nedělní souboj velice vyrovnaný (podle průzkumů veřejného mínění působil Schröder na lidi ale přece jenom trochu sympatičtějším dojmem), novináři vítěze nakonec našli soukromou televizi RTL. Duel, který vysílala v přímém přenosu, totiž sledovalo 9,5 milionu Němců. Na konkurenční stanici Sat.1 vidělo stejný pořad o skoro 4 miliony lidí méně.
</TEXT>
</DOC>
<DOC>
<DOCID>LN-20020827042</DOCID>
<DOCNO>LN-20020827042</DOCNO>
<DATE>08/27/02</DATE>
<TITLE>
Za "globální apartheid" označil prezident JAR Thabo Mbeki situaci, kdy je svět rozdělen na menšinu bohatých a většinu chudých.
</TITLE>
<GEOGRAPHY>JOHANNESBURG</GEOGRAPHY>
<TEXT>
K odstranění propasti mezi bohatými a chudými tohoto světa včera vyzval jihoafrický prezident Thabo Mbeki na zahájení Světového summitu o udržitelném rozvoji v Johannesburgu. Zástupci více než 174 zemí světa se zde sešli, aby se společně zabývali způsobem, jak zmírnit chudobu ve světě a zároveň ozdravit naši planetu. "Globální společnost, která se zakládá na chudobě většiny a prosperitě menšiny ... je neudržitelná," řekl prezident Mbeki. "Je třeba, abychom dokázali miliardám lidí na celém světě, že ... nepřijímáme lidskou společnost, která se opírá o divošský princip přežití nejzdatnějších," dodal. Summit od počátku provází jisté neshody mezi vyspělými a rozvojovými zeměmi. Již na přípravných schůzkách například Spojené státy nesouhlasily s tím, aby se summit zabýval otázkami přístupu rozvojových zemí na trhy či zemědělskými subvencemi. K určité skepsi účastníků přispívá i nezájem některých významných politiků o účast na konferenci, z nichž snad nejvíce bije do očí absence amerického prezidenta George W. Bushe. Účastníci konference se nicméně shodují na tom, že je třeba začít konkrétně naplňovat cíle dojednané před 10 lety na ekologickém summitu v brazilském Rio de Janeiru. "Globální společenství dosud neprokázalo vůli uvést do praxe rozhodnutí, která svobodně přijalo," vyjádřil se Mbeki kriticky. Mezi pět klíčových témat, kterými se 40 až 60 tisíc delegátů summitu hodlá zabývat, patří čistší voda, energetika nepoškozující životní prostředí, zdravotnictví, udržitelné zemědělství a zachování biodiverzity. Summit si mezi jinými klade za cíl snížit na polovinu počet lidí, kteří nemají přístup k pitné vodě a zajistit dostupnost elektřiny a zdravotnické péče pro nejchudší obyvatele Země.
</TEXT>
<HEADING>
USA nechtějí hrát první housle
</HEADING>
<TEXT>
K tomu, aby se 174 zemí zavázalo plnit kroky stanovené takzvanou Johannesburskou dohodou, která má být výstupem summitu, je podle britského premiéra Blaira nezbytné, aby se některá ze zemí stala pro ostatní vůdčí silou. Vzhledem k absenci prezidenta Bushe je podle CNN jasné, že USA se "motorem" johannesburské iniciativy stát nehodlají. Vůdčí roli možná převezme Evropská unie, jejíchž všech 15 členů podepsalo kjótský protokol o globálním oteplování i přesto, že jej nepřijaly USA. "Bylo by ideální, kdyby se do toho nyní vložila Evropa a strategii trvale udržitelného rozvoje zaštítila," řekl pro CNN Danny Graymore z organizace Christian Aid.
K tomu, aby se 174 zemí zavázalo plnit kroky stanovené takzvanou Johannesburskou dohodou, která má být výstupem summitu, je podle britského premiéra Blaira nezbytné, aby se některá ze zemí stala pro ostatní vůdčí silou. Vzhledem k absenci prezidenta Bushe je podle CNN jasné, že USA se "motorem" johannesburské iniciativy stát nehodlají. Vůdčí roli možná převezme Evropská unie, jejíchž všech 15 členů podepsalo kjótský protokol o globálním oteplování i přesto, že jej nepřijaly USA. "Bylo by ideální, kdyby se do toho nyní vložila Evropa a strategii trvale udržitelného rozvoje zaštítila," řekl pro CNN Danny Graymore z organizace Christian Aid.
</TEXT>
</DOC>
<DOC>
<DOCID>LN-20020827043</DOCID>
<DOCNO>LN-20020827043</DOCNO>
<DATE>08/27/02</DATE>
<GEOGRAPHY>BRATISLAVA</GEOGRAPHY>
<TEXT>
Zdravotní stav slovenského prezidenta Rudolfa Schustera včera lékaři označili za stabilizovaný. Při hledání příčin jeho akutních problémů, kvůli kterým musel být o víkendu hospitalizován, ale nepokročili. Včerejší vyšetření potvrdilo existenci nálezu na žlučníku pravděpodobně výskyt písku ve žlučových cestách. Podrobnější výsledky testů ovšem budou známy nejdříve dnes. Lidé z prezidentova okolí tak dosud nemohli vyloučit podezření, že se Schustera někdo pokusil otrávit. Jeho syn Peter již v sobotu podal v tomto smyslu trestní oznámení, které okamžitě začala prošetřovat prokuratura. "Dříve, než prezident něco sní nebo vypije, naši hygienici vše důkladně zkontrolují," uvedl listu Národná obroda ředitel služby na ochranu ústavních činitelů František Zemko. Jeho zástupce Ján Packa sdělil, že pro laboratorní testy, jež by mohly odhalit, zda byl hlavě státu podán jed, již byly odebrány vzorky jeho vlasů a nehtů. Výsledky by měly být k dispozici koncem týdne. Schusterův mluvčí Ján Füle řekl, že přístup k pacientovi je nyní možný pouze na základě souhlasu jeho osobního lékaře Petera Mayera. Slovenští lékaři spolupracují s rakouskými kolegy, kteří již v minulosti Schustera léčili, informoval zároveň Füle. "Všeobecně tu panuje názor, že pokud se stav (Schustera) zkomplikuje, jedeme do Innsbrucku," prohlásil Füle. Pro tento případ je na bratislavském letišti připraveno sanitní letadlo ministerstva obrany.
</TEXT>
</DOC>
<DOC>
<DOCID>LN-20020827044</DOCID>
<DOCNO>LN-20020827044</DOCNO>
<DATE>08/27/02</DATE>
<TITLE>
Přes 800 obětí mají na svědomí baskičtí separatisté. Strana Batasuna, považovaná za jejich politické křídlo, byla včera postavena mimo zákon.
</TITLE>
<GEOGRAPHY>MADRID</GEOGRAPHY>
<TEXT>
Baskická strana Batasuna má od včerejška ve Španělsku téměř znemožněné fungování. Soudce Baltasar Garzón jí kvůli podpoře teroristické organizace Baskicko a jeho svoboda (ETA) zakázal na nejméně tři roky činnost. Návrh, kterým pověřuje vládu, aby u nejvyššího soudu žádala zákaz baskické radikální strany Batasuna, schválil i parlament. Soudní zákaz znamená, že Batasuna od nynějška nesmí pořádat veřejná shromáždění a musí uzavřít své kanceláře, které navíc přijdou o dodávky vody, elektřiny a telefonní spojení. Pokračovat ve své práci mohou pouze zástupci strany v baskickém parlamentu a v městských zastupitelstvech. Tříletý zákaz má podle britské BBC umožnit, aby byly detailně prozkoumány vazby mezi ETA a Batasunou. Soudce Garzón, známý mimo jiné i snahou o potrestání chilského diktátora Augusta Pinocheta, ve svém 375stránkovém nálezu obvinil organizaci ETA ze "zločinů proti lidskosti". Těch se měli baskičtí teroristé dopustit během své více než 30leté krvavé kampaně, které padlo za oběť přes 800 lidí. Politická strana Batasuna se sice na teroristických útocích přímo nepodílela, podle soudu ale získávala pro organizaci ETA finanční prostředky a pomáhala jí s náborem nových členů. Předáci Batasuny ale tato obvinění odmítli a zároveň varovali, že zákaz strany povede k pouličním protestům. Policie se obává, že následkem by mohly být i násilné srážky, případně odvetné atentáty spáchané členy ETA. Soudní zákaz není jediné, čemu musela Batasuna včera čelit. Schválit právní podnět proti její existenci se chystal i španělský parlament, což by podle nedávno přijaté legislativy umožnilo premiérovi Josému Maríovi Aznarovi, aby dosáhl u Nejvyššího soudu úplný zákaz strany. Nový zákon totiž umožňuje, aby strany schvalující terorismus byly za tyto útoky odpovědné, čímž by se dostaly do rozporu se španělskou ústavou z roku 1978. Právě to je případ Batasuny. Ta totiž opakovaně odmítla pumové útoky spáchané teroristy z ETA odsoudit. Posledním případem, kdy zřejmě i přetekl pohár Aznarovy trpělivosti, byl nedávný výbuch nálože nastražené v autě v turistické části Santa Pola. Při explozi zemřela i šestiletá holčička.
MADRID - Baskická strana Batasuna má od včerejška ve Španělsku téměř znemožněné fungování. Soudce Baltasar Garzón jí kvůli podpoře teroristické organizace Baskicko a jeho svoboda (ETA) zakázal na nejméně tři roky činnost. Návrh, kterým pověřuje vládu, aby u nejvyššího soudu žádala zákaz baskické radikální strany Batasuna, schválil i parlament. Soudní zákaz znamená, že Batasuna od nynějška nesmí pořádat veřejná shromáždění a musí uzavřít své kanceláře, které navíc přijdou o dodávky vody, elektřiny a telefonní spojení. Pokračovat ve své práci mohou pouze zástupci strany v baskickém parlamentu a v městských zastupitelstvech. Tříletý zákaz má podle britské BBC umožnit, aby byly detailně prozkoumány vazby mezi ETA a Batasunou. Soudce Garzón, známý mimo jiné i snahou o potrestání chilského diktátora Augusta Pinocheta, ve svém 375stránkovém nálezu obvinil organizaci ETA ze "zločinů proti lidskosti". Těch se měli baskičtí teroristé dopustit během své více než 30leté krvavé kampaně, které padlo za oběť přes 800 lidí. Politická strana Batasuna se sice na teroristických útocích přímo nepodílela, podle soudu ale získávala pro organizaci ETA finanční prostředky a pomáhala jí s náborem nových členů. Předáci Batasuny ale tato obvinění odmítli a zároveň varovali, že zákaz strany povede k pouličním protestům. Policie se obává, že následkem by mohly být i násilné srážky, případně odvetné atentáty spáchané členy ETA. Soudní zákaz není jediné, čemu musela Batasuna včera čelit. Schválit právní podnět proti její existenci se chystal i španělský parlament, což by podle nedávno přijaté legislativy umožnilo premiérovi Josému Maríovi Aznarovi, aby dosáhl u Nejvyššího soudu úplný zákaz strany. Nový zákon totiž umožňuje, aby strany schvalující terorismus byly za tyto útoky odpovědné, čímž by se dostaly do rozporu se španělskou ústavou z roku 1978. Právě to je případ Batasuny. Ta totiž opakovaně odmítla pumové útoky spáchané teroristy z ETA odsoudit. Posledním případem, kdy zřejmě i přetekl pohár Aznarovy trpělivosti, byl nedávný výbuch nálože nastražené v autě v turistické části Santa Pola. Při explozi zemřela i šestiletá holčička.
</TEXT>
</DOC>
<DOC>
<DOCID>LN-20020827045</DOCID>
<DOCNO>LN-20020827045</DOCNO>
<DATE>08/27/02</DATE>
<GEOGRAPHY>HAAG</GEOGRAPHY>
<TEXT>
Bývalý jugoslávský prezident Slobodan Milošević včera stanul v plné formě před Mezinárodním trestním tribunálem pro bývalou Jugoslávii (ICTY) v Haagu. Zde byl po měsíční přestávce obnoven proces, v němž jednašedesátiletý Milošević čelí obviněním z válečných zločinů a ze zločinů proti lidskosti, k nimž došlo během krize v Kosovu. Proces byl přerušen kvůli zdravotním potížím Miloševiče. Koncem července lékařská zpráva uvedla, že obviněnému hrozí vážné kardiovaskulární problémy a lékaři mu doporučili odpočinek.
</TEXT>
</DOC>
<DOC>
<DOCID>LN-20020827046</DOCID>
<DOCNO>LN-20020827046</DOCNO>
<DATE>08/27/02</DATE>
<GEOGRAPHY>DRÁŽĎANY</GEOGRAPHY>
<TEXT>
Počet obětí nynějších záplav v Sasku stoupl na 20. Oznámilo to včera saské ministerstvo vnitra s tím, že při úklidu byla v Müglitzu pod povaleným stromem objevena mrtvola starší ženy. Protože v dalších spolkových zemích si zatím povodně oběti na životech nevyžádaly, je to i počet za celé Německo. V Sasku je však od vypuknutí záplav ještě pohřešováno pět osob. SaskemAnhaltskem již povodňová vlna Labe prošla v uplynulých dnech a země se zvětší části vrací k normálu.
</TEXT>
</DOC>
<DOC>
<DOCID>LN-20020827047</DOCID>
<DOCNO>LN-20020827047</DOCNO>
<DATE>08/27/02</DATE>
<GEOGRAPHY>DŽANÍN</GEOGRAPHY>
<TEXT>
Izraelská armáda včera zadržela jednoho z nejhledanějších palestinských teroristů. Džamál abú Hajdža, jeden z velitelů palestinského radikálního hnutí Hamas, byl zatčen při pátracích akcích, které probíhají na západním břehu Jordánu. Izraelci ho viní z účasti na několika sebevražedných atentátech. Palestinec, který podle BBC přišel při srážce s izraelskými vojáky na počátku tohoto roku o ruku, je prý zodpovědný i za jeden z nejkrvavějších atentátů za poslední roky. Při něm loni v srpnu zahynulo v jeruzalémské pizzerii Sbarro 18 lidí a dalších osmdesát bylo zraněno.
</TEXT>
</DOC>
<DOC>
<DOCID>LN-20020827048</DOCID>
<DOCNO>LN-20020827048</DOCNO>
<DATE>08/27/02</DATE>
<TEXT>
ALEXANDRIA, USA - Ve Spojených státech byl včera zahájen soudní proces s americkým příslušníkem hnutí Taliban Johnem Walkerem Lindhem. Jednadvacetiletý Lindh, kterého zatkli američtí vojáci loni v Afghánistánu, v červenci prohlásil, že se cítí vinen ve dvou bodech obžaloby - napomáhání Talibanu a přenášení výbušnin. Hrozí mu tak maximálně dvacet let vězení deset let za každý zločin, jímž se cítí vinen. Soudce by měl o trestu rozhodnout 4. října. Žaloba proti mladíkovi z Kalifornie čítala celkem deset obvinění, tři z nich by mu přinesla doživotí, zbytek dlouholeté tresty ve vězení. Lindh nemůže být souzen za velezradu, protože se neprokázalo, že se účastnil konkrétní akce, při níž zabil amerického občana.
</TEXT>
</DOC>
<DOC>
<DOCID>LN-20020827049</DOCID>
<DOCNO>LN-20020827049</DOCNO>
<DATE>08/27/02</DATE>
<TITLE>
Tbilisi ostře protestovalo proti údajnému náletu ruských letadel na gruzínské území
</TITLE>
<TEXT>
Čečenští ozbrojenci, které chce Gruzie "mírově vytlačit" do Ruska, by tam měli být podle Moskvy vydáni jako teroristé.
TBILISI/MOSKVA - "Nejsme bezmocní," pohrozil včera v rozhlasovém projevu gruzínský prezident Eduard Ševardnadze razantní odpovědí na bombardování čečenských základen v gruzínské Pankiské soutěsce ruskými letouny. Gruzínská armáda podle něj v případě nového náletu učiní vše, aby neprošel "beztrestně". Ševardnadze reagoval na páteční útok letadel bez výsostných znaků, které podle svědků přiletěly z Ruska. O život přišel gruzínský civilista a sedm lidí bylo zraněno. Tyto oběti přiměly poprvé po týdnech napětí mezi Moskvou a Tbilisi k reakci i vládu prezidenta George W. Bushe. Mluvčí Bílého domu Ari Fleischer v sobotu vyjádřil její "hluboké znepokojení" a odsoudil porušení gruzínské svrchovanosti. Kritizoval nejen nálet, ale i následné popření Moskvy, že šlo o její akci. Ruský ministr obrany Sergej Ivanov včera Fleischerova slova odmítl komentovat. "Nepatří to k okruhu mých povinností," řekl. Zdůraznil ale, že důkazy o ruské vině neexistují, a naznačil, že "něco mohly podniknout" Gruzínci. Ti si však nepřejí přímý konflikt s Čečenci a je proto "pohodlnější ještě jednou obvinit někoho jiného". Nejmenovaný zdroj z ministerstva obrany tuto myšlenku rozvedl - mohlo jít o nasazení zdokonalené verze ruských letounů Su-25, které jsou pod názvem Skorpion ve výzbroji Gruzie. Ševardnadze včera tvrdil, že cílem náletu bylo odradit Gruzii od bezpečnostní operace v soutěsce. Tbilisi ji i přesto o víkendu zahájilo, když do dříve nekontrolovaného údolí vstoupilo asi tisíc příslušníků vojsk ministerstva vnitra včetně speciálních komandos vycvičených Američany. V okolí se soustředilo na cvičení dalších 1500 vojáků, kteří jsou připraveni v případě potíží rovněž zasáhnout. Moskva je s tímto vývojem nespokojena. Původně se snažila přimět Tbilisi, aby souhlasilo s "mezinárodním" (ruským) zásahem v soutěsce, kde prý má základnu až 3000 muslimských protiruských extremistů, Čečenců i Arabů. Později Rusové Gruzínce žádali, aby alespoň "teroristy" zadrželi sami a vydali do Ruska. Nynější pokus o vyhnání ozbrojenců do Ruska tento požadavek nesplňuje.
</TEXT>
<HEADING>
Prezident varoval před emocemi
</HEADING>
<TEXT>
"Mírové vytlačení ozbrojenců z Gruzie ruské ministerstvo zahraničí nepřivítalo, ale ani Gruzie nevítá jejich bojové vytlačení z Ruska na své území," poznamenal k tomu včera sarkasticky gruzínský ministr vnitřní bezpečnosti Valerij Chaburdzania. "Ochrana vlastních hranic je problémem Ruska," dodal. Prezident Ševardnadze včera i přes výzvy řady poslanců ke zmrazení diplomatických styků s Ruskem a vystoupení ze Společenství nezávislých států, vyzval k umírněnosti. "Nesmíme podléhat emocím. Musíme myslet na to, jak normalizovat dvoustranné vztahy s Ruskem," prohlásil. O tom, že prezidentova bojová slova o tvrdé odpovědi stejně nejsou podložena reálnou silou, svědčí i výrok gruzínského ministra obrany Davida Tevzadzeho o neexistenci protivzdušné obrany. "Čím bychom měli střílet, snad ne z praků?" řekl.
"Mírové vytlačení ozbrojenců z Gruzie ruské ministerstvo zahraničí nepřivítalo, ale ani Gruzie nevítá jejich bojové vytlačení z Ruska na své území," poznamenal k tomu včera sarkasticky gruzínský ministr vnitřní bezpečnosti Valerij Chaburdzania. "Ochrana vlastních hranic je problémem Ruska," dodal. Prezident Ševardnadze včera i přes výzvy řady poslanců ke zmrazení diplomatických styků s Ruskem a vystoupení ze Společenství nezávislých států, vyzval k umírněnosti. "Nesmíme podléhat emocím. Musíme myslet na to, jak normalizovat dvoustranné vztahy s Ruskem," prohlásil. O tom, že prezidentova bojová slova o tvrdé odpovědi stejně nejsou podložena reálnou silou, svědčí i výrok gruzínského ministra obrany Davida Tevzadzeho o neexistenci protivzdušné obrany. "Čím bychom měli střílet, snad ne z praků?" řekl.
</TEXT>
</DOC>
<DOC>
<DOCID>LN-20020827050</DOCID>
<DOCNO>LN-20020827050</DOCNO>
<DATE>08/27/02</DATE>
<GEOGRAPHY>MANILA</GEOGRAPHY>
<TEXT>
Papež Jan Pavel II. zrušil plánovanou návštěvu Filipín, kam se měl vypravit v lednu. Vatikánský státní tajemník kardinál Angelo Sodano informoval o "této smutné zprávě" manilského arcibiskupa kardinála Jaimeho Sina. Důvody odvolání návštěvy nebyly upřesněny, již dříve však vatikánské úřady uvedly, že návštěva bude záviset na papežově zdravotním stavu. Papež Jan Pavel II. se měl na Filipínách zúčastnit mezinárodní náboženské konference zaměřené na rodinné hodnoty. Při papežově minulé návštěvě v Manile v roce 1995 příslušníci filipínských bezpečnostních služeb zmařili chystaný atentát na hlavu římskokatolické církve ze strany zahraničních muslimských extremistů. Papeže tehdy v zemi přišlo pozdravit na pět milionů věřících.
</TEXT>
</DOC>
<DOC>
<DOCID>LN-20020827051</DOCID>
<DOCNO>LN-20020827051</DOCNO>
<DATE>08/27/02</DATE>
<GEOGRAPHY>SKOPJE</GEOGRAPHY>
<TEXT>
Dva makedonští policisté byli v noci na včerejšek zastřeleni z jedoucího automobilu v západomakedonském městě Gostivar, které obývají především Albánci. Zmobilizovaní policejní rezervisté hlídkovali v ulicích města, když je půl hodiny po půlnoci skosila dávka z automatické zbraně, kterou u policejního kontrolního stanoviště vypálili neidentifikovaní útočníci z jedoucího vozu. Oba policisté pocházeli z Gostivaru, jenž leží nedaleko hranic s Albánií, asi 70 kilometrů od makedonské metropole. Jde o první tak závažný incident v této oblasti. Došlo k němu necelý měsíc před parlamentními volbami, jimž je připisován klíčový význam pro zajištění míru v této bývalé jugoslávské republice. Volby byly vypsány na 15. září.
</TEXT>
</DOC>
<DOC>
<DOCID>LN-20020827052</DOCID>
<DOCNO>LN-20020827052</DOCNO>
<DATE>08/27/02</DATE>
<GEOGRAPHY>PEKING</GEOGRAPHY>
<TEXT>
Čínská vláda zavedla opatření, které by mělo dostat pod přísnější kontrolu vývoz raket a raketových technologií. Oznámení bylo zveřejněno jen několik hodin před příjezdem náměstka amerického ministerstva zahraničí Richarda Armitageho do Pekingu. Spojené státy už delší dobu kritizují dodávky čínských raketových systémů "problémovým" zemím, jako jsou Írán a Pákistán. Čínský krok se proto ve Washingtonu setkal s příznivou reakcí. Nové opatření vývoz citlivých technologií přímo nezakazuje, jakékoliv obchody ale podmiňuje souhlasem čínských státních úřadů. Pokud se tak nestane, hrozí exportérům vysoké pokuty. Čínské raketové dodávky se staly předmětem sporů mezi Pekingem a Washingtonem.
</TEXT>
</DOC>
<DOC>
<DOCID>LN-20020827053</DOCID>
<DOCNO>LN-20020827053</DOCNO>
<DATE>08/27/02</DATE>
<TITLE>
Čínský vůdce by měl v blízké budoucnosti opustit tři vysoké posty. Je ale stále pravděpodobnější, že alespoň jeden si ponechá.
</TITLE>
<GEOGRAPHY>PEKING</GEOGRAPHY>
<TEXT>
Plánovaná obměna vládnoucích kádrů, která měla do čela Číny přinést mladou, či spíše mladší krev, zřejmě nebude až tak radikální. Ukazuje se totiž například, že významný podíl na moci si udrží i dosavadní vůdce komunistické velmoci Ťiang Ce-min. Už několik týdnů se spekuluje, že Ťiang sice opustí post prezidenta, navzdory původnímu slibu ale zůstane generálním tajemníkem Komunistické strany Číny. Změna vedení ve straně měla proběhnout na jejím podzimním kongresu. Okolnosti, za nichž je připravován, ale tyto pochyby spíše přiživují. V neděli totiž bylo oznámeno, že vrcholné stranické setkání se neuskuteční v září či v říjnu, jak bývalo zvykem, ale až v listopadu. Podle analytiků je to právě kvůli Ťiangovi - ten se totiž koncem října chystá na návštěvu Spojených států. Jednak by mu termín cesty se stranickým termínem kolidoval, navíc by v případě odchodu z postu šéfa strany nemusel mít dostatečně silný mandát. Názory na to, zda Ťiang vedení strany opustí, se ale rozcházejí. Pekingský zpravodaj britského listu Daily Telegraph například odklad konání kongresu považuje za potvrzení spekulací, že Ťiang Ce-min ve své funkci zůstane a bude tak dál pokračovat čínská "gerontokracie". Nejmenovaný západní diplomat naopak agentuře Reuters řekl, že výsledkem příprav kongresu je to, že Ťiang z čela strany přeci jen odejde. Kongres by měl mimo jiné do stanov strany zahrnout Ťiangovy teorie a zapojení soukromých podnikatelů do komunistického systému. Mnohem důležitější ale pro nynějšího vůdce bude, že si zřejmě ponechá další významnou funkcí - post šéfa ústřední vojenské komise. Jejím prostřednictvím vládl i někdejší architekt ekonomických reforem Teng Siao-pching.
PEKING - Plánovaná obměna vládnoucích kádrů, která měla do čela Číny přinést mladou, či spíše mladší krev, zřejmě nebude až tak radikální. Ukazuje se totiž například, že významný podíl na moci si udrží i dosavadní vůdce komunistické velmoci Ťiang Ce-min. Už několik týdnů se spekuluje, že Ťiang sice opustí post prezidenta, navzdory původnímu slibu ale zůstane generálním tajemníkem Komunistické strany Číny. Změna vedení ve straně měla proběhnout na jejím podzimním kongresu. Okolnosti, za nichž je připravován, ale tyto pochyby spíše přiživují. V neděli totiž bylo oznámeno, že vrcholné stranické setkání se neuskuteční v září či v říjnu, jak bývalo zvykem, ale až v listopadu. Podle analytiků je to právě kvůli Ťiangovi - ten se totiž koncem října chystá na návštěvu Spojených států. Jednak by mu termín cesty se stranickým termínem kolidoval, navíc by v případě odchodu z postu šéfa strany nemusel mít dostatečně silný mandát. Názory na to, zda Ťiang vedení strany opustí, se ale rozcházejí. Pekingský zpravodaj britského listu Daily Telegraph například odklad konání kongresu považuje za potvrzení spekulací, že Ťiang Ce-min ve své funkci zůstane a bude tak dál pokračovat čínská "gerontokracie". Nejmenovaný západní diplomat naopak agentuře Reuters řekl, že výsledkem příprav kongresu je to, že Ťiang z čela strany přeci jen odejde. Kongres by měl mimo jiné do stanov strany zahrnout Ťiangovy teorie a zapojení soukromých podnikatelů do komunistického systému. Mnohem důležitější ale pro nynějšího vůdce bude, že si zřejmě ponechá další významnou funkcí - post šéfa ústřední vojenské komise. Jejím prostřednictvím vládl i někdejší architekt ekonomických reforem Teng Siao-pching.
</TEXT>
</DOC>
<DOC>
<DOCID>LN-20020827054</DOCID>
<DOCNO>LN-20020827054</DOCNO>
<DATE>08/27/02</DATE>
<GEOGRAPHY>MOSKVA</GEOGRAPHY>
<TEXT>
Ruští vyšetřovatelé včera podle ruských tiskových agentur oznámili, že obří ruský vrtulník, který se minulý týden zřítil v Čečensku, sestřelili povstalci. Zástupce generálního prokurátora Sergej Fridinskij ale později prohlásil, že příčina nejkrvavější katastrofy ruského vojenského letectva je nadále nejasná. Vrtulník Mi-26 se 147 vojáky na palubě spadl v pondělí 19. srpna do minového pole u vojenské základny Chankala poblíž čečenské metropole Groznyj. Při neštěstí zahynulo 116 osob - vojáků a armádní zdravotní sestra s dítětem -, a dalších 31, včetně pěti členů posádky, bylo zraněno. Čečenští povstalci na své internetové stránce vzápětí po uvedli, že vrtulník sestřelili raketou Zenit. Podle ruských úředních míst mohl být příčinou zřícení požár jednoho motoru, objevily se však také zprávy o možném přetížení stroje. V bezprostřední blízkosti pádu vrtulníku byla nalezena přenosná raketa typu "Strela" a část raketometu. Očití svědci prý viděli kouř, který po sobě zanechávala raketa při letu vzduchem. Zbraň byla objevena ve druhém patře zřícené pětipatrové budovy nedaleko generálního štábu ruských ozbrojených sil v Čečensku. "Veškerá tvrzení, že příčina neštěstí je známa a že to byl raketový útok, jsou předčasná," řekl však Fridinskij, citovaný agenturou Interfax. Zástupce generálního prokurátora také popřel zprávy ruských tiskových agentur, že armáda zadržela čečenského rebela podezřelého z účasti na sestřelení helikoptéry.
</TEXT>
</DOC>
<DOC>
<DOCID>LN-20020827055</DOCID>
<DOCNO>LN-20020827055</DOCNO>
<DATE>08/27/02</DATE>
<TITLE>
Gumová kola obrněnců jsou prakticky nezničitelná, čehož využívá ortopedické centrum známé jako "továrna na nohy"
</TITLE>
<TEXT>
Afghánský deník Petry Procházkové a Jaromíra Štětiny
Talibové i komunisté patří mezi pacienty ortopedických center, kde se Afghánci učí žít s náhradními končetinami.
KÁBUL (agentura Epicentrum exkluzivně pro LN) - "Když mu tahle noha nebude dobrá, uděláme mu novou. Často nohy zkoušíme pořád dokolečka, až sedne," říká doktor Álif Muhammad Šarar. Na češtinu si vzpomíná jen pozvolna - neslyšel ji už 13 let. V podzimních revolučních dnech roku 1989 získal v Praze titul doktora politických věd, který mu v životě k ničemu nebyl, a vrátil se do Afghánistánu. "Protézy děláme celé z domácího materiálu. Nic nedovážíme - ani invalidy, ani nohy," prohlašuje s úsměvem, potěšen vlastním vtipným výrokem. Doktor Šarar pracuje v ortopedickém centru Mezinárodního výboru Červeného kříže v kábulské nemocnici Vazír Achbarchán. Středisko je především mezi chudými afghánskými invalidy známé jako "továrna na nohy" a najde ho lehce i negramotný: denně k němu směřují desítky mrzáků, kterým chybí některá z končetin. Někdy příbuzní přivážejí na kárách či nejrůznějších vozítkách něco, co se lidskému tělu vůbec nepodobá, protože více z něj chybí, než zůstalo.
</TEXT>
<HEADING>
Doktoři s protézami
</HEADING>
<TEXT>
"Nikdo mi nepomohl, nikdo. A to říkali, že tady jsou slušní lidé," křičí na nás zoufale žena zahalená v burce, která spolu se synem táhne vozík. Z pod plachetky vykukuje zkřivená tvář dívky. Kromě hlavy a trupu se pod látkou nerýsuje nic. "Té už pomoci nedokážeme," konstatuje doktor Šarar. "Může se jen modlit.". Do ortopedického centra přicházejí tisíce většinou chudých lidí, mezi nimiž převládají váleční invalidé. Afghánští lékaři a zdravotníci jejich problémy znají dokonale - mají totiž podobné. Všichni jsou invalidé, ale někteří se pohybují tak dokonale, že vám - abyste uvěřili - musejí protézu nahrazující chybějící končetinu ukázat. "Doplatil jsem na raketový útok. Nevím, kdo to vystřelil, a je mi to jedno," říká doktor Šarar a je znát, jak se mu čeština vybavuje v paměti. "Uřízli mi jednu nohu. Tak jsem se dostal do centra pana Alberta Caira, nejdřív mě naučili normálně chodit a pak mě i zaměstnali." Alberto je Ital a jedna z nejznámějších osobností mezi afghánskými postiženými. Žije v Kábulu přes deset let, a zatímco se zde střídaly režimy komunistů, mudžahedínů i příslušníků hnutí Taliban, Alberto nerušeně vyráběl své umělé ruce a nohy dál. Každý měsíc rozdá 600 protéz, 1200 párů berlí, 100 invalidních vozíků a 700 jiných pomůcek, jako jsou například korzety. Postupně si po celé zemi vybudoval šest poboček, které přežily i ty nejhorší válečné vřavy. Zásadně se odmítá bavit o politice a to je zřejmě jeho recept na dlouhodobý pobyt v Afghánistánu. Jeho pomoc totiž potřebují jak fundamentalisté, tak komunisté.
</TEXT>
<HEADING>
Náhradní nohy z tanků
</HEADING>
<TEXT>
"Já jsem šikovný, ale zase ne tak moc," usmívá se Álif Šarar. "Sám jsem se učil s umělou nohou chodit několik týdnů, teď pomáhám ostatním. Každý trénuje tak dlouho, jak je šikovný. Nejdřív jen s holou konstrukcí protézy, což nadaní jedinci zvládnou za dva až tři dny, pak se udělá kosmetika umělé nohy - tedy konstrukce se obloží umělou hmotou a je to." Doktor Šarar nám trénink vysvětluje před prasklým zrcadlem na malebné zahradě. Na lavicích sedí muži, většinou mladí, a jejich nohy tvoří zvláštní přehlídku technické vynalézavosti. Ostatně za patent Itala Alberta je možné považovat například využití gumových hnacích kol pásů z ruských tanků, která se používají pro výrobu důležitých součástek protézy. Jsou prý vyrobena z tak trvanlivého materiálu, že je možné je z rozbitých protéz vyjmout a montovat do nových. Donekonečna. Naštěstí má této součástky Afghánistán dostatek, rozbité a ohořelé ruské tanky se povalují prakticky všude, a poprvé tak přinášejí nějaký užitek... Ortopedický projekt zahájil Červený kříž v Afghánistánu už v roce 1988. Od té doby zde bylo ošetřeno 50 825 pacientů, z toho 26 792 mělo amputovanou nohu nebo ruku. Bylo vyrobeno 41 365 protéz, 81 661 berlí a 7046 vozíčků. Asi 70 procent z celkového počtu pacientů tvoří civilisté. Dnes má všech šest center 305 zaměstnanců a významným faktem je, že 40 z nich jsou ženy. Původně byla pomoc určena jen válečným invalidům, ale od roku 1995 může přijít jakýkoliv postižený, ať už pod ním vybuchla mina (77 procent pacientů) nebo se srazil s velbloudem. Kromě toho, že postižení dostanou novou končetinu, snaží se je Alberto naučit s tělesnou vadou pracovat. Hledá jim zaměstnání, dává půjčky zhruba ve výši sta dolarů, aby mohli zahájit podnikatelskou kariéru a pořídit si třeba malý stánek s ovocem. "Je to velmi důležité, stejně jako protéza, protože 82 procent našich pacientů jsou muži a ti musejí živit své rodiny," vysvětluje doktor Šarar, zatímco pomáhá asi čtyřicetiletému muži udělat první kroky s novou protézou. "On," ukazuje na něj, "vybuchnul na mině už před třemi roky, ale k nám přišel až teď. Myslel si, že bereme od lidí peníze, a žádné sám neměl. Tak si první protézu udělal sám, ze dřeva, a přivazoval si ji k pahýlu hadry. To je ale nebezpečné, protože neodborně vyrobená protéza poškozuje pahýl nohy. Nakonec skončil u nás."
</TEXT>
<HEADING>
Miny zůstávají hrozbou
</HEADING>
<TEXT>
Ortopedické centrum pana Alberta vzniklo koncem okupace Afghánistánu sovětskou armádou. Tehdy se odhadovalo, že bude mít práci minimálně deset let. Jenže následovaly války další. Dnes leží po celé zemi miliony min. Někteří odborníci udávají, že jich bude třeba zneškodnit ještě asi 30 milionů. I když se potvrdí předpovědi optimistů a v Afghánistánu se nakonec přestane střílet, protézy budou potřebovat i ti, kteří se ještě ani nenarodili. Miny totiž budou Afghánce připravovat o končetiny ještě hodně dlouho.
Ortopedické centrum pana Alberta vzniklo koncem okupace Afghánistánu sovětskou armádou. Tehdy se odhadovalo, že bude mít práci minimálně deset let. Jenže následovaly války další. Dnes leží po celé zemi miliony min. Někteří odborníci udávají, že jich bude třeba zneškodnit ještě asi 30 milionů. I když se potvrdí předpovědi optimistů a v Afghánistánu se nakonec přestane střílet, protézy budou potřebovat i ti, kteří se ještě ani nenarodili. Miny totiž budou Afghánce připravovat o končetiny ještě hodně dlouho.
</TEXT>
</DOC>
<DOC>
<DOCID>LN-20020827056</DOCID>
<DOCNO>LN-20020827056</DOCNO>
<DATE>08/27/02</DATE>
<TITLE>
Souhlas s válkou v Perském zálivu z roku 1991 je stále v platnosti, takže podle prezidentových právníků není nutné znovu žádat zákonodárce o autorizaci akce proti Saddámu Husajnovi.
</TITLE>
<GEOGRAPHY>WASHINGTON/BAGDÁD</GEOGRAPHY>
<TEXT>
Právníci amerického prezidenta George W. Bushe došli k závěru, že Bílý dům nemusí žádat Kongres o schválení případného útoku na Irák. Podle nich je totiž stále v platnosti autorizace útoku proti Iráku, ke kterému došlo v roce 1991. Někteří představitelé Bílého domu však tvrdí, že by to měl prezident využít až jako nejzazší možnost. Podpora Kongresu totiž pro něj v případě války bude velice důležitá. George W. Bush několikrát řekl, že případnou operaci bude konzultovat jak se zákonodárci, tak se spojenci. Nicméně odmítl jasně říct, jestli předstoupí před Kongres se žádostí o posvěcení akce. "Nechceme se dostat do situace, kdy budeme žádat zákonodárce o schválení něčeho, co může schválit sám prezident," řekl americkému deníku The Washington Post nejmenovaný vysoký úředník. "Nechceme, aby to vypadalo, že jsme získali souhlas Kongresu, protože to bylo nutné z hlediska ústavy." Debaty a spory o vyhlašování války se v USA vedou už od začátku 19. století. Podle ústavy je sice prezident vrchním velitelem ozbrojených sil, ale válku může vyhlásit Kongres. To upravuje zákon z roku 1973. Prezident může vyslat vojenské síly do války bez souhlasu Kongresu na 60 až 90 dní. Pro delší účast amerických vojáků v bojích je ale nezbytný souhlas zákonodárců. Tento zákon však spory o vyhlašování války mezi mocí výkonnou a zákonodárnou neuklidnil a téměř všichni prezidenti se jej snaží obcházet.
</TEXT>
<HEADING>
Iráčané budují obranné pozice
</HEADING>
<TEXT>
Podle listu The Washington Times vydal Pentagon detailní hodnocení iráckých programů zbraní hromadného ničení. Zároveň informoval klíčové spojence a zákonodárce o možných plánech útoku na Irák. Ministerstvo obrany také podle deníku pracuje na zprávě, která by dokázala napojení bagdádského režimu na teroristickou síť Al Kajda. Ta stojí za loňskými útoky na New York a Washington, při kterých zemřely více než tři tisíce lidí. Tajné přednášky o zbraních hromadného ničení má na starosti jeden z jestřábů v Pentagonu J. D. Crouch. Podle jednoho z lidí, který je s celým programem obeznámen, je ministerstvo obrany přesvědčeno, že armáda Saddáma Husajna je schopná použít v boji chemické zbraně. Republikánský senátor Ted Cochran, který se Crouchovy přednášky zúčastnil, odmítl specifikovat, čeho se přesně týkala. "Šlo o popis různých typů ohrožení," prohlásil Cochran s tím, že přednáška trvala hodinu a zúčastnili se jí vesměs republikánští zákonodárci. Na případnou válku se intenzivně připravují i irácké síly. Vojáci už začali budovat obranné pozice v okolí Bagdádu, byly zahájeny přesuny protivzdušné obrany a jednotky jsou rozptylovány po celém Iráku. Saddám Husajn se údajně připravuje vést válku především ve městech. Jeho jednotky totiž v roce 1991 utrpěly největší škody tím, že se soustředily do obranných pozic v poušti, kde byly vystaveny leteckým útokům, které je decimovaly. Letecké útoky na jednotky rozmístěné ve městech jsou komplikované, zejména politicky, kvůli civilním obětem. Vedení pozemní války ve městech je zase velice náročné a výsledkem jsou poměrně vysoké ztráty útočících jednotek.
Podle listu The Washington Times vydal Pentagon detailní hodnocení iráckých programů zbraní hromadného ničení. Zároveň informoval klíčové spojence a zákonodárce o možných plánech útoku na Irák. Ministerstvo obrany také podle deníku pracuje na zprávě, která by dokázala napojení bagdádského režimu na teroristickou síť Al Kajda. Ta stojí za loňskými útoky na New York a Washington, při kterých zemřely více než tři tisíce lidí. Tajné přednášky o zbraních hromadného ničení má na starosti jeden z jestřábů v Pentagonu J. D. Crouch. Podle jednoho z lidí, který je s celým programem obeznámen, je ministerstvo obrany přesvědčeno, že armáda Saddáma Husajna je schopná použít v boji chemické zbraně. Republikánský senátor Ted Cochran, který se Crouchovy přednášky zúčastnil, odmítl specifikovat, čeho se přesně týkala. "Šlo o popis různých typů ohrožení," prohlásil Cochran s tím, že přednáška trvala hodinu a zúčastnili se jí vesměs republikánští zákonodárci. Na případnou válku se intenzivně připravují i irácké síly. Vojáci už začali budovat obranné pozice v okolí Bagdádu, byly zahájeny přesuny protivzdušné obrany a jednotky jsou rozptylovány po celém Iráku. Saddám Husajn se údajně připravuje vést válku především ve městech. Jeho jednotky totiž v roce 1991 utrpěly největší škody tím, že se soustředily do obranných pozic v poušti, kde byly vystaveny leteckým útokům, které je decimovaly. Letecké útoky na jednotky rozmístěné ve městech jsou komplikované, zejména politicky, kvůli civilním obětem. Vedení pozemní války ve městech je zase velice náročné a výsledkem jsou poměrně vysoké ztráty útočících jednotek.
</TEXT>
</DOC>
<DOC>
<DOCID>LN-20020827057</DOCID>
<DOCNO>LN-20020827057</DOCNO>
<DATE>08/27/02</DATE>
<TITLE>
Odborníci by měli o ochranných opatřeních s veřejností diskutovat
</TITLE>
<TEXT>
Byla to rána boží, říkávali naši předkové, když je zasáhla ničivá síla přírody. Domnělý pohlavek od Nejvyššího je přiměl, aby si na čas připomněli, co je to pokora. Rozbouřené vody bývaly vodou na mlýn apokalyptických kazatelů. Dnes zaznívají podobné hlasy platíme za svou pýchu a znásilnění přírody - a vyzývají k pokoře i odříkání. Proti nim stojí šik sebejistých technokratů. Chyba se vloudí, ale pracuje se na ní, ujišťují. Jistě, lidské dějiny jsou sledem pokusů, omylů a jejich nápravy. Vytloukání klínu klínem, řekněme. Celkem se to daří - žijeme, ba sytěji než dřív. Je to ale opravdu důvod k uspokojení?
</TEXT>
<HEADING>
Měli raději říct: Nevíme
</HEADING>
<TEXT>
Uskutečnili jsme opatření "podle povodňového plánu", hlásili v předstihu inženýři a jejich manažeři. Nás nerozhází "ani stoletá voda", zněl jeden hlas od severočeských chemiček přes pražské metro až po čističky vod a přístavy na Labi i Vltavě. "Voda přetekla ochrannou zídku stavěnou na stoletou vodu a zaplavila prostor uvnitř," popsal později mluvčí Unipetrolu, jak dopadlo zajištění jedů v neratovické Spolaně. Čističky vypouštějí splašky, lodě se odstřelovaly, metro je zničené. "Měli raději říci: Nevíme. Evakuace by proběhla včas a v klidu," glosovali ,kompetentní' informace starostové. "Celá země byla připravena na stoletou vodu, ukázalo se, že to je málo," referoval ministr Libor Ambrozek. A v nevypsané manažerské soutěži o hit sezony zvítězila laškovná lidová Já ne, já ne, to ty, to ty. Rozhořčujeme se nad lidmi, kteří odmítli opustit domovy s tím, že jim "se tady nic stát nemůže". O co lepší jsou ale profesionálové a jejich proti povodňová opatření? Jako by pro ně ,stoletá voda' byla něčím, co přijde až za sto let. Jsme kabrňáci, zajistili jsme se i proti něčemu, co se sotva stane, znělo před časem z jejich nadutě shovívavých reakcí na připomínky ,laiků'. Opatření proti velké vodě rozhodně není v české kotlině žádný nadstandard. O tom se mohli Pražané přesvědčit již v 19. století, kdy přišly hned dvě ,stoleté' záplavy. V době, kdy manažeři Spolany stavěli svou zídku a potají si uplivávali nad dotěrnými ekology, kteří je k tomu donutili, tak vlastně reagovali na něco, co se podle historických záznamů a počtu pravděpodobnosti mělo stát již před lety. Nejenže nemysleli dopředu, oni se ani neohlédli přes rameno. Skoro se zdá, že na ochranu před početím se můžeme spolehnout lépe než na ochranu před smrtí. Výrobci v gumárenském průmyslu podle odborných vyjádření počítají se zátěží, která nemůže nastat, ani pokud se vyplní ity nejodvážnější pubertální sny. Zábrany chemiků spláchne stopadesátiletá voda. Trestní řád zná postih za šíření poplašné zprávy. Pachatele vět jako "Jsou to přehnané obavy" by se slušelo posadit do jejich zabezpečených technologií alespoň na oněch sto let. Pokud by to přežili, tak by jim odměnou byla nesmrtelnost na státní náklady. Živelní pohromy nejsou žádným bičem božím. Většinou máme možnost volby smířit se se ztrátami na majetku, či si připlatit za ,nadstardandní' ochranu. Pokud jsou v ohrožení zdraví a životy, pak má platit jediné - žádné opatření není "předimenzované". A žádné varování nesmí zapadnout jako "poplašné". Morální oprávnění na přezírání obav veřejnosti ,vzdělané idiotské skříňky', jak zní doslovný překlad anglického idiomu označujícího technokraty, již dávno ztratily. Různí ,odborníci' stačili až příliš často dokázat, že jejich erbovním znamením je Pandořina skříňka.
</TEXT>
<HEADING>
Otázky a odpovědi
</HEADING>
<TEXT>
Pravda může být tvrdá a cech inženýrů našich životů má sklon vyobcovat ty, kteří se ji nebojí sdělit veřejně. Letos zněla třeba tak: Necháme vodu rozlít na několik obcí při vypouštění přehrad a uchráníme Prahu, kde budou materiální škody stonásobně vyšší. Nebo: Kampa a Malá Strana se musejí naučit žít s povodněmi, protože jejich ochrana bude stát více než možné škody a může vést ke katastrofě na jiném místě. Nebo jinak: Gabčíkovo, dílo socialistických vládců "větru a deště", bylo dimenzováno na "tisíciletou vodu". Byť nedokončeno kvůli odporu ekologů, zmenšilo rozsah katastrofy. Přejeme si však s astronomickými náklady budovat vykastrovanou betonovou krajinu? Odpověď na tyto otázky musí být předmětem široké diskuse občanské obce. Opravdovou ranou se stává klamavý pocit, že se technika, lidé i příroda budou chovat podle počítačových schémat. "Vždy je to stejně jen o minimalizaci rizik," přiznal jeden z odborníků. Jedním z hlavních poučení letošní pohromy by tak mělo být poznání, že i v 21. století platí dávná moudrost o neštěstí chodícím nejen po horách. A že to nejlepší, co mohou odborníci udělat, je včas říci: Nevíme, je to nad rámec naší zkušenosti a možností. My jsme naprogramováni jen do stoleté vody, pak je to v rukou božích.
Pravda může být tvrdá a cech inženýrů našich životů má sklon vyobcovat ty, kteří se ji nebojí sdělit veřejně. Letos zněla třeba tak: Necháme vodu rozlít na několik obcí při vypouštění přehrad a uchráníme Prahu, kde budou materiální škody stonásobně vyšší. Nebo: Kampa a Malá Strana se musejí naučit žít s povodněmi, protože jejich ochrana bude stát více než možné škody a může vést ke katastrofě na jiném místě. Nebo jinak: Gabčíkovo, dílo socialistických vládců "větru a deště", bylo dimenzováno na "tisíciletou vodu". Byť nedokončeno kvůli odporu ekologů, zmenšilo rozsah katastrofy. Přejeme si však s astronomickými náklady budovat vykastrovanou betonovou krajinu? Odpověď na tyto otázky musí být předmětem široké diskuse občanské obce. Opravdovou ranou se stává klamavý pocit, že se technika, lidé i příroda budou chovat podle počítačových schémat. "Vždy je to stejně jen o minimalizaci rizik," přiznal jeden z odborníků. Jedním z hlavních poučení letošní pohromy by tak mělo být poznání, že i v 21. století platí dávná moudrost o neštěstí chodícím nejen po horách. A že to nejlepší, co mohou odborníci udělat, je včas říci: Nevíme, je to nad rámec naší zkušenosti a možností. My jsme naprogramováni jen do stoleté vody, pak je to v rukou božích.
</TEXT>
</DOC>
<DOC>
<DOCID>LN-20020827058</DOCID>
<DOCNO>LN-20020827058</DOCNO>
<DATE>08/27/02</DATE>
<TITLE>
...protože to je asi poslední možnost jak zajistit, aby se veřejnost o možném ohrožení jedy z této továrny dozvěděla více.
</TITLE>
<TEXT>
Chlor unikl ze Spolany Neratovice do ovzduší již během záplav. Firma tvrdila, že uteklo 14 kilogramů. V pátek 23. srpna večer došlo k druhému úniku. Spolanští přečerpávali a něco selhalo... Dlužno zdůraznit, že čerpali chlor. Zastaralou (první světová skončila před čtyřiaosmdesáti lety), ale pořád ještě bojovou chemickou látku. V pátek a v sobotu firma rovněž cudně vysvětlovala, že záchranáři v průběhu povodní něco nepoznali a že ve skutečnosti toho svinstva uniklo nikoliv pouze čtrnáct kilogramů do vzduchu, ale že se i nějaké množství rozpustilo ve vodě. Kolik, zatím nelze přesně určit, ale mohlo by to být, jak mediální reprezentant Spolany nevyloučil, až ale jen v tom opravdu nejhorším případě, samozřejmě devadesát tun. Vsuvka pro pomalejší čtenáře: první prezentované množství je skutečně 14 (slovy čtrnáct) kilogramů, druhé uváděné množství je skutečně 90 000 (slovy devadesát tisíc) kilogramů, nejde o tiskovou chybu. Týž den se už začali ozývat zemědělci, kteří mají pole a zahrady pod Spolanou - že jim mrkev a kapusta jeví stejné příznaky jako vojáci z románu Na západní frontě klid. Aby ne - pouze vojákům černaly plíce, a poté, co se udusili, obličeje, zatímco zelenině zčernaly listy. Chlor je demokrat, udusí všechno stejně. V sobotu rovněž - podle Flashnews - "Spolanou najatý specialista na vypracování krizového auditu Jan Papež přirovnal situaci vjednom ze skladů k Černobylu". Laskavý a mírumilovný čtenář typicky české holubičí povahy již nyní napjatě čeká na pointu, kdy vedení Spolany obviním ze zločinné nedbalosti při zacházení s nebezpečnými látkami, klamání veřejnosti a že budu sadisticky líčit, jak se ti muži ve skladu s chlorem udusí stejně jako brokolice v Polabí. Ne! Já vedení Spolany věřím, věřím, že jedy jsou pod plnou kontrolou, věřím, že ten chlor, co se rozpustil ve vodě, nemohl nikoho ohrozit, protože vody bylo hodně, atd... Jak ale vysvětlit onen rozpor 14 - 90 000? První, co mne napadá, je takové milé a lidské. Podobné poruchy paměti a orientace přece může vyvolat nezřízená konzumace THC... A proč bych chtěl, aby vedení Spolany týden prosedělo v (jistě naprosto bezpečném) skladu s chlorem? No přece proto, že se tam nesmí kouřit dokonce ani marihuana. Ne - nechci spolanské manažery tím pobytem nějak trestat. Jen bych byl opravdu vděčný, kdyby se takový čtvrtý pátý den v tom uzamčeném (žádné vybíhání na špeka) a nekuřáckém skladu upřímně zamysleli nad mou privátní otázkou: Chlapi, nezašoupli jste někam při posledním divočejším večírku jen tak ze srandy pár vlaků arseniku a nezapomněli na ně?
</TEXT>
</DOC>
<DOC>
<DOCID>LN-20020827059</DOCID>
<DOCNO>LN-20020827059</DOCNO>
<DATE>08/27/02</DATE>
<TITLE>
Tuzemská poptávka je u konce s dechem
</TITLE>
<TEXT>
V červnu se maloobchodní tržby meziročně propadly o půl procenta. Jde už o druhý měsíc v řadě, kdy útrata českých domácností spadla i pod nejčernější očekávání. Kupní síla Čechů, Moravanů a Slezanů se přitom nemění. Nízká inflace a příjemné úrokové sazby navíc přímo vyzývají k rozhazování peněz. Kde je chyba? Odpověď jde na ruku všem, kteří už drahnou dobu se vztyčeným ukazováčkem upozorňují na nešvary české ekonomiky: V nezaměstnanosti! Letos je totiž ve srovnání s loňským rokem o čtyřicet tisíc lidí bez práce více. A věřit, že se situace v brzké době zlepší, může jen velmi naivní člověk. Očekávaný pokles růstu reálných mezd navíc pravděpodobně novou nákupní horečku nespustí. Optimisté doufají, že rozsáhlé majetkové škody, které způsobila záplavová vlna, přimějí v příštích měsících postižené k vlně nákupů. A to především zboží dlouhodobé spotřeby: nábytku a dalšího bytového zařízení, ale třeba i automobilů. Zvýhodněné bankovní úvěry pro postižené by tomu měly jen pomoci. Jenže! Vzít si úvěr je jedna věc a splácet ho druhá. Navíc kdo si půjčku bere, dobře zvažuje, zda ji zvládne ze svého platu pokrýt. Mzdy rozhodně o překot neporostou a postižené firmy hrozí propouštěním. A že by se tuzemské banky předháněly v nabídce úvěrů pro nezaměstnané, to se rozhodně říct nedá. Domácí poptávka je tedy zřejmě u konce s dechem.
</TEXT>
</DOC>
<DOC>
<DOCID>LN-20020827060</DOCID>
<DOCNO>LN-20020827060</DOCNO>
<DATE>08/27/02</DATE>
<TITLE>
Vláda nemusí pomáhat penězi z rozpočtu
</TITLE>
<TEXT>
Dosavadní strategie vládní povodňové pomoci vychází z předpokladu, že čím více peněz bude stát schopen postiženým rozdat, tím lépe. Státní pokladna ale potřebné peníze nemá (kdy je také měla), a tak se počítá s privatizační injekcí a - jak jinak - se zvýšením daní. Zatím jde "jen" o spotřební daně na benzin a cigarety, možnost plošné povodňové daně je však stále otevřena. Vláda Vladimíra Špidly po záplavách podléhá klasické iluzi, že zvyšování mimořádných příjmů do státní pokladny je jedinou cestou, jak zajistit nápravu škod. S mimořádnými příjmy vlády je to však stejné jako s byrokracií: jakmile získá dříve nepřístupná území, už je těžko pouští zpět. A z mimořádného nároku se stává pravidelná, každoroční potřeba. Premiér Špidla je zastánce silného sociálního státu. Proto se tváří, že takto je vše v pořádku. Jako by stát mohl lidem pomáhat jen tím, že nafoukne rozpočet a přerozdělí peníze. Vláda tak šíří dojem, že jedině stát může vytáhnout postižené z bryndy, protože oni sami nezmůžou nic. Vláda má ale více možností pomoci: daně se přece dají nejen zvyšovat, nýbrž i snižovat. Tento druhý směr státní pomoci lidem zasaženým povodní však vláda nechává trestuhodně stranou. Nižší daně (či daňové prázdniny na dobu určitou pro lidi a podniky těžce zasažené povodněmi) přitom mají svou etickou oprávněnost. Živelní pohroma je mimořádná a nečekaná zátěž, kterou lze unést jen s vypětím všech sil. Když stát takovým lidem ulehčí tím, že je na čas zbaví daňového břemena, může to pro ně být velká motivace, kterou předtím v beznadějné situaci pomalu ztráceli. Pozitivní efekt této "úlevy" by nakonec mohl vládu inspirovat k vážné úvaze, zda by takové snížení daní neprospělo celé české ekonomice.
</TEXT>
</DOC>
<DOC>
<DOCID>LN-20020827061</DOCID>
<DOCNO>LN-20020827061</DOCNO>
<DATE>08/27/02</DATE>
<TITLE>
Kdo odpovídá za "necivilní" část metra?
</TITLE>
<TEXT>
Starší filmovou detektivku s Karlem Högerem v roli vyšetřovatele nejspíš Martin Hejl nikdy neviděl. Pachatel měl v tomhle filmu daleko lepší alibi než pan náměstek pražského primátora pro dopravu, a přece ho dopadli. Hejl chtěl včera všem jasně říci, že za zaplavení některých stanic metra nemůže ani on, ani primátor Němec, ani ředitel dopravních podniků Houfek. Kdo za zaplavení může, nevíme. Někdo tajemný, pan Hejl neví kdo, rozhodne o tom, zda za některé "necivilní" prostory metra odpovídá "někdo jiný", opět nevíme kdo. Že v podzemních prostorách metra jsou místa, která měla sloužit jako kryty v případě vojenského konfliktu, víme již mnoho let. Že jsou za ně odpovědny tajemné složky, patrně česká obdoba Mužů v černém, to je novinka. Připustíme-li alespoň na chviličku, že tvrzení pana náměstka Hejla je pravdivé, stále zbývá odpovědět na otázku, kudy se do metra ta voda dostala. Že by natekla tajným vchodem?
</TEXT>
</DOC>
<DOC>
<DOCID>LN-20020827062</DOCID>
<DOCNO>LN-20020827062</DOCNO>
<DATE>08/27/02</DATE>
<TEXT>
Neočekávaná výměna míst - tak je možné nejstručněji charakterizovat průběh televizní debaty uchazečů o místo německého kancléře Edmunda Stoibera a dosud úřadujícího Gerharda Schrödera. Debata trvala hodinu a čtvrt a byla první svého druhu v historii SRN. Stoiber, konzervativní kandidát CDU/CSU, se představil bezmála jako vyhlášený sociální demokrat hájící zájmy dělnické třídy. Naproti tomu kancléř Schröder působil dojmem umírněného politika a státníka, kterému leží na srdci zájmy celé společnosti, a ne výhradně sociálních demokratů. K překvapení pozorovatelů se Stoiber představil v podstatně lepším světle, než se čekalo vzhledem k jeho dosavadním, ne vždy vydařeným veřejným vystoupením. (...) Největším může být skutečnost, že Stoiber, považovaný ve věci rozšíření EU za umírněného skeptika, prohlásil v případě volebního úspěchu - rozšíření za prioritu své budoucí vlády. (...) Z bleskově provedeného průzkumu vyplynulo, že Shröder zapůsobil sympatičtěji. (...) Současně 43 % Němců uvedlo, že televizní debaty nebudou mít na výsledky voleb žádný vliv. (Varšava 26. 8. 2002)
</TEXT>
</DOC>
<DOC>
<DOCID>LN-20020827063</DOCID>
<DOCNO>LN-20020827063</DOCNO>
<DATE>08/27/02</DATE>
<TITLE>
Ad LN 17. 8.: Proč to neřekli včas...
</TITLE>
<TEXT>
Holešovický byt pana Karla Tomana nebyl vyplaven jen proto, že ho primátor hlavního města špatně informoval. Co má říkat na protějším břehu Vltavy ředitel zoologické zahrady v Troji? Když tedy hydrometeorologové a správci povodí nejsou s to s dostatečným předstihem předvídat, co se na nás řítí, je příliš pohodlné házet to či ono na hlavu primátora, rozhlasu, televize nebo novin. Větru, dešti neporučíme. Zřejmě ani vodě ne, a to ani tam, kde jsme si byli léta jisti. Když se začalo projektovat a stavět metro, říkalo se, že je to nejbezpečnější způsob dopravy, skýtající navíc i významnou ochranu v případě války. Kdo se podepsal na plánech z té doby a na kvalitě prací, kdo mohl nebo by měl vzít záruku proti dvaceti-, padesátinebo víc než stoleté vodě? Říká se, že vítězství mívá hodně otců. Ale nezměrná katastrofa, kterou dnes prožíváme, má otce jen jednoho?
</TEXT>
</DOC>
<DOC>
<DOCID>LN-20020827064</DOCID>
<DOCNO>LN-20020827064</DOCNO>
<DATE>08/27/02</DATE>
<TITLE>
Ad LN 21. 8.: Zoo: opravdu podivná atrakce
</TITLE>
<TEXT>
Velká voda podle Marka Švehly ukázala, že existence zoologických zahrad je nesmyslná. Z jeho hlediska nejsou ani obecně prospěšné, ani nutné. Zvířatům je v nich přisouzena podřadná role. To má pravdu, zvířatům i ve volné přírodě je ve styku s člověkem, bohužel, přisouzena podřadná role. Nejde jen o slony, kteří podle autora článku nemají v Česku co dělat, protože sem nepatří. Kolik zvířat má vlastně v Česku domovské právo? Pár set? Tak s ostatními pryč. Můžeme se na ně přece podívat v knížce. Domnívat se, že v Africe, byť v rezervacích nebo národních parcích, zrovna jako v horách Asie nebo pralesích Jižní Ameriky zvířata bez problémů přežijí nájezdy civilizace, je směšné.
</TEXT>
</DOC>
<DOC>
<DOCID>LN-20020827065</DOCID>
<DOCNO>LN-20020827065</DOCNO>
<DATE>08/27/02</DATE>
<TITLE>
Ad LN 20. 8.: Pocit viny je hloupost
</TITLE>
<TEXT>
Patřím do obou skupin, kterým autor věnoval své zamyšlení. Jsem, ač velmi lehce, postižen letošní velkou vodou a také jsem se dobrovolně zapojil do odstraňování následků záplav. Jako dobrovolník jsem vyklízel jakousi továrnu a odstraňoval nánosy bahna na Praze 6. Tím jsem se zabýval až do chvíle, než jsem sestoupil do vlastního sklepení. Tady se má dobrovolnost změnila v povinnost. Ujišťuji vás, že během obou variant pracovního nasazení jsem nepotkal jediného profesionála, který by hrnul bahno do kanálu nebo nosil zničené věci ze sklepa. Profesionálové totiž měli v tu chvíli plné ruce práce s celou řadou jiných věcí, na které by mé amatérské nasazení, a v tom máte pravdu, určitě nestačilo. Ale s obyčejným úklidem sklepa mi žádný profesionál nepomůže. Na profesionály byste raději čekat neměl, protože ti musejí plnit komplexnější úkoly, než je vyklízení, dezinfikování a znovuzprovozňování jednoho každého z tisíců domovů všech postižených. Postižení určitě potřebují každou pomocnou ruku a potřebují ji velmi rychle!
</TEXT>
</DOC>
<DOC>
<DOCID>LN-20020827066</DOCID>
<DOCNO>LN-20020827066</DOCNO>
<DATE>08/27/02</DATE>
<TITLE>
Ad LN 22. 8.: Dobrá zoo má smysl
</TITLE>
<TEXT>
Dle mého názoru jsou zoo pouze reliktem minulosti. Chápu jejich užitečnost v době, kdy neexistovalo kino ani televize. K pobavení a poučení sloužily už odedávna. Dnešní zoo se sice liší, ale přesto v nich zůstalo to, co z nich alespoň v mých očích činí zařízení opravdu výjimečná. Totiž zvířata. Odsouzená strávit celý zbytek života v omezeném výběhu. Namnoze v odlišných podmínkách, než na jaké jsou za celý vývoj v přírodě adaptována. Vím, že na omezený výběh lze argumentovat teorií pana Howarda o teritoriích, ale pokud by to byla pravda, proč tedy nemáme vězení plná spokojených vězňů. Nebo drůbežárny plné spokojených kvočen. I můj pes odmítá žít jenom u misky se žrádlem a ochotně se hrne na dlouhé procházky spojené s objevováním nových věcí. Zoo je jen formou trochu pochybného podnikání: Přijďte se podívat, umíme věznit zvířata všech druhů a velikostí. A důstojnost je to poslední slovo, jež mě při návštěvě zoo napadá.
</TEXT>
</DOC>
<DOC>
<DOCID>LN-20020827067</DOCID>
<DOCNO>LN-20020827067</DOCNO>
<DATE>08/27/02</DATE>
<TEXT>
Samozřejmě se nikdy nedobereme toho, co táhlo Gastonovi hlavou, když plaval rozbouřenou řekou. Do hlavy zvířatům nevidíme - ostatně i tak velký filozof, jako byl Descartes, se neostýchal tvrdit, že zvířata žádnou duši nemají, a když zvíře bijete, tak necítí bolest, ale řve pouze instinktivně. Můžeme pouze porovnávat viděné. Pokud lachtaní samice zůstala a kroužila na místě, kde býval zatopený bazén, můžeme z toho usoudit, že tam chtěla zůstat. Pokud Gaston na místě nezůstal a uplaval stovky kilometrů, můžeme usoudit, že toužil být někde jinde. Jestli ho vedla touha po svobodě, nebo instinkty - to už vědět nemůžeme (ale klidně se můžeme domnívat, že to je to samé). Všechno ostatní, co v Gastonovi vidíme, jsme my sami. A tak v něm každý vidí sám sebe. Tenhle příběh nebyl o ošetřovatelích a "chovu", byl o touze po svobodě. Kdo si své svobody váží, nadchne se příběhem o lachtanovi. Kdo se nedokáže nadchnout, není romantický a nevidí svůj život jako příběh, ten by ho rád viděl zpátky v kleci. V takových příbězích ale racio nemá co dělat. Je to jako vysvětlovat Hamletovi, že to co vidí, není otcův duch, ale odlesk meteorologického balonu v atmosféře.
</TEXT>
</DOC>
<DOC>
<DOCID>LN-20020827068</DOCID>
<DOCNO>LN-20020827068</DOCNO>
<DATE>08/27/02</DATE>
<TITLE>
Za druhou živelní pohromu označil minulý týden chování a požadavky některých evakuovaných Romů náměstek primátora Ústí nad Labem Mgr. Tomáš Jelínek. Magistrát vyhlásil válku Romům. V době, kdy město postihla pětisetletá voda, 620 Romů, tedy drtivá většina těch, kteří museli být v Ústí evakuováni, bylo nastěhováno na koleje J. E. Purkyně na Klíši. K evakuaci byl přitom evidentně použit etnický klíč. Polovina z nich přitom podstoupila evakuaci kolem třetí hodiny ranní. Vzápětí evakuovaní lidé na kolejích čelili nedostatku základních potravin a nakonec i večerním kontrolám policie. Magistrát postavil svá prohlášení na činech jednotlivců. Lichváři, kteří odírají své "kolegy" o závratné částky, samozřejmě necestují MHD. Hrst kšeftařů (anebo také zoufalců ze sociálního dna) se najde v každé společnosti. Vypočítavce, kteří se snažili protlačit na koleje, aniž by pocházeli ze zatopených oblastí, vesměs odhalili a odkázali do patřičných mezí sociální pracovníci společnosti Člověk v tísni, kteří na Klíši působili.
</TITLE>
<TEXT>
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020827069</DOCID>
<DOCNO>LN-20020827069</DOCNO>
<DATE>08/27/02</DATE>
<TITLE>
Stále není jasné, které fondy Vojenského historického archivu zasáhla povodeň
</TITLE>
<TEXT>
Informační vakuum, které již druhý týden panuje v souvislosti se škodami, jež povodeň napáchala ve Vojenském historickém archivu v karlínské Invalidovně, je nemístné, zvláště proto, že v tomto archivu jsou uloženy materiály dokumentující klíčové periody našich dějin. Jde např. o nacistickou okupaci, poválečný odsun Němců či brutální konsolidaci komunistického režimu v 50. letech. O tom, k jakým ztrátám na Invalidovně skutečně došlo, zatím neexistují žádné informace. Není jasné, zdali se vedení archivu na předpokládanou velkou vodu aspoň v mezích možností připravilo, jestli se před povodní podařilo evakuovat některé fondy či zdali je pravda, že po evakuaci budovy zůstala v přízemí na pospas ničivému vodnímu živlu velká většina tamních fondů (na 25 tisíc archivních krabic). Nic se také neví o tom, jakým způsobem probíhaly práce na záchranu vodou poškozených fondů.
</TEXT>
<HEADING>
Všechno je v suchu...
</HEADING>
<TEXT>
Veřejnost má k dispozici pouze rozporuplná tvrzení ředitele archivu Jana Koňarika. Na začátku minulého týdne řekl Lidovým novinám, že zničeno bylo pouze 6000 archivních krabic z celkového počtu 30 000 kartonů. Koňarik tehdy zdůraznil, že nejdůležitější fondy archivu zůstaly "v suchu" a poškozeny byly pouze archiválie o architektuře, technice a průmyslu, které jakkoliv vzácné, nemají stejnou důležitost z hlediska české historiografie jako výše zmíněné fondy o historii našeho státu. Z jeho prohlášení se tedy zdálo, že škody v archivu nejsou až tak vážné. Několik dní poté však Koňarik ve zpravodajské relaci České televize prohlásil, že zaplavených archivních krabic bylo čtyřikrát více. Neřekl však, zdali zaplavené krabice byly ponechány na pospas plísním, nebo se vojáci pokusili o jejich záchranu. Archivní správa Ministerstva vnitra ČR, která metodicky řídí síť archivů zvláštního významu (mezi ně patří také Vojenský historický archiv), je z rozporuplných informací ředitele Koňarika v rozpacích. Již druhý týden se intenzivně, leč marně snaží přimět vedení archivu, aby zaslalo zprávu o škodách a seznam zničených svazků. Na opakované telefonáty zástupkyně ředitele archivní správy Lenky Linhartové vedení Vojenského historického archivu neodpovídá. Přestože všechny ostatní poškozené archivy informace o zničených fondech archivní správě zaslaly, vedoucí pracovníci Vojenského historického archivu stále mlčí. Linhartová tedy urgovala také ministerstvo obrany, které je zřizovatelem archivu, aby byly požadované informace okamžitě zveřejněny.
</TEXT>
<HEADING>
Archivu teče do bot
</HEADING>
<TEXT>
Díky těmto faktům ale stále přibývá profesionálních archivářů a historiků, kteří se domnívají, že vedení se snaží ututlat, k čemu vlastně v archivu došlo. Domnívají se, že ke zničení jedinečných historických dokumentů přispěla nejen přírodní kalamita, ale také zcela nekompetentní přístup vedení Vojenského historického archivu při kalamitě. Historik Luděk Velek z Ústavu soudobých dějin Akademie věd ČR například tvrdí, že fondy Vojenského historického archivu se zachraňovaly s několikadenním zpožděním, jaksi "s křížkem po funuse". Vojenský historický ústav prý také odmítal pomoc zvenčí, například pomoc nabízenou Historickým ústavem Armády České republiky. Odbor péče o archivní fondy Státního ústředního archivu sice do Invalidovny poslal restaurátora knih, který byl tamním vedením přijat, podle tvrzení pracovníků odboru ovšem vedení tvrdilo, že je "soběstačné", a využívalo k záchranným pracím převážně vlastní, tj. armádní infrastrukturu. To je ovšem z hlediska historiků velmi znepokojující. Velek tvrdí, že "o tom, co se z vodou poničených fondů nechalo shnít, rozhodli neodborníci". Budou-li vedoucí archivu i nadále otálet a ponechají-li veřejnost v nejistotě, bude nutné obavy zástupkyně ředitelky Archivní správy Ministerstva vnitra ČR Lenky Linhartové o tom, že ve Vojenském historickém archivu došlo k nenávratným ztrátám, vzít zcela vážně. Každý profesně zdatný ředitel archivu by měl vědět, kde jsou uloženy fondy, které mu byly svěřeny. I za tak svízelné situace, jaká nastala v objektu Invalidovny, by tedy neměl být pro ředitele Koňarika problém podat odpovědným orgánům i veřejnosti zavčas přesné informace o škodách a sdělit, jakým způsobem probíhají záchranné práce. Zvláště jedná-li se o tak závažné fondy. Kdyby byl plukovník Koňarik mužem na svém místě, schopným podat tyto informace, zabránil by tak minimálně šíření spekulací a obav o osudu vzácných archivních dokumentů. Pokud je ovšem mužem na svém místě...
Díky těmto faktům ale stále přibývá profesionálních archivářů a historiků, kteří se domnívají, že vedení se snaží ututlat, k čemu vlastně v archivu došlo. Domnívají se, že ke zničení jedinečných historických dokumentů přispěla nejen přírodní kalamita, ale také zcela nekompetentní přístup vedení Vojenského historického archivu při kalamitě. Historik Luděk Velek z Ústavu soudobých dějin Akademie věd ČR například tvrdí, že fondy Vojenského historického archivu se zachraňovaly s několikadenním zpožděním, jaksi "s křížkem po funuse". Vojenský historický ústav prý také odmítal pomoc zvenčí, například pomoc nabízenou Historickým ústavem Armády České republiky. Odbor péče o archivní fondy Státního ústředního archivu sice do Invalidovny poslal restaurátora knih, který byl tamním vedením přijat, podle tvrzení pracovníků odboru ovšem vedení tvrdilo, že je "soběstačné", a využívalo k záchranným pracím převážně vlastní, tj. armádní infrastrukturu. To je ovšem z hlediska historiků velmi znepokojující. Velek tvrdí, že "o tom, co se z vodou poničených fondů nechalo shnít, rozhodli neodborníci". Budou-li vedoucí archivu i nadále otálet a ponechají-li veřejnost v nejistotě, bude nutné obavy zástupkyně ředitelky Archivní správy Ministerstva vnitra ČR Lenky Linhartové o tom, že ve Vojenském historickém archivu došlo k nenávratným ztrátám, vzít zcela vážně. Každý profesně zdatný ředitel archivu by měl vědět, kde jsou uloženy fondy, které mu byly svěřeny. I za tak svízelné situace, jaká nastala v objektu Invalidovny, by tedy neměl být pro ředitele Koňarika problém podat odpovědným orgánům i veřejnosti zavčas přesné informace o škodách a sdělit, jakým způsobem probíhají záchranné práce. Zvláště jedná-li se o tak závažné fondy. Kdyby byl plukovník Koňarik mužem na svém místě, schopným podat tyto informace, zabránil by tak minimálně šíření spekulací a obav o osudu vzácných archivních dokumentů. Pokud je ovšem mužem na svém místě...
</TEXT>
</DOC>
<DOC>
<DOCID>LN-20020827070</DOCID>
<DOCNO>LN-20020827070</DOCNO>
<DATE>08/27/02</DATE>
<TEXT>
Včera na mě zaútočila opět Nova. Měla jsem prý být v Praze dřív, než jsem byla. Nova přitom vycházela mj. z informací, které jsem uvedla v rozhovoru pro LN 23. 8. Ráda bych k tomu uvedla několik faktů. Nedostala jsem se do letadla linky, se kterou letěl manžel, lékař, sestra (mimochodem ze zatopené oblasti) a bodyguard. Na speciál letadlo podle kancléře nemáme nárok, jedině v případě, že bychom si ho zaplatili. Těch přibližně 500 tisíc dáme raději na charitu než na vlastní přepravu. Každý, kdo jen trochu letecky cestuje ví, jak je složité sehnat den ze dne letenku na velmi frekventované trase v době vrcholících dovolených. Ještě jsem mohla přiletět přes Tokio, snad by byla volná místa, když ne pro pětičlenný doprovod, tak alespoň pro mě a ostrahu. Ale to mě bohužel nenapadlo. Nejsem totiž přesvědčená o tom, že v době faxů, mobilů, e-mailů a telefonů by má pomoc na místě v tu chvíli byla účinnější. Svou roli v negativním sledu událostí sehrálo jistě v dobrém úmyslu vydané prohlášení, že neuvažujeme o návratu. Toto prohlášení bylo poskytnuto manželovým spolupracovníkem z jeho dovolené bez patřičné konzultace a ve chvíli, kdy již byly Kanceláří prezidenta republiky pro manžela zařízeny letenky. Protože jsem byla podrobně informována o tom, co se děje v naší zemi, zřídila jsem při naší Nadaci Vize 97 povodňové konto č. 1000353089/3500 u ING Bank Praha, na které jsme vložili první milion, obtelefonovávala jsem sponzory a sháněla finanční prostředky. Připravovala jsem plán dlouhodobé pomoci, protože po zkušenostech z roku 1997 vím, že odstraňování povodňových následků bude především běh na dlouhou trať. Po návratu z Portugalska jsem zajela do několika zatopených oblastí a navštívila postižené. S krizovým štábem při naší Nadaci Vize 97 denně organizujeme neodkladnou pomoc, shromažďujeme požadavky i finanční nabídky pomoci. Organizujeme také výjezdy dětí z povodňových oblastí na Maltu a do Itálie. Minulý týden mi telefonovala paní Laura Bushová a Jolanta Kwasniewska s návrhy na pomoc. V pátek bych se měla setkat ve Vídni s paní Margot Klestilovou. Ve všech těchto aktivitách vidím poslání manželky politika. Poslání novinářské práce vidím v pravdivém informování veřejnosti, což v tomto případě redaktor bulvární televize svou pseudoreportáží a rok starými záběry v žádném případě neprokázal. Jeho reportáž roznítila už tak zjitřenou atmosféru, neboť kdo snižuje pomoc druhých, nepomůže sobě ani jinému. Počítat, kdo z politiků či jejich manželek se vrátil, jak rychle a v jaký okamžik, je nepodstatné. Důležitější je fakt, že míra solidarity s postiženými v naší zemi funguje i při cílených mediálních útocích a každý pomáháme podle svých možností a svého svědomí.
</TEXT>
</DOC>
<DOC>
<DOCID>LN-20020827071</DOCID>
<DOCNO>LN-20020827071</DOCNO>
<DATE>08/27/02</DATE>
<TITLE>
Až 2 miliony lidí se mají zúčastnit letošního karnevalu v londýnské čtvrti Notting Hill
</TITLE>
<TEXT>
Tradici největší street party v Evropě založili v roce 1958 přistěhovalci z karibské oblasti, aby tak protestovali proti britským projevům rasové nesnášenlivosti.
LONDÝN - Obyvatelé britské metropole se již od neděle mohou oddávat karnevalovému víření. Největší evropské street party, tedy karnevalu v Notting Hillu, se letos zúčastní téměř dva miliony lidí. Dvoudenní karnevalový rej na západě Londýna dnes v podstatě konkuruje známějšímu karnevalu v brazilském Rio de Janeiru. Tradice londýnského karnevalu byla založena v roce 1958 přistěhovalci z karibské oblasti - nejčastěji z Trinidadu - v reakci na rasové útoky proti černošské komunitě v Londýně. Dnes již karneval překonal kulturní a rasové bariéry, a dokonce se uvažuje o tom, že by průvod mohl napříště vést kolem Buckinghamského paláce. Trasa průvodu doznala letos jistých změn. Nebude již mít tvar kruhu, ale písmene U. Malé uličky čtvrti Notting Hill, proslavené stejnojmenným filmem s Hughem Grantem a Julií Robertsovou v hlavních rolích, se totiž v minulosti díky tlačenicím stávaly neprůchodnými. Maškarní rej letos doprovází 60 karnevalových kapel. Kolem trasy průvodu rozmístili organizátoři na 340 stánků, které nabízejí obrovský výběr pochutin, včetně karibských specialit. Podle americké stanice CNN zajišťuje bezpečný průběh akce téměř 10 tisíc policistů. První den oslav, věnovaný zejména dětem, proběhl bez větších obtíží. Zatčeno bylo pouhých 34 osob - z toho dvě za krádež policejní uniformy. I přesto však varovala mluvčí londýnské policie všechny, kteří se chystali přijít i v pondělí, aby si nechali doma své cennosti.
</TEXT>
<HEADING>
Nedělní průvod patřil dětem
</HEADING>
<TEXT>
"Jsme velice potěšeni tím, jak akce probíhá. Nálada je dobrá a my jen doufáme, že vydrží," řekla mluvčí policie pro CNN. Dodala také, že policie před započetím karnevalu provedla tajné vyšetřování, v jehož důsledku zatkla 11 osob podezřelých z úmyslu narušit průběh oslav. "Obvykle je to menšina, která zkazí radost většině," řekla mluvčí. Neděle je vždy věnována dětem, zatímco hlavní průvod se ulicemi Londýna ubírá již tradičně v pondělí. Letošní karneval je oficiálně součástí oslav zlatého jubilea britské královny Alžběty II. u příležitosti 50. výročí jejího panování.
"Jsme velice potěšeni tím, jak akce probíhá. Nálada je dobrá a my jen doufáme, že vydrží," řekla mluvčí policie pro CNN. Dodala také, že policie před započetím karnevalu provedla tajné vyšetřování, v jehož důsledku zatkla 11 osob podezřelých z úmyslu narušit průběh oslav. "Obvykle je to menšina, která zkazí radost většině," řekla mluvčí. Neděle je vždy věnována dětem, zatímco hlavní průvod se ulicemi Londýna ubírá již tradičně v pondělí. Letošní karneval je oficiálně součástí oslav zlatého jubilea britské královny Alžběty II. u příležitosti 50. výročí jejího panování.
</TEXT>
</DOC>
<DOC>
<DOCID>LN-20020827072</DOCID>
<DOCNO>LN-20020827072</DOCNO>
<DATE>08/27/02</DATE>
<GEOGRAPHY>LONDÝN</GEOGRAPHY>
<TEXT>
Více než polovina Britů by ráda emigrovala ze své země, neboť jsou již přesyceni špatným počasím a vysokými cenami za bydlení. Raději by bydleli ve Spojených státech nebo ve Španělsku. Přes 54 procent dotázaných uvedlo v průzkumu společnosti YouGov pro list Daily Telegraph, že by odjeli ze země, pokud by byli volní. V podobném průzkumu v roce 1948 po emigraci toužilo 42 procent respondentů a v roce 1975 jen 40 procent. Mezi hlavní důvody pro vystěhování ze země jsou řazeny vysoké ceny za bydlení, vlhké a proměnlivé britské klima a 25 procent dotazovaných uvedlo i britskou kuchyni. Naopak hlavním důvodem pro setrvání v Británii byli ve většině případů rodina a přátelé. Druhým nejuváděnějším důvodem pak byla pýcha Britů na historii jejich země.
</TEXT>
</DOC>
<DOC>
<DOCID>LN-20020827073</DOCID>
<DOCNO>LN-20020827073</DOCNO>
<DATE>08/27/02</DATE>
<TEXT>
Krom toho úplně nejhoršího stalo se nám s vodou to nejhorší. Já jsem nejvíc překvapený nezdarem v ochraně pražského metra. A na druhém místě mě překvapilo to naprosto samozřejmé zaplavení ostrova Kampy. Týden předtím jsem seděl s francouzskou překladatelkou na Hrnčířském plácku, jak ho pojmenoval Vladimír Neff, a vyprávěl jí obsah jeho románu Třináctá komnata. Pili jsme zelené veltlínské. Okolo nás samí cizinci, a také chodci byli cizincové, a já jsem Marion pravil, jak to není správné, když přijdou a potkávají jenom sebe. Za námi zněla angličtina, vedle nás seděli Italové, byli to dva kluci, u nohou měli rance, pili pivo. Byli z Říma. Když jsem platil, řekl jsem číšnici, ať mi to jejich pivo připočte. Člověk si přirozeně přeje, aby se věci po neštěstí vrátily ke své podobě a na své místo. Ale já, jistě jen z toho luxusního důvodu, že se mě voda přímo nedotkla, uvažuju, že by se některé věci naopak mohly při té příležitosti změnit. "Už nikdy nebude, co bylo!" říkal jsem si s úlekem 19. listopadu 1944 po bombardování Zlína. Nikdy nepůjdu do té továrny, neuslyším ruch své dílny, nebudu se těšit na konec práce, nepůjdu tím chodníkem a večer nepůjdu do školy... tomu je konec? Byl. Ani já sám jsem nebyl potom přesně týž. Jak ta katastrofa pohnula mým životem! Touto vzpomínkou se jaksi uklidňuju: s přáním, aby se postiženým podařilo vyvinout stížnost na osud a žal nad ztrátou v přání a vůli změnit něco. Ne stavět, co stálo, ale něco lepšího, jiného, a možná jinde. Naše staré dobré věci nás velice omezují! Jestliže jsme někdy měli nápad pustit se do něčeho nového, jít jinam, nebylo krom toho nápadu žádného důvodu udělat to. Když toto píšu, vím, že na jiné stránce těchto novin paní Kvačková se bahní v obýváku a z knihovny vyloupává napuchlé lexikony. Ale já ovšem nemám co lepšího jí říct! Na okně má žlutou květinu, kterou od někoho dostala, a já vidím, že ona jede: píše to všecko! Jak víme, psaním může člověk někdy zvítězit nad něčím, nad čím to jinak nejde. A já tu zatím, sakra, všude mám hromádky knih, kterých se potřebuju zbavit, ale nemám nervy vláčit se s nimi po antikvariátech, a vůbec: kdo to jednou po nás tady bude likvidovat? To si často říkáme s paní Vaculíkovou. Á propos, paní Vaculíková: ta řekla něco pichlavě výstižného. Že lidé, kteří se různými pákami nacpali do starých domů k Vltavě, aspoň mají na to, aby to dali brzo do pořádku. Co by si s tím počali ti autochtonní, historičtí, bohatými lidmi silou vypuzení Prapražáci?
</TEXT>
</DOC>
<DOC>
<DOCID>LN-20020827074</DOCID>
<DOCNO>LN-20020827074</DOCNO>
<DATE>08/27/02</DATE>
<TEXT>
Otakar. Jméno je německého původu, základem je germánský Odowakar, což znamená "majetek střežící". Je zajímavé, že jméno Ottacarus chápali dříve souznačně s Přemyslem. Bylo to jméno královské a obě jména byla spojena v dynastii našich Přemyslovců.
</TEXT>
</DOC>
<DOC>
<DOCID>LN-20020827075</DOCID>
<DOCNO>LN-20020827075</DOCNO>
<DATE>08/27/02</DATE>
<TITLE>
Povodně ještě nestačily opadnout a cyničtí ekonomové (například z londýnské pobočky CSFB) již začali publikovat odhady růstu hrubého domácího produktu v důsledku rekonstrukcí.
</TITLE>
<TEXT>
Ačkoli to vypadá jako špatný vtip, živelní pohromy skutečně mívají stimulační vliv na růst ekonomiky. V rámci statistické metodiky výpočtu HDP se totiž nebere žádný ohled na povodňové škody. Naproti tomu záchranné práce, opravy škod, zařizování nových domácností se promítnou do větší spotřeby vlády a domácností. A zvyšuje HDP i když spotřeba chloraminu a výdaje na demoliční práce. Domácnosti financují zvýšenou spotřebu částečně z úspor, částečně z mezd (a jiných běžných příjmů), částečně z úvěrů. Stát má k dispozici majetek, který může prodat. Běžné příjmy státu jsou pochopitelně omezeny výší daní, jejichž objem lze vybrat od soukromých subjektů. Dále zbývá státní dluh. Česká vláda má stále ještě poměrně velké množství majetku, který by bylo možné privatizovat. Je pravděpodobné, že alespoň část privatizačních příjmů během příštího roku přispěje k likvidaci následků povodní.
</TEXT>
<HEADING>
Povodňová daň? Raději ne
</HEADING>
<TEXT>
Existují však námitky proti plnému hrazení povodňových škod z privatizačních výnosů. Například by je bylo mnohem lepší využít jinak: třeba jako základní vklad do budoucího státního penzijního fondu. Nepředbíhejme však, penzijní reforma nejenže ještě nezačala, ale nejsou ani známy její základní parametry. (Ještě ani nevíme, zda státní penzijní fond bude vůbec založen; v zájmu stability penzijního systému doufejme, že ano.) S daněmi je to složité. Na první pohled je myšlenka zvýšit daně logická a přímočará. V oblasti daní je však máloco přímočaré. Především bychom neměli podlehnout svodům zavedení mimořádné povodňové daně. Administrativní náklady spojené s novou daní by jistě nebyly zanedbatelné. Především by však mohl být problém s jejím zrušením. Progresivní daň z příjmu byla ve většině zemí zavedena během první světové války jako provizorní opatření. Po ukončení války potřeba mimořádných výdajů ustala, avšak progresivní daň z příjmu zůstala. Nejen to. Ve většině zemí Evropy a Severní Ameriky to trvalo až do osmdesátých let, než sazby daní z příjmů poklesly pod 50 procent. Státy se chovaly, jak to popisuje oblíbená česká filmová pohádka: co peklo schvátí, to už nikdy nenavrátí. Z tohoto důvodu je také velmi namístě udržovat si jistý odstup a pod vlivem katastrofických událostí nepodléhat pokušení financovat náhradu škod zvyšováním daní. Koneckonců, vzrůst vládní spotřeby díky zvýšenému výběru daní omezí soukromou spotřebu. Kromě toho je známým a statisticky velmi dobře ověřitelným faktem, že ekonomiky s vysokou mírou zdanění rostou pomaleji. Pokud by to vláda se zvyšováním daní přehnala, mohla by paradoxně v dlouhém období způsobit větší škody než letošní povodně. A musíme si přiznat, že česká ekonomika nemá zrovna tempo závodního hřebce. Pomalý růst ekonomik v západní Evropě již začal negativně ovlivňovat české makroekonomické statistiky. Zbrklé zvýšení daní by se v příštích letech mohlo vymstít.
</TEXT>
<HEADING>
Řešení? Úspory v sociální oblasti
</HEADING>
<TEXT>
Pokud by však ke zvyšování daní přece jen mělo dojít, rozhodně by měly zůstat ušetřeny zvyšování daně z příjmů fyzických a právnických osob. Soukromá spotřeba je největším a nejspolehlivějším tahounem ekonomiky. Daně podniků se v celém civilizovaném světě postupně snižují. Německo sice v důsledku povodní má v úmyslu oddálit plánované snížení daní, avšak není důvod, abychom podobnou pošetilost páchali i my. Jakékoli zvýšení daní z příjmu nejvíce poškodí ty, kteří jsou již povodněmi poškozeni dost: občany. Opatrnosti je proto třeba i při zvyšování daně z přidané hodnoty. Časem se bohužel asi nevyhneme převodu většiny položek ze zvýhodněné sazby do standardní sazby. Ta patří mezi nejvyšší v Evropě (s výjimkou Skandinávie) a bylo by vysloveně nešťastné, kdyby například stavební práce nebo telekomunikační služby byly převedeny do vyšší sazby. Mnohem lepší by bylo zvýšit sazbu spotřební daně z cigaret, avšak pozor: pašeráci se na tuto příležitost zajisté již těší. Ideálním řešením by teoreticky bylo zvýšit daň z piva, avšak víme, co se v Čechách říká o vládách, které se k něčemu tak nepopulárnímu odhodlají. Bylo by mnohem šťastnější, kdyby se vláda odhodlala financovat mimořádné výdaje úsporami v sociální oblasti. Dříve či později to beztak bude bezpodmínečně nutné.
Pokud by však ke zvyšování daní přece jen mělo dojít, rozhodně by měly zůstat ušetřeny zvyšování daně z příjmů fyzických a právnických osob. Soukromá spotřeba je největším a nejspolehlivějším tahounem ekonomiky. Daně podniků se v celém civilizovaném světě postupně snižují. Německo sice v důsledku povodní má v úmyslu oddálit plánované snížení daní, avšak není důvod, abychom podobnou pošetilost páchali i my. Jakékoli zvýšení daní z příjmu nejvíce poškodí ty, kteří jsou již povodněmi poškozeni dost: občany. Opatrnosti je proto třeba i při zvyšování daně z přidané hodnoty. Časem se bohužel asi nevyhneme převodu většiny položek ze zvýhodněné sazby do standardní sazby. Ta patří mezi nejvyšší v Evropě (s výjimkou Skandinávie) a bylo by vysloveně nešťastné, kdyby například stavební práce nebo telekomunikační služby byly převedeny do vyšší sazby. Mnohem lepší by bylo zvýšit sazbu spotřební daně z cigaret, avšak pozor: pašeráci se na tuto příležitost zajisté již těší. Ideálním řešením by teoreticky bylo zvýšit daň z piva, avšak víme, co se v Čechách říká o vládách, které se k něčemu tak nepopulárnímu odhodlají. Bylo by mnohem šťastnější, kdyby se vláda odhodlala financovat mimořádné výdaje úsporami v sociální oblasti. Dříve či později to beztak bude bezpodmínečně nutné.
</TEXT>
</DOC>
<DOC>
<DOCID>LN-20020827076</DOCID>
<DOCNO>LN-20020827076</DOCNO>
<DATE>08/27/02</DATE>
<TITLE>
VÁCLAV KLAUS, předseda ODS
</TITLE>
<TEXT>
Povodně daleko více postihly majetek, stavby a infrastrukturu vytvořené v minulosti než současnou schopnost české ekonomiky produkovat zboží a služby. Zbrzdění tempa růstu bude relativně daleko menší, než kolik je ve všeobecném povědomí. Povodně mohly vytvořit určitá úzká místa, která mohou z nabídkové strany způsobit určité zbrzdění, ale jak ukázala schopnost ani na sebemenší chvíli neomezit nabídku zboží v naší maloobchodní síti, tento vliv bude zanedbatelný.
</TEXT>
<HEADING>
MILAN ŠTĚCH, předseda Českomoravské konfederace odborových svazů
</HEADING>
<TEXT>
HDP země mírně zpomalí, předpokládám, že se jeho růst bude pohybovat v rozmezí 2,5 až tří procent. O mírné zpomalení půjde proto, že záplavy sice některým firmám ublížily, jiným naopak pomohly. Takové společnosti pak budou mít víc práce, a tím i větší profit. Ve veřejných financích bychom se ale měli soustředit především na rychlé posílení výběru daní a nesoustředit se jen na škrty.
</TEXT>
<HEADING>
BOHUSLAV SOBOTKA, ministr financí
</HEADING>
<TEXT>
Podle současných odhadů budou škody vyšší než po povodních v roce 1997. Aktivity spojené s obnovou způsobí růst poptávky, a to jak bezprostředně v prvních fázích likvidace povodňových škod, tak následně. Proto neočekávám, že by povodně negativně ovlivnily vývoj nezaměstnanosti, cen nebo růstu HDP.
</TEXT>
<HEADING>
PAVEL NĚMEC, ministr pro místní rozvoj
</HEADING>
<TEXT>
Nepochybně se prohloubí deficit veřejných financí. Rozsah povodní je tak významný, že ovlivní sektor pojišťovnictví a bude se muset přemýšlet o nové definici politiky státu v případech odškodnění. Důsledky povodní budou vyžadovat další náklady na preventivní opatření, jako jsou regulace toků, změny územních plánů apod. Pozitivní roli sehraje svou pomocí EU. V důsledku obnovy území dojde pravděpodobně k rozvoji stavebního a dřevozpracujícího průmyslu a souvisejících odvětví.
</TEXT>
<HEADING>
KAREL KÜHNL, US-DEU
</HEADING>
<TEXT>
Česká ekonomika se nachází ve fázi zpomaleného růstu. Povodně povedou v letošním roce k dalšímu útlumu, protože výpadek turistického ruchu, škody v zemědělství a několikatýdenní ochromení ekonomické činnosti ve velké části republiky nebude možné dohnat. Následná obnova ale může přinést nevídané impulsy v investiční oblasti a zčásti i ve spotřebě. Důležité proto v příštích letech bude rozhodování o použití peněz, zejména z veřejných rozpočtů. Obecně platí: investovat do obnovy bytového fondu, dopravní infrastruktury či zemědělských kultur bude lepší, než křečovité plnění bláhových sociálních slibů vládního programového prohlášení. Rychlý růst je i po povodních možný. Možné je rovněž pohádkové rozšiřování sociálního státu. Není ale možné oboje najednou.
</TEXT>
<HEADING>
MIROSLAV KALOUSEK, KDU-ČSL
</HEADING>
<TEXT>
V letošním roce dojde nepochybně k propadu předpokládaného příjmu z přímých daní a k vyššímu tlaku na sociální transfery. Tím se zhorší již tak překročený schválený deficit. V příštích letech může na růst ekonomiky pozitivně zapůsobit poptávka způsobená rekonstrukčními aktivitami ve veřejném i soukromém sektoru.
</TEXT>
<HEADING>
JAROSLAV PALAS, ministr zemědělství
</HEADING>
<TEXT>
Nedomnívám se, že by se měly v důsledku povodní zdražovat potraviny. Pokud tyto ceny vzhůru půjdou, nebude to ani tak kvůli záplavám, spíše kvůli tomu, že jsou dnes na historickém minimu a růst cen bude jen odražením od dna. Konkrétně jde například o řepku, jejíž cena postupně vzrůstá, nebo v podzimních měsících o potravinářskou pšenici.
</TEXT>
<HEADING>
PAVEL KAVÁNEK, generální ředitel ČSOB
</HEADING>
<TEXT>
Pro letošek snižujeme v ČSOB odhad tempa růstu HDP na 2,6 procenta. Obnova sice bude částečně financována z pojistného plnění a velkou část ponese stát, ale firmy i jednotlivci budou muset využít i komerční zdroje financování. Předpokládám i zvýšení nepřímých daní, což se negativně odrazí na inflaci.
</TEXT>
<HEADING>
PAVEL MERTLÍK, hlavní ekonom Raiffeisenbank
</HEADING>
<TEXT>
Makroekonomické následky povodní nebudou tak dramatické jako dopady na domácnosti a firmy v postižených oblastech. Ekonomika jako celek je vůči přírodním katastrofám rezistentní. Mnohem více by ji mohla ohrozit ztráta důvěry - ta české ekonomice ale v současnosti zaplaťpánbůh nehrozí. Každopádně dojde v důsledku ztráty ekonomického výkonu postižených firem k dočasnému zhoršení obchodní bilance a k zvýšení napětí ve veřejných financích.
</TEXT>
<HEADING>
DAVID MAREK, hlavní ekonom Patria Online
</HEADING>
<TEXT>
Česká ekonomika utrpěla poměrně těžké ztráty v podobě přímých škod a výpadku produkce v průmyslu, zemědělství, dopravě a sektoru služeb. Ztráty jsou natolik významné, že ovlivní celoroční údaj o hrubém domácím produktu v podobě snížení jeho růstu o několik desetin procentního bodu. V závěru letošního roku a v roce příštím by však investice vynucené nápravou povodňových škod mohly naopak dynamice české ekonomiky pomoci.
</TEXT>
<HEADING>
ZDENĚK BURDA, generální ředitel IPS Skanska
</HEADING>
<TEXT>
Neočekávám, že by povodně přinesly stavebním podnikům nějaké mimořádné odbytové možnosti. Zkušenosti z obdobné katastrofy na Moravě ukazují, že po dokončení záchranných prací činily zakázky společností vyvolané povodněmi jen několik desítek milionů. Snad jen rozsáhlé poškození metra, některých inženýrských sítí v zaplavených lokalitách Prahy a okamžité řešení bytových potřeb nejhůře postižených občanů může ve stavebnictví vytvářet významnější odbytové možnosti. Celkově pak předpokládám prohloubení snížení růstu HDP a nárůstu nezaměstnanosti, což jsou však trendy, které byly v ekonomice cítit již před srpnovými povodněmi.
</TEXT>
<HEADING>
JAN SLABÝ, analytik Wood &amp; Co.
</HEADING>
<TEXT>
Ve snaze co nejrychleji vyřešit tíživou situaci obětí povodní a obnovit ekonomickou aktivitu v postižených oblastech budou proudit mohutné investice především do bytové výstavby a dopravní infrastruktury. V Praze budou navíc tyto snahy umocněny přípravami na nadcházející zasedání členských států NATO. Pokud Česká republika efektivně využije nabízenou hmotnou i finanční pomoc ze zahraničí, může se to pozitivně odrazit na dlouhodobých růstových příležitostech země. V prvních momentech při obnově ekonomiky bude možné pozorovat i zvýšenou míru solidarity vůči zasaženým podnikatelským subjektům.
</TEXT>
<HEADING>
MARTIN KOCOUREK, ODS
</HEADING>
<TEXT>
Dopad pouze samotných povodní nemusí mít v pětiletém horizontu pouze záporný vliv. Pokud ale vláda sociální demokracie bude pokračovat své politice "nereforem" a vysokých deficitů, a pokud navíc ještě zvýší daně, lze očekávat - již v krátké době pokles ekonomiky. Vysoké daně a státní dluhy totiž odčerpají lidem a podnikům peníze na investice nebo spotřebu. Růst ekonomiky lze udržet v pětiletém horizontu - i přes dopady povodní ale je potřeba provést daňovou, penzijní a administrativní reformu, která uleví výdajům státu, a lidem a podnikům nechá více peněz. Náklady povodní je třeba zaplatit velkoryse, ale nikoliv z vyšších daní, jak plánuje vláda, ale z výnosů z privatizace.
Dopad pouze samotných povodní nemusí mít v pětiletém horizontu pouze záporný vliv. Pokud ale vláda sociální demokracie bude pokračovat své politice "nereforem" a vysokých deficitů, a pokud navíc ještě zvýší daně, lze očekávat - již v krátké době pokles ekonomiky. Vysoké daně a státní dluhy totiž odčerpají lidem a podnikům peníze na investice nebo spotřebu. Růst ekonomiky lze udržet v pětiletém horizontu - i přes dopady povodní ale je potřeba provést daňovou, penzijní a administrativní reformu, která uleví výdajům státu, a lidem a podnikům nechá více peněz. Náklady povodní je třeba zaplatit velkoryse, ale nikoliv z vyšších daní, jak plánuje vláda, ale z výnosů z privatizace.
</TEXT>
</DOC>
<DOC>
<DOCID>LN-20020827077</DOCID>
<DOCNO>LN-20020827077</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Dopad povodní na ekonomický růst je třeba rozlišit v krátkém a dlouhém období. V krátkém období - 3. čtvrtletí roku 2002 - bude HDP zasažen pravděpodobně negativně a v porovnání s předešlými čtvrtletími se zřejmě zpomalí. Protože je zatím nejisté, kdy se v jednotlivých podnicích rozjede výroba, těžko se odhaduje o kolik. Pesimisté ale prognózují, že se růst HDP sníží až o celé procento. V delším horizontu budou mít podle ekonomů povodně "navzdory zdravému rozumu" prorůstový vliv. Důvodem bude velká investiční vlna. Škody se totiž nezapočítávají do hrubého domácího produktu, kdežto rekonstrukce a záchranné práce ano. Protože záplavové vlny nepoškodily infrastrukturu fatálně, jde katastrofu paradoxně chápat jako impuls ke zrychlení růstu ekonomiky. Existují například propočty, podle nichž zemětřesení v Kóbe v roce 1995 přispělo k růstu japonské ekonomiky. Podobný vliv měly i povodně z roku 1997. Efekty katastrof na hospodářský růst však nemívají dlouhodobý charakter. Stručně se tak dá říci, že růst HDP nejprve výrazně zpomalí, aby později nabral dech.
</TEXT>
</DOC>
<DOC>
<DOCID>LN-20020827078</DOCID>
<DOCNO>LN-20020827078</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
V důsledku povodní se dá podle odborníků očekávat růst poptávky po stavebních pracích a částečně také dočasné zdražení potravin. Co se týče cen potravin a zemědělských výrobků, bude pro 4. čtvrtletí letošního roku a pro rok 2003 důležitějším faktorem letošní špatná úroda. Většina obilí byla sklizena před povodněmi, u čerstvé zeleniny ale bude domácích zdrojů méně než loni. Přesto inflace povodněmi prý příliš zasažena nebude. I přes velké ztráty v zemědělství totiž růst cen potravin nebude dramatický, protože nebude problém levnější potraviny dovézt ze zahraničí. Dovozy vybraného zboží z EU bude navíc průběžně zlevňovat posilující měna. Podle ministra zemědělství půjdou ceny zemědělských produktů zřejmě nahoru, nebude to ovšem v důsledku povodní, ale spíše proto, že se tyto ceny odrazí od svého historického minima. Už před záplavovou vlnou zdražovala řepka a šplhat nahoru bude i potravinářská pšenice. Spotřebitelská inflace sice poroste, ale ani to nebude dáno povodněmi, nýbrž růstem cen pohonných hmot. Vláda hodlá totiž k financování nápravy povodňových škod zvýšit spotřební daň.
</TEXT>
</DOC>
<DOC>
<DOCID>LN-20020827079</DOCID>
<DOCNO>LN-20020827079</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Velký vliv povodní na míru nezaměstnanosti se prý čekat nedá. Vyšší poptávka po pracovní síle se očekává ve stavebnictví, poškozené firmy by naopak mohly začít v malé míře propouštět. Dominantní vliv na nezaměstnanost si ponechá stagnující evropská ekonomika, křehké výkony tamního průmyslu s postupně se promítajícím vlivem silné koruny. Září by ale mohlo dočasně přinést mírné zlepšení dosavadního trendu rostoucí nezaměstnanosti díky veřejné poptávce na trhu práce. Odstraňování škod totiž vyžaduje námezdní sílu. Podle ekonomů se změní i struktura nezaměstnanosti. Mnoho těch, kteří nemohli dlouho najít práci, bude mít možnost se podílet na obnově infrastruktury. Tato práce bude sice jen dočasná, ale bude tlačit počet nezaměstnaných dolů. To se ale bude kompenzovat tím, že některé podniky nebudou schopny delší dobu plně vyrábět a část zaměstnanců tak zřejmě propustí. Tyto dva protichůdné vlivy se tak navzájem vykompenzují, což bude znamenat, že se nezaměstnanost dramaticky nezvýší. V zimě ale už pozitivní vliv odstraňování škod vyprchá a ke stávajícím negativním dopadům povodní se přidají sezonní vlivy.
</TEXT>
</DOC>
<DOC>
<DOCID>LN-20020827080</DOCID>
<DOCNO>LN-20020827080</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Směnný kurs koruny rychle oslabil v reakci na zprávy o povodních. Ztráta vůči měně eurozóny činila zhruba jednu korunu. Česká měna oslabila ze 30,50 na 31,50 korun za euro. Okamžitá reakce trhu ale nebyla udržitelná a koruna se brzy vrátila do koridoru 30,50 až 31 korun za euro. Koruna bude povodněmi zasažena jen v krátkém horizontu, kdy se bude díky výpadku výroby více dovážet než vyvážet. Existují ale trendy k jejímu posilování, zvlášť když budou pojišťovny směňovat prostředky od svých zajišťoven pro výplatu pojistných událostí. Příliv zahraniční pomoci a platby zahraničních zajišťoven tuzemským pojišťovnám tak zhruba vyrovnají negativní vliv nižších příjmů z turistiky. V nejbližších týdnech se dá očekávat několik mírných vln zpevňování. Kvůli vyšším dovozům ale podle ekonomů dojde k propadu zahraničního obchodu. V reakci na vyšší deficity pak koruna zpětně oslabí. Tuzemská měna se tak z pohledu jednoho až dvou měsíců pravděpodobně příliš nezmění. Později, až se vše vrátí do starých kolejí, se ovšem znovu projeví posilující tendence.
</TEXT>
</DOC>
<DOC>
<DOCID>LN-20020827081</DOCID>
<DOCNO>LN-20020827081</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Růst mezd bude podle ekonomů v porovnání s předešlými kvartály zpomalovat. Důvody budou dva: nižší zisky zaměstnavatelů způsobené ztrátami při povodních a nízkou inflací. Její význam bude přitom podstatnější a bude působit po delší dobu. Nízká inflace totiž nenutí zaměstnavatele kompenzovat růst cen tak výrazně, aby zaměstnancům zůstávala zachovaná reálná hodnota platů. Navíc už před povodněmi převažovaly faktory ke zpomalení růstu mezd. A to nejen kvůli nižší inflaci, ale také kvůli snížení tempa růstu produktivity práce a tlaku na snížení nákladů, který vyvolal pokles tržeb podniků v důsledku zhodnocení kursu koruny. Nutnost hledání dalších finančních prostředků na obnovu poničených výrobních kapacit a ohlášené nezvyšování mezd ve státní sféře tak omezí možnosti růstu mezd v české ekonomice. Tempo růstu reálných mezd se tak podle odhadů sníží v letošním roce pod tříprocentní hranici oproti hodnotě 3,6 procenta v loňském roce. V případě dalšího zvýšení mezd ve státní sféře v průběhu příštího roku a i to bylo po záplavách zpochybněné - by reálné mzdy v novém roce mohly vzrůst opět o více než tři procenta.
</TEXT>
</DOC>
<DOC>
<DOCID>LN-20020827082</DOCID>
<DOCNO>LN-20020827082</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Cestovní ruch dočasně poklesne o 30 procent. Většina cestovních kanceláří očekává dočasný až třicetiprocentní pokles zájmu zahraničních návštěvníků o náš stát a zejména o hlavní město Prahu v důsledku povodní. Podle ČTK ruší například hromadně zájezdy francouzští turisté. Netýká se to jenom ČR, ale i ostatních středoevropských zemí, které povodně v poslední době ničí. "Naše kancelář měla zhruba 20 procent stornovaných zájezdů. Teď sice tendence rušit jednotlivé turnusy poněkud klesá, dá se však očekávat, že celkový počet zrušených objednávek nebude rozhodně zanedbatelný," říká ředitel japonské cestovní kanceláře Miki Travel Tomio Okamura. Je přesvědčen, že se na tom podílejí zejména média, která chtějí prezentovat povodně co nejdramatičtěji a prezentují ČR a především Prahu jako téměř neobyvatelnou oblast. "Nikde například nezaznělo, že Pražský hrad je prakticky bez problémů přístupný," poznamenal Okamura. Hlavní město bude ve svých historických částech během "několika málo dnů" podle mluvčího magistrátu Martina Kupky stejně přístupné jako bylo před povodněmi.
</TEXT>
</DOC>
<DOC>
<DOCID>LN-20020827083</DOCID>
<DOCNO>LN-20020827083</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Stavebnictví budou čekat dobré časy. Toto odvětví bude jedním z mála odvětví, která na povodních vydělávají. Stavební výroba, jež se v současné době potácí na hraně recese, by měla dostat nový impuls zejména v podobě oprav a nové výstavby poničené dopravní infrastruktury. Do stavebních statistik se promítne také bytová výstavba nahrazující bydlení ve zničených či narušených domech. Stát, podniky, ale i jednotlivci budou potřebovat opravit před zimou mnoho poškozených budov a infrastruktury. Výstavba však bude probíhat jen postupně. Problémem budou totiž finanční prostředky. Pomoc státu a zkrácené řízení bank sice tento proces urychlí, ale nedá si od něj slibovat zahájení výstavby v průběhu několika dnů či týdnů. Podle analytika Volksbank Vladimíra Pikory se bude jednat spíš o měsíce. Tam, kde nebude velká rekonstrukce ihned nezbytně nutná, se bude čekat na nové rozpočty roku 2003. Skutečně velké projekty se s největší pravděpodobností rozjedou až v příštím roce. Ve prospěch stavebnictví budou hovořit historicky nejnižší úrokové míry, které výstavbu zlevní.
</TEXT>
</DOC>
<DOC>
<DOCID>LN-20020827084</DOCID>
<DOCNO>LN-20020827084</DOCNO>
<DATE>08/27/02</DATE>
<TITLE>
Dopad povodní na hospodářství
</TITLE>
<TEXT>
Zemědělství utrpělo významné ztráty, zejména pěstování zeleniny, včetně brambor, a ovoce. Sklizeň obilovin naštěstí proběhla většinou dříve. Bez škod nezůstala ani živočišná výroba. Záplavová vlna navíc poškodila i půdu, a tím způsobila velké ztráty. Do produkce v příštím roce by podle odborníků ale letošní povodně neměly promluvit. Ceny zemědělských produktů se ale zvýší. Podle ministra zemědělství jejich růst ovšem nezpůsobí ani tak povodně, jako spíš vzestupný trend, který se dal zaznamenat už před záplavovou vlnou. Tyto ceny se podle zemědělců již delší dobu nacházely na historickém minimu. Už dříve rostla cena řepky, v podzimních měsících se dá očekávat i vzestup cen potravinářské pšenice. Intervenční cena, za kterou zboží vykupuje resort zemědělství, této komodity je dnes vysoko nad cenou tržní. Podle ekonomů bude ovšem růst cen tohoto zboží jen mírný. A to především proto, že i přes selhání domácích zdrojů se všechno zboží dá dovážet. Silná koruna, která bude v delším časovém horizontu dále posilovat, navíc dovážené zboží zlevňuje.
</TEXT>
</DOC>
<DOC>
<DOCID>LN-20020827085</DOCID>
<DOCNO>LN-20020827085</DOCNO>
<DATE>08/27/02</DATE>
<TITLE>
říká v rozhovoru pro Lidové noviny ministr průmyslu a obchodu Jiří Rusnok
</TITLE>
<TEXT>
O škodách způsobených záplavami, způsobu, jak je hradit a následných ekonomických rizikách hovořily LN s ministrem průmyslu a obchodu Jiřím Rusnokem.
LN: První odhady celkových škod ze záplav se očekávají mezi 60 až 90 miliardami korun. Dá se říci, jakou část zaplatí stát?
</TEXT>
<HEADING>
Řádově polovinu.
</HEADING>
<TEXT>
LN: Odhadli jste dosavadní přímé a nepřímé škody velkých a středních podniků na osm miliard korun. Máte představu, jak to bude u menších firem? Poskočí ještě celkový odhad?
No, obávám se, že ano, ale kvantifikovat bych se to neodvážil. Protože do toho musíte započítat každou restauraci, každý subjekt tohoto typu, a to je pytel blech, který neumíme prostě spočítat.
LN: Podniky poškozené záplavami nejspíš budou propouštět. Máte představu, jak se to odrazí v nezaměstnanosti?
Určitě hrozí to, že zaplavené firmy budou v těžké situaci, zejména pokud jde o běžné hospodaření firem a zajišťování příjmů pro chod podniků. A protože samozřejmě pracovní síly musíte vyplácet plynule, bude to v některých případech vytvářet tlak na úsporu pracovníků. Na druhou stranu jsem přesvědčen, že vznikne poptávka po pracovních silách v oborech, které se budou podílet na rekonstrukci. Například ve stavebnictví, ale iv dodavatelských sektorech, které budou nahrazovat poničené technologie.
LN: Jakým způsobem je možné společnostem pomoci udržet pracovní místa?
Ve spolupráci s ostatními resorty jsme připravili koordinační skupinu. Snažíme se najít všechny možnosti, které existují v rámci stávající legislativy a programů, jak podnikům v té nejtěžší přechodné fázi pomoci. Je také celá řada možností ze strany aktivní politiky zaměstnanosti, kdy existuje i možnost nazývaná kurzarbeit, čili pružná pracovní doba. Program se kdysi používal v situacích odbytových potíží firem. Nyní se toto dá určitě použít iv této situaci, kdy firma v podstatě nevyrábí, ale musí se věnovat například úklidu továrny a uvedení do chodu.
LN: Znamená to, že by se například snižovala pracovní doba během týdne?
Ano, podnik třeba zkrátí zaměstnancům pracovní dobu, protože nemá zakázky na sto procent, ale například jen na padesát procent nebo i méně. Nebo se vůbec nějakou dobu nevyrábí. Ze zdrojů aktivní politiky zaměstnanosti je možné výpadek po přechodnou dobu dotovat tak, aby se podnik dostal z nejhoršího a zároveň aby neztratil své zaměstnance, protože koneckonců týmy lidí, ty jsou často to nejcennější, co ta firma má. A když se rozpadne například skupina nástrojařů, je to pro strojírenskou fabriku průšvih. Když je dáte znovu dohromady, nevrátí se v takové kvalitě, kterou měli. Opatření kurzarbeitu má tedy mimo jiné smysl udržení kvalifikace pracovní síly.
LN: Kolik prostředků by na program mohlo být vyčleněno?
Z hlavy to nevím. Je to spíše dotaz na ministerstvo práce a sociálních věcí. Ale předpokládám, že rozpočet aktivní politiky zaměstnanosti bude posílen iz mimořádných zdrojů nebo v rámci rozpočtu jejich přeskupením. Navíc si myslím, že se to týká omezeného počtu zaměstnanců. Zaplavených firem, u kterých by to mělo význam, není zas tak mnoho, řádově asi dvě desítky firem.
LN: Ukázalo se, že mnoho z podniků postižených záplavami nebylo pojištěných, takže vzniklé škody ponesou samy. Je podle vás pojištění českých podniků dostatečné?
Podle mě míra pojištění českých firem není tak nízká. Pojišťovny budou vždycky říkat, že je malá. A po každé katastrofě se uvádí, že pojištění je nízké. Pokud jde o to, jakou část škod budou hradit podniky, je jasné, že ponesou rozhodující díl nákladů. U společností navíc záleží na typu pojistky, jaká rizika kryje. Spíše se však obávám toho, že do budoucna přetrvá trend zvyšování pojistného, protože prostě míra rizik stoupá.
LN: Pojišťovny tvrdí, že na ně zahraniční partneři tlačí, aby zvýšily pojistné. Mohly by s tím mít některé podniky potíže?
Pro některé podniky, které jsou v rizikové oblasti, to může být problém. Nicméně si myslím, že konkurence na pojistném trhu je velká. V Česku je několik desítek pojišťoven, často velmi silných zahraničních subjektů, takže věřím, že konkurence přivede ceny na úroveň, která bude férová. K zamyšlení je spíš to, jestli se nezvýší míra rizikové prémie celkové České republiky nebo určitých regionů ČR. Dovedu si představit, že zahraniční zajistitelé musí být docela nervózní, když každou chvilku za nimi přijde například Česká pojišťovna a říká jim: pánové, zaplatíte mi tolik a tolik miliard. Zajistitel pak přirozeně řekne: No tak příště tě pojistíte za poněkud tvrdších podmínek. To je prostě byznys.
LN: Ministerstvo průmyslu a obchodu přišlo s programem Rekonstrukce pro povodněmi postižené podnikatele, na nějž vláda vyčlenila 500 milionů korun. Chystáte nějaké další podpory?
Připravujeme ještě jeden program, který snad budeme nazývat Obnova. Ten má počítat s penězi z takzvaného obrátkového fondu v rámci programu PHARE, které by v podstatě mohly být určeny na zvýhodnění nekomerčních úvěrů pro postižené podnikatele. Spíš pro ty střední a menší. S projektem ještě nejsme úplně hotovi, protože jde o peníze Evropské unie a tam samozřejmě příprava trvá trochu déle.
</TEXT>
<HEADING>
LN: A v čem bude program spočívat?
</HEADING>
<TEXT>
V tuto chvíli vám mohu k tomu říct, že by to byl typ nekomerčních půjček pro postižené podnikatele. Spíš krátkodobých a menšího rozsahu, za minimální úrok, který by zajišťoval jen návratnost zdrojů. Ale samozřejmě jsou připravena i další opatření. S ministerstvem financí jsme dohodli například možnost pro firmy požádat o odklad splátek daňových povinností. Tedy jakési posečkání, případně prominutí penále, které vznikly na základě toho, že podnik nebyl včas schopen dostát svým závazkům. Jde tak zase o opatření, které pomáhá stabilizovat cash flow narušené firmy.
LN: Dá se říct, jak se program Rekonstrukce odrazí na objemu úvěrů, které budou poskytovat banky podnikatelům a na leasingu, když tam bude určitá podpora státu?
Myslím si, že se to odrazí pozitivně. Zvětší se objem vydaných úvěrů, k čemuž je právě vhodná doba, protože banky překypují likviditou (mají volné peníze) a potřebují je někde uplatnit. Za část těchto prostředků půjčených malým a středním podnikatelům se stát vlastně určitým způsobem přes Českomoravskou záruční a rozvojovou banku zaručí.
LN: Některé banky podle vás nabízejí sice zvýhodněné úvěry pro postižené firmy, ale jejich úrok není úplně vždy výhodný...
Dovedu pochopit ještě sedm procent, ale když na nich banky začínají, to znamená, kdo ví, kde končí. A jestli horní hranice končí někde kolem deseti procent, tak mi to připadá na dnešní poměry peněžního trhu prostě neadekvátní. Pokud se zdroje na půjčky dají sehnat za tři procenta, nemluvě o bankách, které mají vlastní zdroje ještě levnější, potom mně připadá úroková sazba této výše nepřiměřená.
LN: Ohrozí podle vás záplavy zahraniční investice směřující do Česka?
No já doufám, že budou pokračovat, prostor pro investice zůstává. Pokračují nové projekty a řada z nich se možná bude dál rozšiřovat.
LN: Záplavy zasáhly i Rakousko a Německo. Mohou se potíže v těchto zemích odrazit na obchodu s Českou republikou nebo na investicích, které k nám plynou?
Myslím si, že to nějaký zásadní ekonomický dopad nebude. Na rozhodování o investicích má vliv řada faktorů. Povodně mohou být výraznější faktor při lokalizaci firmy. Možná se investor bude zajímat o to, jestli ta lokalita, která je mu nabízena, je, řekl bych, "povodňově bezpečná".
LN: Nebude kvůli výdajům na odstranění povodňových škod nutné zrychlit privatizaci společnosti ČEZ?
Myslím, že ne. I kdyby se teď začalo s privatizací ČEZ, tak privatizace skončí nejdřív za dva, dva a půl roku. Takže to už bude doba, kdy předpokládám, že většinu těch největších škod budeme mít vyřízenou a pokrytou. Nevidím žádnou bezprostřední spojitost a důvod k urychlení privatizace bez důkladného zvážení.
</TEXT>
</DOC>
<DOC>
<DOCID>LN-20020827086</DOCID>
<DOCNO>LN-20020827086</DOCNO>
<DATE>08/27/02</DATE>
<TITLE>
Již v těchto dnech mohou desítky lidí, jimž letošní povodeň odnesla střechu nad hlavou, požádat o dotaci na nové bydlení. Stát lidem poškozeným velkou vodou poskytuje jednak nevratnou dotaci ve výši 150 tisíc korun, jednak nízkoúročený úvěr s dvacetiletou splatností až do výše 850 tisíc korun. Celkem tak mohou mít občané k dispozici až jeden milion korun na pořízení nového bytu. Vyplácení dotace organizuje ministerstvo pro místní rozvoj prostřednictvím krajských úřadů, půjčku zastřešuje Státní fond rozvoje bydlení. Informace o obou typech dotací lze získat na příslušných obecních úřadech, formuláře budou k dispozici rovněž na www.sfrb.cz a www. mmr.cz. Obě žádosti jsou velmi jednoduché, bez nutných příloh zhruba na půlstranu. Lidové noviny přinášejí stručný přehled potřebných informací.
</TITLE>
<TEXT>
Řešení okamžitých potřeb bydlení
Nenávratný příspěvek ve výši 150 tisíc Kč
Kdo má na příspěvek nárok
* vlastník i nájemce bytu včetně ostatních případů užívání bytu: např. věcné břemeno
* jednu dotaci získává jedna bytová jednotka: pokud tedy například žijí dvě rodiny v jedné bytové jednotce, náleží jim jen jeden příspěvek. Pokud jsou v domku například tři bytové jednotky, náleží tři příspěvky apod
</TEXT>
<HEADING>
Co je podmínkou získání dotace
</HEADING>
<TEXT>
* žadatel musí být fyzická osoba, která užívala byt jako nájemce, vlastník apod. a v důsledku povodně přišla nenávratně o své bydlení
* nárok není omezen věkem
</TEXT>
<HEADING>
Je podpora na něco vázána
</HEADING>
<TEXT>
* ne. Podporu je možno čerpat zároveň s úvěrem až 850 tisíc korun, anebo zvlášť. Získání podpory nevylučuje ani fakt, že dům byl pojištěn, a nastala tedy pojistná událost.
Co je obsahem žádosti a kam ji směřovat
* dotaci vyřizuje krajský úřad, žádost se podává na příslušném obecním úřadu
* náležitosti žádosti jsou doložení trvalého pobytu, prokázání trvalého bydliště v povodní zničené nemovitosti včetně pravomocného rozhodnutí o odstranění stavby v důsledku poškození povodněmi a dále buď výpis z katastru nemovitostí či nájemní smlouva
Úvěr na výstavbu bytu nebo domu
Úvěr do výše 850 tisíc Kč, doba splatností dvacet let a úrok 2 procenta
</TEXT>
<HEADING>
Kdo může o úvěr požádat
</HEADING>
<TEXT>
* žadatelem musí být fyzická osoba, která byla vlastníkem či spoluvlastníkem bytového či rodinného domu či bytu a přišla nenávratně o své bydlení v důsledku povodní
* ani tato žádost není omezena věkem
</TEXT>
<HEADING>
Na co lze úvěr použít
</HEADING>
<TEXT>
* na výstavbu domu či bytu, dále pak na přístavbu, kde se bez využití dosavadních místností získá nový byt. Další možností jsou úpravy půdy či nebytových prostor
Jak se zjišťuje bonita klienta
* podle MMR bude ověření bonity méně náročné oproti klasickým úvěrům. Hlavním způsobem zajištění bude zástava na stavěné nemovitosti.
</TEXT>
<HEADING>
Co je obsahem žádosti a kam ji směřovat
</HEADING>
<TEXT>
* žádosti přijímá Státní fond rozvoje bydlení. Obsahem formuláře je doložení skutečnosti, že osoba v bytě trvale bydlela, pravomocné rozhodnutí o odstranění stavby v důsledku poškození povodní, kolaudační rozhodnutí v případě, že v odstraňovaném objektu bylo více bytů, dále výpis z katastru nemovitostí případně obsah věcného břemene.
* žádosti přijímá Státní fond rozvoje bydlení. Obsahem formuláře je doložení skutečnosti, že osoba v bytě trvale bydlela, pravomocné rozhodnutí o odstranění stavby v důsledku poškození povodní, kolaudační rozhodnutí v případě, že v odstraňovaném objektu bylo více bytů, dále výpis z katastru nemovitostí případně obsah věcného břemene.
</TEXT>
</DOC>
<DOC>
<DOCID>LN-20020827087</DOCID>
<DOCNO>LN-20020827087</DOCNO>
<DATE>08/27/02</DATE>
<TITLE>
V místech se stojatou vodou se mohou přemnožit komáři, masového rozšíření infekčních nemocí se ale bát nemusíme
</TITLE>
<TEXT>
Obyvatelé oblastí, jež postihla velká voda, se zatím nemusejí obávat přemnožení komárů. Podle hygieniků v České republice nehrozí ani žádná z nebezpečných nemocí, které komáři přenášejí v tropických zemích.
Podle tiskového mluvčího ministerstva zdravotnictví Maria Böehmeho zatím nebylo přemnožení tohoto hmyzu na žádném území v České republice pozorováno. V některých oblastech ale už odborníci preventivně zasáhli. "Jedná se o Litoměřicko, část jižních Čech, kde je zvýšený výskyt komárů, a také oblast Znojemska. V těchto oblastech jsme již přistoupili k chemickému postřiku larev komárů, abychom zamezili jejich vylíhnutí," sdělil Böehme. Tato opatření mají dlouhodobý účinek. Jak říká hygienik hlavního města Prahy Vladimír Polanecký, k přemnožení komárů může dojít tehdy, zůstane-li na některých místech delší dobu stojatá voda. "V Praze byl výskyt komárů pozorován v dolní části Výstaviště v Praze 7, kde jsme zasáhli už před týdnem. Přemnožení komárů očekáváme také u lagun stojaté vody, které zůstaly ve Stromovce. Tam zasáhneme podle toho, jak se situace vyvine," vypočítává hygienik Polanecký. Sdělil také, že v okrese Mělník již proběhl postřik dospělých komárů u stojatých vod na ploše zhruba 140 hektarů.
</TEXT>
<HEADING>
Malárie ani žlutá zimnice nehrozí
</HEADING>
<TEXT>
Mluvčí Böehme a hygienici se však shodují, že ačkoliv jsou komáři nepříjemní a ztěžují lidem i zvířatům v zátopových oblastech život, nemusejí se obyvatelé obávat nákazy. "Takoví komáři, kteří přenášejí nebezpečné nemoci, se u nás nevyskytují," ubezpečuje Böehme. "Lidé by si však měli dávat pozor na to, aby si do komářích štípanců při jejich škrábání nezanesli nějakou infekci," dodává. Stejný názor má i hlavní hygienik Vladimír Polanecký, který říká: "Komáři u nás žádné nebezpečné nemoci, jako je malárie nebo žlutá zimnice, nepřenášejí. Ale pokud je člověk hodně poštípaný a ranky si rozškrábe, může se mu tudy dostat do těla infekce. Ta se potom objevuje jako místní zánět." Také ředitel krajské hygienické stanice v Českých Budějovicích Jan Augustin slova mluvčího potvrzuje: "Nakažení malárií či jinými tropickými onemocněními u nás v republice nehrozí. Při nedodržení zásad osobní hygieny nelze vyloučit zanesení sekundární infekce do rozškrábaného místa na těle. Proto je nutné každou krvácející ránu řádně ošetřit umytím mýdlem a potřením dezinfekčním prostředkem," doporučuje.
</TEXT>
<HEADING>
Na komáry s repelentem
</HEADING>
<TEXT>
Proti samičkám komára obecného, které citelně bodají člověka ve dne, můžeme bojovat několika způsoby. Dobré je nainstalovat do oken těsnicí sítě nebo si do bytu či domu pořídit elektrické odpuzovače vyvíjející insekticidní páry. "Komáři po zásahu těmito parami přestanou bodat a následně uhynou. Pokud nemáte ani sítě, ani elektrické odpuzovače, impregnujte záclony repelenty nebo insekticidy, například Diffusilem nebo Peripelem," radí hygienik Vladimír Polanecký. Nejběžnějšími ochrannými prostředky proti komárům jsou však repelenty, které usnadňují život lidem přes den. "Repelentů je v současné době velký výběr, například Autan, Diffusil, For you, Dipterol nebo Off. Repelenty působí po dobu dvou až čtyř hodin, ale tato doba se zkracuje při pocení kůže, zmoknutí a podobně," vysvětluje Vladimír Polanecký. "Jestliže repelenty používáte, nezapomeňte, že by s těmito prostředky neměly přijít do styku rty, sliznice nebo poraněná kůže," dodává Polanecký. U lidí s citlivější pokožkou mohou repelenty vyvolat podráždění. Nezapomeňte také, že u velmi malých dětí je používání repelentu nevhodné. Tiskový mluvčí ministerstva zdravotnictví Mario Böehme radí: "Při úklidu následků povodní buďte oblečeni do svršků s dlouhým rukávem, rukavic a vysokých bot. Kromě různých infekcí se tak vyhnete i komářím štípancům."
Jak na komáry
</TEXT>
<HEADING>
1. Při západu slunce zavřete okna.
</HEADING>
<TEXT>
2. Umístěte lampičku nebo jiný zdroj světla nad talíř či misku s roztokem vody a lyzoformu. Komáry přitáhne světlo a v připraveném roztoku se utopí.
3. Na kusu plechu zapalte kafr nebo suché pomerančové slupky. Takový pach komáry spolehlivě odradí.
4. Bodavý hmyz odpuzují také takzvané éterické oleje. Komárům silně páchne například levandule, kafr nebo mentol.
5. Jestliže vás komáři poštípali, potřete bodnutí vatou namočenou v roztoku ze 100 gramů vody, 2 gramů glycerinu a 1 gramu čtyřicetiprocentního formalinu.
6. Používejte repelenty. Na trhu je dnes něco přes 40 druhů účinných přípravků. Jedna vrstva tohoto prostředku působí asi 2 - 4 hodiny. Účinky repelentů ale snižuje pocení či styk pokožky s vodou.
7. Pořiďte si sítě do oken, které zamezí komárům dostat se do vašeho bytu.
8. Pořiďte si elektrické odpařovače sloužící k ochraně před bodavým hmyzem. Seženete je v drogeriích, supermarketech a lékárnách.
9. Při úklidových pracích se dobře oblékněte. Nezbytné jsou svršky s dlouhým rukávem, rukavice a holínky.
10. V případě přemnožení je možné provést i ochranný plošný postřik.
</TEXT>
</DOC>
<DOC>
<DOCID>LN-20020827088</DOCID>
<DOCNO>LN-20020827088</DOCNO>
<DATE>08/27/02</DATE>
<TITLE>
Současná lidská populace je stále více sužována alergiemi. Jejich příčiny nejsou dosud zcela objasněny. Vznikají většinou kvůli poruchám imunitního systému, kdy lidský organismus nepřiměřeně reaguje na určité látky v okolí. Látky vyvolávající alergie zdravému člověku nemusí způsobovat žádné obtíže, ale u citlivého jedince mohou vyvolat zdravotní problémy.
</TITLE>
<TEXT>
Alergeny nemusejí být jen přírodního původu, jako jsou třeba pyly, prachy nebo roztoči. Mnoho alergiků nesnáší také nejrůznější chemické látky přítomné v kosmetických přípravcích. Možné alergické příznaky jsou dýchací obtíže, ucpaný nos, kýchání, svědění očí a pokožky, slzení, kožní vyrážka atp.
</TEXT>
<HEADING>
Jsou antiperspiranty vhodné pro všechny?
</HEADING>
<TEXT>
Někteří lékaři varují i před tolik rozšířenými antiperspiranty, které zabraňují pocení a odstraňují nežádoucí pach. Mnozí z nich se obávají, že alergické reakce vyvolává látka zvaná "Aluminium Chlorohydrate", která je důležitou součástí antiperspirantů. Jde o sloučeninu hliníku, jež proniká do kůže a zabraňuje pocení. Lékařka Andrea Vocílková, zabývající se kožními poruchami, si ale myslí, že problém není v této látce, ale že je může vyvolat vůně nebo nadměrný přídavek konzervačních látek, jako jsou třeba parabeny. Před alergií vás neochrání sliby výrobce nebo dokonalá reklama. Televizní spoty vás budou donekonečna přesvědčovat, že jimi inzerované mycí a sprchové gely, šampony či krémy určené k péči o pleť jsou nejzdravější a že obsahují látky, které tělu prospívají. Řada výrobků však může obsahovat i látky, které mohou alergikům uškodit. Lidé s citlivou pokožkou by měli pozorně číst zejména složení preparátů. "Existují skupiny látek, které jsou podezřelé a jejich množství v přípravku je nutné regulovat. Každý člověk je také jinak citlivý. Některé chemické složky jsou schopny vyvolat kontaktní alergickou reakci více, některé jen velmi vzácně," říká Vocílková. Lékaři, a tím spíše dermatologové, doporučují lidem s citlivou pokožkou vyhýbat se jakýmkoliv experimentům s kosmetikou, kterou neznají. To znamená, chcete-li přejít na nový druh kosmetiky a přitom víte, že jste náchylní k alergiím, je vhodné poradit se s odborníky, zda nový přípravek neobsahuje látky, které u vás mohou vyvolat alergickou reakci. Nenakupujte proto hned celou řadu přípravků najednou. Každá renomovaná firma vám poskytne testery, tedy svůj výrobek na jedno použití, a na základě jeho aplikace je možné určit, zda vyhovuje či ne.
Někteří lékaři varují i před tolik rozšířenými antiperspiranty, které zabraňují pocení a odstraňují nežádoucí pach. Mnozí z nich se obávají, že alergické reakce vyvolává látka zvaná "Aluminium Chlorohydrate", která je důležitou součástí antiperspirantů. Jde o sloučeninu hliníku, jež proniká do kůže a zabraňuje pocení. Lékařka Andrea Vocílková, zabývající se kožními poruchami, si ale myslí, že problém není v této látce, ale že je může vyvolat vůně nebo nadměrný přídavek konzervačních látek, jako jsou třeba parabeny. Před alergií vás neochrání sliby výrobce nebo dokonalá reklama. Televizní spoty vás budou donekonečna přesvědčovat, že jimi inzerované mycí a sprchové gely, šampony či krémy určené k péči o pleť jsou nejzdravější a že obsahují látky, které tělu prospívají. Řada výrobků však může obsahovat i látky, které mohou alergikům uškodit. Lidé s citlivou pokožkou by měli pozorně číst zejména složení preparátů. "Existují skupiny látek, které jsou podezřelé a jejich množství v přípravku je nutné regulovat. Každý člověk je také jinak citlivý. Některé chemické složky jsou schopny vyvolat kontaktní alergickou reakci více, některé jen velmi vzácně," říká Vocílková. Lékaři, a tím spíše dermatologové, doporučují lidem s citlivou pokožkou vyhýbat se jakýmkoliv experimentům s kosmetikou, kterou neznají. To znamená, chcete-li přejít na nový druh kosmetiky a přitom víte, že jste náchylní k alergiím, je vhodné poradit se s odborníky, zda nový přípravek neobsahuje látky, které u vás mohou vyvolat alergickou reakci. Nenakupujte proto hned celou řadu přípravků najednou. Každá renomovaná firma vám poskytne testery, tedy svůj výrobek na jedno použití, a na základě jeho aplikace je možné určit, zda vyhovuje či ne.
</TEXT>
</DOC>
<DOC>
<DOCID>LN-20020827089</DOCID>
<DOCNO>LN-20020827089</DOCNO>
<DATE>08/27/02</DATE>
<TITLE>
PRAHA - Uvolnění a cvičení nemusí být záležitostí jen posiloven či tělocvičen, mnoho z nás nemá při pracovním vytížení čas ani náladu zajít si po celodenním shonu do fitnesscentra. Relaxovat je možné i doma u televize nebo ve vaně. Doporučuje se jednotlivé způsoby vyzkoušet. Ty, které se osvědčí, včleňte do běžného života. První, co budete při relaxaci zkoumat, je vnitřek těla. Zavřete oči, zhluboka dýchejte a představujte si, že jednotlivé části těla těžknou a posléze do nich vstupuje teplo. Toto cvičení vyžaduje soustředění, ale po několika pokusech se vám to jistě podaří. Projděte celé tělo od špiček prstů od nohou až k temeni hlavy. Pokuste se jakkékoliv napětí uvolnit, tím, že na postižené místo zaměříte svou pozornost intenzivněji nežli na ostatní části svého těla. Ruce - ruce a ramena patří k částem, kde je nejvíce nervových zakončení a které si člověk proto nejlépe uvědomuje. Ramena uvolňujte, jelikož to přispívá ke zklidnění mysli.
</TITLE>
<GEOGRAPHY>Břicho</GEOGRAPHY>
<TEXT>
Napětí břišní stěny chrání útroby před napadením zvenčí, blokuje se bránice a omezuje dýchání. Dokonalá koncentrace na břišní dýchání jsou výborným cvikem.
Nohy - Oblast nohou a jejich napětí souvisí s obranou - nejčastěji útěkem. Položte se a skrčte nohy, často také pomáhá jejich obejmutí.
Hlasivky - drobným svalům podílejícím se na tvorbě hlasu je také nutné dát oddych. Hlasivky si odpočinou, když se uklidníte a přestanete přemýšlet ve slovech. Důležité upozornění na závěr. K rychlé a snadné relaxaci patří odstranění pocitu strachu, aby stav "bez tíže", pomáhál překonávat negativní duševní stavy.
</TEXT>
</DOC>
<DOC>
<DOCID>LN-20020827090</DOCID>
<DOCNO>LN-20020827090</DOCNO>
<DATE>08/27/02</DATE>
<TITLE>
Filmové hvězdy rozdávají úsměvy na všechny strany, reklamy jsou plné šotů slibujících totéž i vám.
</TITLE>
<TEXT>
Bělení zubů je dnes každodenní součástí estetické stomatologie. Touha po zářivém chrupu dnes přivádí stále více pacientů do lékařského lože. Bělení zubů je určeno pacientům, kteří důsledně a systematicky pečují o svůj chrup a mělo by být prováděno pod dohledem lékaře. Bohužel každá metoda má i své nevýhody. Je možné, že se objeví zvýšená citlicost zubů, která v některých případech vede k přerušení bělící kúry. Pokud látka pronikne k dásni, může být příčinou jejího zánětu. A také trvanlivost, která je krátkodobá. Po čase se musí opakovat, ne celá procedura, ale jen tzv. dobělení, které je časově méně náročné. A jsou také různé postupy. Buď si vše necháte provádět lékařem, nebo je možné i takzvané domácí bělení. Ordinační bělení zubů probíhá v jedné až několika návštěvách. Délka kúry závisí nejen na vybrané metodě, ale třeba i na velikosti předpokládaného barevného rozdílu. Rozhodně je tu důvod, proč podstupovat tento akt. Vždyť zuby jsou jedna z mnoha součástí naší prezentace na veřejnosti. Cenová relace je zhruba od dvou tisíc, záleží na kvalitě materiálu. Pojištovny úkon nehradí.
Předpoklady pro úspěšné bělení zubů
* každodenní několikanásobná hygiena je velmi důležitá.
* všechny kazy si nechte řádně ošetřit.
* vaše zuby by neměly mít obnažené krčky, popraskanou sklovinu a dáseň by měla být bez známek zánětu.
* v prvních čtrnácti dnech se pro zkvalitnění výsledku nedoporučuje kouřit.
* je také nutné, abyste dodržovali následné pokyny lékaře.
</TEXT>
</DOC>
<DOC>
<DOCID>LN-20020827091</DOCID>
<DOCNO>LN-20020827091</DOCNO>
<DATE>08/27/02</DATE>
<TITLE>
Nejprve je nutné odstranit všechno bahno a nečistoty mechanickým očištěním a důkladným umytím vodou. Pak postupně odstraňujte zvlhlý interiérový materiál, který sám odpadává (tapety a omítky). Zlikvidujte i zborcené dřevěné podlahy. Během úklidu je nutné intenzivně větrat, používat ventilátory a další tepelné zdroje. Úklid i dezinfekci vždy provádějte v gumových rukavicích!
</TITLE>
<HEADING>
Textilie a šaty
</HEADING>
<TEXT>
Silně znečištěné prádlo namočte na 4 hodiny do 3% roztoku chloraminu B (12 vrchovatých polévkových lžic prášku rozpusťte v 10 litrech studené vody) nebo na 8 hodin do roztoku sava (připravíte nalitím 1 litru sava do 10 litrů vody). Méně znečištěné oděvy a textilie namočte na hodinu do 1% roztoku chloraminu B (rozpuštění 4 vrchovatých polévkových lžic v 10 litrech vody) nebo do sava (litr Sava nalijte do 10 litrů vody). Po dezinfekci prádlo vyperte obvyklým způsobem za použití pracího prášku. Pozor: cloramin B a savo mají bělicí účinky! Cennější šatstvo proto pouze vysušte a vykartáčujte a nechte vyčistit v profesionální čistírně. Stejně jako v případě čalouněného nábytku a matrací platí i u textilií a oděvů, že při dlouhodobém působení vody a vlhkosti hrozí nebezpečí trvalého růstu plísní. Pak je lepší se takto poškozeného prádla zbavit.
</TEXT>
<HEADING>
Nábytek a nádobí
</HEADING>
<TEXT>
Dřevěný, dřevotřískový a čalouněný nábytek lze vyčistit, umýt a vysušit pouze po krátkodobém působení vody a vlhkosti. Při jeho dlouhodobém zatopení hrozí nebezpeční trvalého růstu plísní. Proto je lepší takto poničený nábytek (stejně jako matrace a oblečení, které byly dlouhodobě vystaveny vlhkosti) zlikvidovat. Ostatní nábytek po očištění a umytí dezinfikujte 2% roztokem Chloraminu B. Připravíte ho rozpuštěním 8 vrchovatých polévkových lžic prášku v 10 litrech vody. Můžete použít také savo, a to naředěním 1 litru sava 10 litry vody. Dezinfekci nechejte působit 30 minut nebo nechejte zaschnout.
</TEXT>
<HEADING>
Zatopená studna
</HEADING>
<TEXT>
Po mechanickém očištění vnější studny a čerpacího zařízení od nánosů bahna a důkladném umytí vodou (nejlépe tlakovou) je nutné ze studny úplně vyčerpat vodu. Poté zjistěte, zda se v ní nevyskytují jedovaté plyny a zda je u dna dostatek kyslíku. Nejjednodušším způsobem kontroly je spuštění zapálené svíčky na dno studny. V případě bezkyslíkového prostředí svíčka zhasne, je-li tam metan, vzplane. Důkladně mechanicky (například kartáčkem) očistěte vnitřní stěny, čerpací zařízení a dno studny, pak opláchněte čistou vodou a opět ji ze studny odčerpejte. Poté vnitřní stěny omyjte 5% roztokem sava (litr sava do 20 litrů vody). Stěny opět opláchněte čistou vodou a všechnu pak vyčerpejte. Odstraňte stávající pokryv dna studny (štěrk, písek) a vyměňte za nový (popřípadě za starý, ale důkladně propraný). Pak studnu naplňte vodou. V případě, že je stále kalná, pokračujte v čerpání až do vymizení zákalu. Pozor: Sanaci zatopené studny je účelné provádět až po stabilizaci vodního režimu v postižené oblasti, úklidu okolí studny a jejím stavebně-technickém zabezpečení. Očistu a dezinfekci studní provádějte v přítomnosti nejméně tří osob, pro případ poskytnutí první pomoci tomu, kdo sestupuje do studny.
</TEXT>
<HEADING>
Studniční voda
</HEADING>
<TEXT>
Při nejběžnějších průměrech skružových studní od 80 do 120 centimetrů se na metr výšky studně dávkuje 9 ml Sava. Celkové množství sava vypočítejte podle výšky vody ve studni, pak množství rozřeďte vodou v kropicí konvi. Roztokem pokropte vnitřní stěnu skruží i hladinu vody. Alespoň osm hodin nechte působit. Teprve po dezinfekci můžete odebrat vzorek vody k provedení laboratorní kontroly.
</TEXT>
<HEADING>
Odpadní sifony a žumpy
</HEADING>
<TEXT>
Použijte 5% roztok chloraminu B (20 vrchovatých polévkových lžic na 10 litrů vody) nebo zalijte odpad naředěným přípravkem Savo. K dezinfekci obsahu žump použijte kilogram chlorového vápna na kubický metr obsahu žumpy.
Po skončení úklidových prací dezinfikujte ruce v 0,5% roztoku chloraminu B po dobu jedné minuty. Roztok připravíte rozmícháním 2 vrchovatých polévkových lžic prášku v 10 litrech vody.
</TEXT>
<HEADING>
Co dělat po návratu do vodou poničeného domova
</HEADING>
<TEXT>
1. Zkontrolujte a zajistěte bezpečný přístup k uzávěrům vody, plynu a elektřiny. Hned při vstupu se přesvědčte, že není cítit plyn.
2. Zkontrolujte, zda jsou všechny uzávěry v poloze "zavřeno".
</TEXT>
<HEADING>
3. Otevřete okna a vyvětrejte.
</HEADING>
<TEXT>
4. Při podezření na únik plynu se snažte zjistit jeho zdroj a místo úniku. Pokud opravdu zjistíte poruchu, ihned to ohlaste na plynárenskou pohotovost a uzavřete hlavní přívod plynu.
5. Pokud nezjistíte viditelná poškození nebo promáčení elektroinstalace, ujistěte se, že jsou odpojeny všechny spotřebiče ze zásuvek, zapněte hlavní jistič a postupně zapněte světelné zdroje. Je-li vše v pořádku, vyzkoušejte připojením přenosného spotřebiče funkčnost zásuvek. Poruchy a závady samy neodstraňujte, volejte odborníka!
6. Plynové zařízení uvádějte do provozu, až když je v bytě světlo, a to jen za předpokladu, že všechny předchozí úkony byly splněny a neobjevila se žádná závada.
7. Otevřete hlavní uzávěr plynu pro byt a překontrolujte, zda nikde neuchází plyn. Mějte otevřená okna!
8. Zkontrolujte stav plynových spotřebičů, zbavte je vlhkosti a nečistot.
9. V dobře větrané místnosti, kde je plynový spotřebič, otevřete ovládacím prvkem přívod plynu do hořáku. Nechte zhruba 5 vteřin unikat plyn do prostoru bez zapalování. Pak znovu pusťte plyn do hořáku a pokuste se ho zapálit. O tom, že je vše v pořádku, svědčí to, že plyn vzplane bez zvukových efektů a bude hořet modrofialovým plamenem. Ostře ohraničený plamen nesmí být červený, světlý ani do žluté barvy a nesmí být roztřesený.
10. Jeden zapálený hořák pak nechejte pod trvalou kontrolou v provozu asi 5 minut. Pokud zůstane vše v pořádku, můžete zapálit ostatní hořáky a další plynové spotřebiče.
11. Závady a nedostatky v žádném případě neodstraňujte sami! Obraťte se na odborný servis a do té doby spotřebiče odstavte a uzavřete uzávěry plynu, včetně hlavního.
</TEXT>
</DOC>
<DOC>
<DOCID>LN-20020827092</DOCID>
<DOCNO>LN-20020827092</DOCNO>
<DATE>08/27/02</DATE>
<TITLE>
Při úklidu vodou poničeného domu se nevyplatí ztrácet čas a pokoušet se zachraňovat věci odsouzené ke zkáze
</TITLE>
<TEXT>
Mokro, bahno a plíseň, to jsou hlavní věci, které lidé nyní nacházejí ve svých vyplavených domovech. Čeká je tvrdá práce, ale i velké deprese.
Povodeň vzala domov tisícům lidí. Vyrovnat se s tímto faktem je těžké, stejně jako postarat se o bydlení nové. Jedním z těchto lidí je i dvacetisedmiletý Juraj Foldyna. Ve svém bytě už asi s největší pravděpodobností nikdy bydlet nebude. "Už cestou domů jsem se v šoku díval na okolní domy, které byly v katastrofálním stavu. Procházel jsem ulicemi, které byly plné zničeného nábytku a bahna a děsil se toho, co mě čeká v mém bytě," smutně popisuje svůj příchod domů Foldyna, ještě nedávno obyvatel přízemního bytu v ulici Kaizlovy sady v Karlíně.
</TEXT>
<HEADING>
Vykopnuté dveře
</HEADING>
<TEXT>
Poměrně pochopitelná je snaha mnoha obyvatel dostat se do svých vyplavených domů a bytů co nejdříve. Mnozí nečekají, až se prostor zpřístupní a zkontroluje ho statik. Snaží se dostat dovnitř za každou cenu. To může být ale velmi nebezpečné. Dům může být natolik poškozen, že by se mohl zřítit. Někdy ale také sami majitelé způsobí škodu, které by se dalo konzultací s odborníky předejít. Začít s úklidovými pracemi co nejdříve je na druhou stranu jedinou možností, jak dům v rámci možností vysušit a předejít tak plísním i dalším poškozením. "Nějakou chvíli trvalo, než jsme se s kamarádem dostali dovnitř do bytu. Dveře nešly otevřít a tak jsme je nakonec museli vykopnout," vypráví Foldyna. Na spoušť, která ho po otevření dveří obklopila, ho předem nemohlo nic připravit. "Zdemolovaný nábytek, vytrhaná podlaha, na koberci bláto a všudypřítomný zápach, to býval můj domov." Lidé, kteří se vrátí do poničených domovů, propadnou většinou depresi a zároveň hledají alespoň nějakou věc, která se zachránila. "Nejdříve jsem se snažil najít věci, které by nebyly poničené, vždyť v tom bytě byl všechen můj majetek. Pár cédéček a nějaké oblečení, to bylo ale vše, co jsem si nakonec vynesl v igelitce na ulici," komentuje svůj současný majetek Foldyna a dodává: "Vynést ven zničený nábytek, vyhodit koberec a začít odstraňovat mokrou omítku, to člověka alespoň trochu odvede od chmurných myšlenek na budoucnost." Byt měl mladý muž pouze pronajatý. Z Karlína teď chce odejít.
</TEXT>
<HEADING>
Objednejte si pomoc
</HEADING>
<TEXT>
Společně s postiženými prožívají jejich tíživou situaci i dobrovolníci, kteří se jim snaží pomoci. Pracují v poškozených bytech a domech cizích lidí a prožívají s nimi jejich utrpení. "Lidé střídavě propadají zoufalství a pak jsou zase veselí a optimističtí. Hrozně důležité jsou pro ně ale různé drobnosti a cennosti, jako jsou dopisy nebo fotografie, které v té spoušti najdou," říká dobrovolnice Kateřina Krejčí z Prahy. Někteří lidé také netuší, že o pomoc mohou požádat. "Sousedi si někdy myslí, že jsme třeba příbuzní či přátelé. Ale pokud někdo potřebuje pomoc s odklízením v bytě, může také požádat o přidělení dobrovolníka," dodává Krejčí. Dobrým nápadem je zavolat do společnosti Člověk v tísni při České televizi, kde se dobrovolníci soustřeďují. Dostane se vám rady a většinou i pomoci.
</TEXT>
<HEADING>
Nemarněte čas
</HEADING>
<TEXT>
A postupují lidé podle návodů, které jsou v tisku uveřejňovány? Většinou lidé nemají čas ani možnost si podobný návod zajistit. "Rozhodně by bylo dobré mít se o co opřít. My jsme postupovali intuitivně. Berete do rukou různé předměty a s majiteli se radíte, co by se ještě dalo zachránit a co se musí, bohužel, vyhodit," říká Kateřina Krejčí. Lidé se zpočátku snaží zachránit co nejvíce věcí. Ale zkušenosti těch, kteří přečkali záplavy před pěti lety na Moravě, jsou jednoznačné. I když se věc podaří vydezinfikovat a usušit, později stejně zplesniví. "Je to ale těžké, protože třeba stará paní, které jsme pomáhali s bytem, se snažila zachránit úplně všechno a bránila nám, abychom cokoli vyhodili, i když na záchranu dané věci bylo třeba už pozdě," popisuje dobrovolnice. V mnoha případech je dobré žádat o radu odborníky. S nimi konzultují veškerou svou činnost i pomáhající dobrovolníci. "Po jednotlivých domech chodí statici a další odborníci, a radí lidem, co dál. Teprve v okamžiku, kdy je byt úplně vyklizený od bahna a všech zničených věcí, totiž mohou přesně rozhodnout, jak s ním dále naložit," říká čtyřicetipětiletý Miroslav Zima, který nyní pracuje jako dobrovolník ve Strunkovicích.
A postupují lidé podle návodů, které jsou v tisku uveřejňovány? Většinou lidé nemají čas ani možnost si podobný návod zajistit. "Rozhodně by bylo dobré mít se o co opřít. My jsme postupovali intuitivně. Berete do rukou různé předměty a s majiteli se radíte, co by se ještě dalo zachránit a co se musí, bohužel, vyhodit," říká Kateřina Krejčí. Lidé se zpočátku snaží zachránit co nejvíce věcí. Ale zkušenosti těch, kteří přečkali záplavy před pěti lety na Moravě, jsou jednoznačné. I když se věc podaří vydezinfikovat a usušit, později stejně zplesniví. "Je to ale těžké, protože třeba stará paní, které jsme pomáhali s bytem, se snažila zachránit úplně všechno a bránila nám, abychom cokoli vyhodili, i když na záchranu dané věci bylo třeba už pozdě," popisuje dobrovolnice. V mnoha případech je dobré žádat o radu odborníky. S nimi konzultují veškerou svou činnost i pomáhající dobrovolníci. "Po jednotlivých domech chodí statici a další odborníci, a radí lidem, co dál. Teprve v okamžiku, kdy je byt úplně vyklizený od bahna a všech zničených věcí, totiž mohou přesně rozhodnout, jak s ním dále naložit," říká čtyřicetipětiletý Miroslav Zima, který nyní pracuje jako dobrovolník ve Strunkovicích.
</TEXT>
</DOC>
<DOC>
<DOCID>LN-20020827093</DOCID>
<DOCNO>LN-20020827093</DOCNO>
<DATE>08/27/02</DATE>
<TITLE>
Úklid po velké vodě skončil, začíná rekonstrukce poničených domů. Jak je možné pomoci lidem, kteří kvůli povodni přišli prakticky o všechno, a přesto jsou rozhodnuti svůj dům opravit a začít znovu?
</TITLE>
<TEXT>
Ve Strunkovicích nad Blanicí, které patří k vůbec nejpostiženějším obcím v republice, povodeň překvapila lidi ve spánku. Vesnicí se doslova valila rozvodněná řeka, která zaplavila některé domy až do výše střech. Jen zázrakem nikdo z místních obyvatel nezahynul. Škody na majetku jsou ale nedozírné. Některá stavení budou muset jejich majitelé zbourat, jiným voda provalila zdi a poškodila statiku. Naprostá většina obyvatel Strunkovic chce ale ve vesnici zůstat.
</TEXT>
<HEADING>
Statek opravíme
</HEADING>
<TEXT>
"Když viděl statik některé praskliny ve zdech, doporučil mi, abych nic neopravoval a raději se odstěhoval. Na novou stavbu ale prostě nemám," říká Bedřich Grebeníček, kterému řeka Blanice protekla domem a vzala s sebou veškeré vybavení. Rodina se rozhodla, že se raději pokusí bývalý statek opravit. "Když to dobře půjde, mohli bychom se nastěhovat domů nejdříve na jaře," doufá Grebeníček. Zatím bydlí s celou rodinou u příbuzných, jedna ze zdejších chatařek jim navíc nabídla možnost přespání ve své chatě. Všichni členové rodiny od povodně tvrdě pracují. "Musím poděkovat dobrovolníkům z organizace ADRA. Bez jejich pomoci bych se neobešel," říká Grebeníček. Lidé z ADRA mu pomohli statek vyklidit, vyplavit bahno, a navíc oklepali mokrou omítku. "Také mi zajistili vysoušeče, což je v tuhle chvíli neocenitelná pomoc," chválí majitel domu dobrovolníky. Statek je podle něj už vyklizený od té nejhorší spouště. Teď začíná druhá, stejně obtížná fáze - alespoň částečně se pokusit o nápravy škod. Co nyní nejvíc chybí majitelům vyplaveného a poničeného domu? V první řadě to jsou peníze. "Máme jen velmi málo informací o tom, jakou podporu a z jakých zdrojů můžeme získat. Na sledování televize a novin jsem do této chvíle neměl čas," tvrdí Grebeníček.
</TEXT>
<HEADING>
Omítky jste oklepávat neměli
</HEADING>
<TEXT>
Zároveň kritizuje příslušné úřady za to, že vytopeným lidem nedokázaly okamžitě zajistit odbornou pomoc. "Teď, když jsem oklepal mokré omítky, mi někteří úředníci vysvětlují, že to byla chyba. Škoda, že mi neporadili dřív," říká. Odbornou radu by nicméně přivítal i nyní. "Nejsem odborník na rekonstrukce. Nejvíc bych tak potřeboval kvalifikované řemeslníky, zedníky, kteří by mi alespoň dokázali poradit, jak postupovat," říká Grebeníček. Tahle rada ale podle něj nemůže být příliš drahá. "Voda nám vzala veškeré zařízení. Specializovanou firmu v téhle situaci prostě nemohu zaplatit," tvrdí majitel vodou poničeného domu. I kdyby se ale podle něj rodině podařilo s cizí pomocí dům nakonec opravit, minimálně nadcházející zimu ještě stráví po příbuzných a známých. "Do zimy bych chtěl svůj dům alespoň uvést do takového stavu, abych mohl dát dovnitř radiátory. V domě se musí topit," říká Grebeníček.
Zároveň kritizuje příslušné úřady za to, že vytopeným lidem nedokázaly okamžitě zajistit odbornou pomoc. "Teď, když jsem oklepal mokré omítky, mi někteří úředníci vysvětlují, že to byla chyba. Škoda, že mi neporadili dřív," říká. Odbornou radu by nicméně přivítal i nyní. "Nejsem odborník na rekonstrukce. Nejvíc bych tak potřeboval kvalifikované řemeslníky, zedníky, kteří by mi alespoň dokázali poradit, jak postupovat," říká Grebeníček. Tahle rada ale podle něj nemůže být příliš drahá. "Voda nám vzala veškeré zařízení. Specializovanou firmu v téhle situaci prostě nemohu zaplatit," tvrdí majitel vodou poničeného domu. I kdyby se ale podle něj rodině podařilo s cizí pomocí dům nakonec opravit, minimálně nadcházející zimu ještě stráví po příbuzných a známých. "Do zimy bych chtěl svůj dům alespoň uvést do takového stavu, abych mohl dát dovnitř radiátory. V domě se musí topit," říká Grebeníček.
</TEXT>
</DOC>
<DOC>
<DOCID>LN-20020827094</DOCID>
<DOCNO>LN-20020827094</DOCNO>
<DATE>08/27/02</DATE>
<TITLE>
V chebském kostele sv. Bartoloměje je vystavena působivá symbióza starého a současného umění
</TITLE>
<TEXT>
Jednoduchá krása malého špitálního kostela na okraji historického centra města Cheb inspirovala sochaře Václava Fialu k vytvoření nezvyklé skulptury.
K ústřednímu gotickému sloupu v kostele sv. Bartoloměje řádu křižovníků s červenou hvězdou přimkl svou vlastní, dřevěnou sochu. Připomíná dřevěnou kostru rozměrného globu, která jako by v ochranném gestu objímá stonek starého sloupu. "Když jsem před rokem vstoupil poprvé do kostela sv. Bartoloměje, moc se mi vystavovat nechtělo," říká sochař, který v posledních letech svá díla představil na mnoha místech Evropy i v USA. "Je to velmi vznešený prostor, nezvykle vysoký a trochu utrápený socialistickými úpravami. A uprostřed úžasný sloup, který drží celou šesticípou obkročnou klenbu."
</TEXT>
<HEADING>
Mezi mrakodrapy myslel na chebský kostel
</HEADING>
<TEXT>
Přesto na ten prostor Václav Fiala prý neustále myslel - i v Severní Karolíně, kam se mezitím vypravil. "Už tam, uprostřed mrakodrapů, jsem začal připravovat model objektu inspirovaný tím nezvyklým sloupem. Vymyslel jsem si sochu, jejíž součástí se sloup měl stát. Tak mě to propojení zaujalo, že jsem pro výstavu v Tryon Centre for Visual Art, kde jsem pobýval, udělal něco podobného, ale přizpůsobeného americkým podmínkám." Ve zrušeném novogotickém kostele, kde nadace sídlila, vytvořil Fiala železnou sochu, která se proplétala třemi patry skrze typicky americkou ocelovou nýtovanou konstrukci budovy. "Konstrukce byla součástí sochy a naopak," říká. Když se sochař vracel domů, vezl s sebou rozebraný model. Doufal, že jej využije. "Zdálo se mi, že pro několik týdnů výstavy nestojí za to znovu vynakládat tolik úsilí, materiálu a nákladů." Po návratu se ale zajel znovu do sv. Bartoloměje podívat: "Ten sloup, vystřelující kamsi vysoko nad naše hlavy, mě vrátil k původnímu rozhodnutí udělat Sochu pro gotický sloup." Václav Fiala (47) po studiu na Střední uměleckoprůmyslové škole v Praze prošel vývojem kreslíře, malíře, grafika až k sochaři. Napsal poutavou knihu o svých zážitcích v Indii a Nepálu (V Indii jen tak, 1994), jako nakladatel vydal několik pozoruhodných publikací vážících se k výtvarnému umění. Jeho zájem se posléze soustředil především na sochařskou tvorbu. Pracuje hodně se dřevem, nevyhýbá se ale ani kameni či kovu. Je autorem jedinečného Pomníku obětem první a druhé světové války v Rožnově pod Radhoštěm. V roce 1996 ho modeloval z obrovského kusu černého afrického granitu - a jen cesta kamene do Čech by vydala na dobrodružnou knihu. Fiala se rád pouští do úkolů, jež jsou výzvou k netradičnímu postupu. Vytváří rozměrné sochy, prokazuje cit pro architekturu; doložil to například svými pracemi na mnoha sochařských sympoziích a dokládá to nejnověji i svou Sochou pro gotický sloup. V kostele sv. Bartoloměje v Chebu bude vystaven do 15. září. Další Fialovu sochu v plenéru je možné vidět před hradem Klenová: jmenuje se Oharek ve tmě.
Přesto na ten prostor Václav Fiala prý neustále myslel - i v Severní Karolíně, kam se mezitím vypravil. "Už tam, uprostřed mrakodrapů, jsem začal připravovat model objektu inspirovaný tím nezvyklým sloupem. Vymyslel jsem si sochu, jejíž součástí se sloup měl stát. Tak mě to propojení zaujalo, že jsem pro výstavu v Tryon Centre for Visual Art, kde jsem pobýval, udělal něco podobného, ale přizpůsobeného americkým podmínkám." Ve zrušeném novogotickém kostele, kde nadace sídlila, vytvořil Fiala železnou sochu, která se proplétala třemi patry skrze typicky americkou ocelovou nýtovanou konstrukci budovy. "Konstrukce byla součástí sochy a naopak," říká. Když se sochař vracel domů, vezl s sebou rozebraný model. Doufal, že jej využije. "Zdálo se mi, že pro několik týdnů výstavy nestojí za to znovu vynakládat tolik úsilí, materiálu a nákladů." Po návratu se ale zajel znovu do sv. Bartoloměje podívat: "Ten sloup, vystřelující kamsi vysoko nad naše hlavy, mě vrátil k původnímu rozhodnutí udělat Sochu pro gotický sloup." Václav Fiala (47) po studiu na Střední uměleckoprůmyslové škole v Praze prošel vývojem kreslíře, malíře, grafika až k sochaři. Napsal poutavou knihu o svých zážitcích v Indii a Nepálu (V Indii jen tak, 1994), jako nakladatel vydal několik pozoruhodných publikací vážících se k výtvarnému umění. Jeho zájem se posléze soustředil především na sochařskou tvorbu. Pracuje hodně se dřevem, nevyhýbá se ale ani kameni či kovu. Je autorem jedinečného Pomníku obětem první a druhé světové války v Rožnově pod Radhoštěm. V roce 1996 ho modeloval z obrovského kusu černého afrického granitu - a jen cesta kamene do Čech by vydala na dobrodružnou knihu. Fiala se rád pouští do úkolů, jež jsou výzvou k netradičnímu postupu. Vytváří rozměrné sochy, prokazuje cit pro architekturu; doložil to například svými pracemi na mnoha sochařských sympoziích a dokládá to nejnověji i svou Sochou pro gotický sloup. V kostele sv. Bartoloměje v Chebu bude vystaven do 15. září. Další Fialovu sochu v plenéru je možné vidět před hradem Klenová: jmenuje se Oharek ve tmě.
</TEXT>
</DOC>
<DOC>
<DOCID>LN-20020827095</DOCID>
<DOCNO>LN-20020827095</DOCNO>
<DATE>08/27/02</DATE>
<TITLE>
Odvrhnutý básník
</TITLE>
<TEXT>
Nakladatelství Torst vydalo péčí Vladimíra Justla a spisovatelova syna Ivana Medka výbor z poezie Rudolfa Medka (1890 - 1940). Za první republiky čítankový autor, účastník bitvy u Zborova, byl v minulých letech připomínán jen velmi vzácně (Jaroslav Seifert: Všecky krásy světa). Nad kdysi ceněným legionářským dramatem Plukovník Švec utrousil F. X. Šalda: "Pravý básník zdvihá čtenáře nebo pozorovatele do nebes; chceš-li zažít, jak se s nebes padá na zem, čti Medka." Dnešní čtenář si konečně udělá úsudek sám. Jak o Medkově lyrice, tak o pevném občanském postoji na počátku nacistické okupace (jediné nebásnické číslo ve stostránkovém svazku: řeč nad rakví K. H. Máchy ze 7. května 1939). jas
</TEXT>
<HEADING>
Doctor Syntax
</HEADING>
<TEXT>
Páté sólové album britského zpěváka Edwyna Collinse vydala firma Sony Music na značce Setanta. Collins je velice zajímavou osobností britské popscény nejen pro svou komplexnost (album produkoval, kompletně složil, nazpíval a nahrál veškeré nástroje, jen s elektronikou pomáhal Sebastian Lewsley a ve dvou písních bubnoval Paul Cook), ale zvláště pro neprvoplánové a inteligentní pojetí své hudby. Collins je typickým postmoderním tvůrcem, který - coby "Doktor Syntax" - ze známých slov skládá nové, neobvyklé věty a souvětí. V jeho písních můžeme najít bowieovskou eleganci, loureedovskou či caveovskou temnotu, beatleovské zvuky i zappovské zlomyslnosti. Jeho hudba staví na klasických kořenech, konzervativismu je přitom vzdálena na míle daleko. ob
Naše řeč č. 3
</TEXT>
<HEADING>
ČASOPIS
</HEADING>
<TEXT>
Nejnovější číslo Naší řeči, časopisu vydávaného Ústavem pro jazyk český AV ČR, přináší devět textů a dva zodpovězené dotazy jazykové poradně. Vedle objevné studie Františka Daneše (Naopak z hlediska lexikálního, syntaktického a textového) upoutá pozornost čtenářů přehled Lucie Hašové Romové v písničkách (od Vackovy Cikánky přes "užívání etnonym Cikán a Rom" v textech zpívajícího právníka Iva Jahelky až po refrén "skladby Slepic pírka skupiny MIG 21 z loňského roku"). Za "závažný fakt" považuje autorka skutečnost, "že se v textech neromských písničkářů objevuje romština". Pěknou gratulaci k 90. narozeninám jazykovědce Miloše Dokulila napsal František Šícha. duš
Nejnovější číslo Naší řeči, časopisu vydávaného Ústavem pro jazyk český AV ČR, přináší devět textů a dva zodpovězené dotazy jazykové poradně. Vedle objevné studie Františka Daneše (Naopak z hlediska lexikálního, syntaktického a textového) upoutá pozornost čtenářů přehled Lucie Hašové Romové v písničkách (od Vackovy Cikánky přes "užívání etnonym Cikán a Rom" v textech zpívajícího právníka Iva Jahelky až po refrén "skladby Slepic pírka skupiny MIG 21 z loňského roku"). Za "závažný fakt" považuje autorka skutečnost, "že se v textech neromských písničkářů objevuje romština". Pěknou gratulaci k 90. narozeninám jazykovědce Miloše Dokulila napsal František Šícha. duš
</TEXT>
</DOC>
<DOC>
<DOCID>LN-20020827096</DOCID>
<DOCNO>LN-20020827096</DOCNO>
<DATE>08/27/02</DATE>
<TITLE>
Drobná knížka Země a popel, jež vychází v kapesní románové řadě Mladé fronty, nabízí pohled do vzdáleného a válkou zničeného Afghánistánu. Její autor, Atík Rahímí, se narodil roku 1962 v Kábulu, v roce 1984 emigroval do Francie, kde žije dodnes. A ve Francii taky vyšla tato kniha, jejíž český překlad obstarali Anna a Erik Lukavských. Země a popel není četba snadná, zábavná, prostě taková, jaká se - bůhvíproč - očekává od knih vydávaných v létě. Především je toto drobné dílko plné bolesti, zoufalství, ne zrovna snadno čitelné - cosi na způsob dlouhé básně v próze, anebo ještě spíš série obrazů, jimž dominuje bezútěšná krajina spálená sluncem a rozbitá válkou. Děj (lze-li vůbec mluvit o ději) je situován do doby ruské okupace autorovy země. Hlavní postavou je starý zdrcený muž, který se svým vnukem jako jediný přežil dělostřelecký útok na rodnou vesnici. Snacha útok přežila též, ovšem zešílela a nahá se vrhla do plamenů. Vnuk při zásahu ohluchl a stařec s ním teď cestuje za jeho otcem, svým synem, který si na živobytí vydělává dřinou v dole - chce mu povědět o strašlivém osudu, který potkal jeho ženu, a přimět ho k návratu k mrtvým, aby zde dostál povinnostem, jež mu ukládá tradice.
</TITLE>
<HEADING>
Perspektiva druhé osoby
</HEADING>
<TEXT>
To je celý děj. Zajímavý nápad je použití druhé osoby přítomného času. Takový trik jistě napadl každého, kdo uvažoval o nějakém dalším, neotřelém literárním experimentu, ale u Rahímího jde naštěstí o více než trik - pravda, kniha se nečte zrovna snadno, ale takto nastíněná perspektiva dokonale souzní s tématem knihy i situací, ve které se nacházejí dvě postavy, stařec a syn. Vypravěč promlouvá přímo ke starci, oslovuje ho. Chvíli by se chtělo věřit, že mluvčím je sám Bůh (hlavně proto, že o hrdinovi ví všechno, vidí hluboko do jeho nitra), ovšem záhy je jasné, že tomu tak není. Vypravěč této knihy je jakási proměnná, lze si za něj dosadit kohokoli. To zajímavě odráží postavení protagonisty, neboť ten je jako nahý, vydán napospas všem - je zbaven své rodiny, vesnice, krajiny a vystaven slunci, prachu, ale především pohledu zachycujícímu jeho utrpení a žal. Dalším zajímavým momentem je ohluchnutí vnuka. Malé dítě si neuvědomuje, že ztratilo sluch; místo toho má za to, že Rusové přišli a všem lidem kolem něj sebrali jazyk. Což je neobyčejně působivá a přesná metafora, dokonale vystihující celkovou situaci, kterou Rahímí v knize chce nastínit. Uprostřed úsporně načrtnutých obrazů chudé, leč působivé krajiny se totiž v útržcích, náznacích, odkazech k dávné tradici a básnických obratech rýsuje vzpomínka na zemi, jež kdysi měla bohatou kulturu a během století se změnila v poušť - bezútěšnou a chudou zemi. Země a popel je pozoruhodné dílko, obsahově i formálně, a v rámci překladové literatury je rozhodně osvěžením - pohledem někam jinam, do vzdálených literárních krajin.
Atík Rahímí: Země a popel
Přeložili Anna a Erik Lukavských
Mladá fronta, Praha 2002, 76 stran
</TEXT>
</DOC>
<DOC>
<DOCID>LN-20020827097</DOCID>
<DOCNO>LN-20020827097</DOCNO>
<DATE>08/27/02</DATE>
<GEOGRAPHY>KODAŇ</GEOGRAPHY>
<TEXT>
Kodaňští radní zakázali dánskému sochaři Jensi Galschioetovi umístit jeho verzi slavné newyorské sochy Svobody na náměstí Kongens Nytorv v dánském hlavním městě. Jak včera sdělil sám tvůrce agentuře AFP, zamítnutí bylo sice zdůvodněno "estetickými hledisky", podle sochaře jsou však důvody jednoznačně politické. Galschioetova socha Svobody, která měla být na prestižním kodaňském náměstí instalována právě včera, v den zahájení světové ekologické konference OSN v Johannesburgu, totiž kouří. Kouř stoupá z pochodně, kterou socha drží v ruce, což má podle autora symbolizovat "aroganci bohatého světa a zvláště pak Spojených států, které si osobují právo znečišťovat svět ve jménu ekonomického růstu a pošetilé konzumace". Autor svůj výtvor nazval "Svoboda znečišťovat".
</TEXT>
</DOC>
<DOC>
<DOCID>LN-20020827098</DOCID>
<DOCNO>LN-20020827098</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Staroměstské náměstí se včera stalo místem oficiálního zahájení kampaní Akce cihla a Podzimní kafemletí 2002. Jde o třetí ročník benefiční akce pro integraci lidí s mentálním postižením. S ohledem na rozsáhlé záplavy v České republice věnují organizátoři (občanská sdružení Portus Praha a Máme otevřeno?) třetinu výtěžku Akce cihla ve prospěch vodou zaplavených zařízení, která pracují s lidmi s postižením. Zbývající dvě třetiny výtěžku budou věnovány na původní účel kampaní, tedy na vybudování chráněné dílny a tréninkového bytu ve Slapech pro lidi s mentálním postižením a také na dokončení kavárny s pracovnětréninkovým programem Vesmírna a Dobrovolnického centra v ulici Ve Smečkách. Kampaň bude probíhat na Staroměstském náměstí, v ulici Na Příkopě a ve Spálené ulici. Všude tam si budou moci lidé koupit za 100 korun symbolickou cihlu. Certifikáty cihly budou k dispozici i u všech čerpacích stanic firmy Benzina. Ne příliš nápadný stánek uprostřed Staroměstského náměstí navštívila včera před čtrnáctou hodinou herečka Klára Issová. Jako první si koupila symbolickou cihlu (s logem generálního sponzora, jímž je Stavební spořitelna České spořitelny) - a vzápětí ji pořadatelům věnovala i s vlastnoručním přípisem: "Tak na to první patro."
</TEXT>
</DOC>
<DOC>
<DOCID>LN-20020827099</DOCID>
<DOCNO>LN-20020827099</DOCNO>
<DATE>08/27/02</DATE>
<TITLE>
V Pop muzeu velká voda zničila pozůstalost zpěvačky Inky Zemánkové i výstavu obalů gramofonových desek
</TITLE>
<TEXT>
"V červnu jsme si libovali, že máme za sebou první sezonu a že nedopadla nejhůř. A teď můžeme začít znovu, všechno je zničené," hodnotí situaci Petr Hruška, umělecký šéf pražského malostranského Divadla Na prádle, které zatopila voda do výšky deseti metrů.
PRAHA - Divadlo Na prádle vzniklo před rokem v budově někdejší Umělecké besedy, která patří Nadaci Českého hudebního fondu. Zdejší divadelní sál má významnou minulost, například se v něm odehrála premiéra Vest Pocket Revue V+W. Skupina divadelníků, jejichž jádro tvořili herci z mladoboleslavského divadla, tu částečně svépomocí obnovila divadelní provoz a nová pražská scéna se otevřela v září 2001.
</TEXT>
<HEADING>
Ke zkáze přispěly i petřínské prameny
</HEADING>
<TEXT>
"Nezbylo nám téměř nic, kromě vody z Vltavy tu vytryskla i spodní voda z Petřína. Jeden velký pramen jsme donedávna měli v kotelně a další ještě probublává pod jevištěm, tedy spíš v obrovské jámě mokrého jílu, která bývala jevištěm," vysvětluje Hruška. Podle něj se sice stihlo pár věcí vynosit do horních pater, ale většina zařízení zůstala v suterénních podlažích. "Přestali jsme stěhovat, protože na Kampě bylo třeba budovat bariéry z pytlů. Ty nám nakonec vůbec nepomohly, voda se přes ně převalila," dodává. Divadlo, respektive Občanské sdružení Divadlo u Anděla, tak přišlo o všechny dekorace a kostýmy k inscenacím, zvukovou a osvětlovací techniku. "Neumím odhadnout, co z toho půjde opravit, zatím stále jen odstraňujeme bahno. Nejdřív musíme všechno vyklidit a vyčistit na holé zdi," říká Hruška, který tráví už druhý týden mezi podmáčenými stěnami. Není však sám, denně se tu vystřídá víc než třicet lidí, dobrovolníků, kamarádů.
</TEXT>
<HEADING>
Obnova bude stát nejméně osm milionů
</HEADING>
<TEXT>
"Vstřícní jsou i obyvatelé z blízkého okolí, sousedky vyvařují. To nám také moc pomáhá. Už když jsme viděli tu spoušť, řekli jsme si, že nás to nedostane, že divadlo dáme do pořádku stůj co stůj," zdůrazňuje Hruška. Je mu však jasné, že obnova bude stát minimálně osm milionů a dřív než za rok se zde divadlo hrát nebude. Soubor chtěl novou sezonu otevřít Lorkovou hrou Pláňka s Martinou Delišovou a Věrou Kubánkovou. "Chtěli jsme inscenaci ozvláštnit flamenkem a španělskou kytarou. Choreografii vytvořila Jana Drdácká, která má jediné flamenkové studio v Čechách, autorem hudby je Lubor Šonka. "Výpravu jsme zatím nevyrobili, takže za určitých okolností by inscenace mohla spatřit světlo světa," tvrdí Hruška. Pomoc nabídlo i Divadlo z Celetné, kde by soubor mohl Pláňku hrát. Petr Hruška se však obává, že tři stálí zaměstnanci nezvládnou produkovat inscenaci a zároveň rekonstruovat divadlo. "Uvidíme, jak nám budou stačit síly a jak to bude s penězi," uzavírá Hruška.
</TEXT>
<HEADING>
Budoucnost Pop muzea nejasná
</HEADING>
<TEXT>
V zaplavené budově Nadace Českého hudebního fondu sídlilo i Muzeum a archiv populární hudby. "Depozitář ve sníženém přízemí byl zaplaven takřka po strop. Stejně dopadla i stálá expozice a výstava obalů gramofonových desek ze šedesátých let," popisuje škody ředitel muzea Aleš Opekar. Naštěstí se podařilo zachránit většinu nástrojů a některé písemnosti. Podle Opekara nikdo se zatopením depozitáře nepočítal. "Voda poničila archiv, kde byly fotografie, plakáty, pozůstalost zpěvačky Inky Zemánkové a muzikologa Lea Jehneho, ročníky odborných muzikologických časopisů, knihy, magnetofonové pásky a standardní gramofonové desky. Přišli jsme i o moderní reprodukční techniku." Muzeum, které funguje jako občanské sdružení (činnost konzultuje s Muzeem české hudby a v budoucnu by se mělo stát jeho součástí), nemělo možnost deponovat poškozené materiály v mrazicích boxech. "Odvezli jsme poničené věci na různá místa, většinou je máme v bytech a snažíme se je sušit a restaurovat. Dostali jsme však nabídku umístit exponáty zatím v depozitářích Přírodovědného muzea v Horních Počernicích," dodává Opekar. "Pro budoucnost existuje víc variant, ta schůdnější je starat se o archiv v Počernicích a pořádat drobné akce," uvažuje ředitel. "Teď v září plánujeme koncert Mariana Vargy v klubu Vagon na Národní třídě a chceme také pořádat promítání archivních snímků a menší tematickou výstavu."
V zaplavené budově Nadace Českého hudebního fondu sídlilo i Muzeum a archiv populární hudby. "Depozitář ve sníženém přízemí byl zaplaven takřka po strop. Stejně dopadla i stálá expozice a výstava obalů gramofonových desek ze šedesátých let," popisuje škody ředitel muzea Aleš Opekar. Naštěstí se podařilo zachránit většinu nástrojů a některé písemnosti. Podle Opekara nikdo se zatopením depozitáře nepočítal. "Voda poničila archiv, kde byly fotografie, plakáty, pozůstalost zpěvačky Inky Zemánkové a muzikologa Lea Jehneho, ročníky odborných muzikologických časopisů, knihy, magnetofonové pásky a standardní gramofonové desky. Přišli jsme i o moderní reprodukční techniku." Muzeum, které funguje jako občanské sdružení (činnost konzultuje s Muzeem české hudby a v budoucnu by se mělo stát jeho součástí), nemělo možnost deponovat poškozené materiály v mrazicích boxech. "Odvezli jsme poničené věci na různá místa, většinou je máme v bytech a snažíme se je sušit a restaurovat. Dostali jsme však nabídku umístit exponáty zatím v depozitářích Přírodovědného muzea v Horních Počernicích," dodává Opekar. "Pro budoucnost existuje víc variant, ta schůdnější je starat se o archiv v Počernicích a pořádat drobné akce," uvažuje ředitel. "Teď v září plánujeme koncert Mariana Vargy v klubu Vagon na Národní třídě a chceme také pořádat promítání archivních snímků a menší tematickou výstavu."
</TEXT>
</DOC>
<DOC>
<DOCID>LN-20020827100</DOCID>
<DOCNO>LN-20020827100</DOCNO>
<DATE>08/27/02</DATE>
<TITLE>
Po Dylanovi a Cohenovi bylo oprášeno další nezapomenutelné vystoupení.
</TITLE>
<TEXT>
"Naše hlasy se už nikdy tak skvěle nesešly," říká o newyorském koncertu, jehož záznam vychází po dlouhých pětatřiceti letech, Art Garfunkel. Druhý, zdánlivě významnější člen rozpadlé dvojice Paul Simon má dodnes vzácný dar jemným a hřejivým tónem sdělovat velmi drsné pravdy. "S nikým se nepřátelil, moc nemluvil a lidé zase nemluvili s ním, protože se neusmíval a o nic nestaral a protože nebyl jako oni," oznamuje nezaujatým stylem černé kroniky, podle které napsal píseň o samotářském sebevrahovi Most Peculiar Man (Strašně divný člověk). Kudrnatý Art Garfunkel v dobách své největší slávy nedělal nic jiného, než že stál vedle stoličky, na níž jeho kolega Paul předváděl bravurní kytarovou hru (poslechněte si "instrumentálku" Anji od Davyho Grahama), a přidával k Simonovým mistrovským kreacím trochu těch andělských zvonků. V okamžiku, kdy dostal možnost plně rozvinout svůj talent jako v milostném vyznání For Emily, Whenever I May Find Her, odvedl mimořádný výkon a potvrdil, že pro skutečné osobnosti - řečeno po divadelnicku - není malých rolí. CD Live From New York City, 1967 nabízí v živém podání hity The 59th Street Bridge Song (Feelin' Groovy), A Hazy Shade Of Winter a The Sound Of Silence, za pozornost však stojí spíše zapomenutější kousky He Was My Brother, Leaves That Are Green, You Don't Know Where Your Interest Lies, Blessed či Church Is Burning z rané tvorby dua Simon &amp; Garfunkel.
</TEXT>
<HEADING>
Smutek jako koření
</HEADING>
<TEXT>
Simonovy písničky, jejichž hudební a textová provázanost nemá obdoby, malují obrazy - viz sprejerova čtyřpísmenná báseň na zdi newyorského metra (A Poem On The Underground Wall) či toulavý muzikant na osamělém nádraží v cizím městě, který myslí na domov (Homeward Bound). Něžnou lyriku ještě místy přehlušuje typická angažovanost konce 60. let (zhudebněná báseň o zastřeleném továrníku Richardu Corym), základní rys celé tvorby jednoho z nejvýznamnějších světových autorů však nelze ničím zastřít. Do každé radosti špetku smutku, do každé naděje krapet beznaděje. Paul Simon "vaří" podle tohoto receptu prakticky celou svou kariéru. "Jsem skála, jsem ostrov," zpívá odhodlaně v refrénu folkrockové "klasiky" I Am A Rock a hned vysvětluje proč: "Skála necítí bolest a ostrov nikdy nepláče."
Simon &amp; Garfunkel: Live From The New York City, 1967
Columbia/Sony 2002, čas 58:23
</TEXT>
</DOC>
<DOC>
<DOCID>LN-20020827101</DOCID>
<DOCNO>LN-20020827101</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
V pátek 23. srpna zemřel ve věku 81 let v Praze po dlouhé nemoci filmový a televizní režisér a scenárista Vladimír Svitáček. Práci vyznavače inteligentního humoru znají diváci několika generací. Vladimír Svitáček se narodil 17. února 1921 v moravských Střelicích. Na pražské FAMU studoval (1951 až 1956) nejprve dramaturgii a poté režii. Již během studií Svitáček spolupracoval jako asistent režie či pomocný režisér například s Karlem Zemanem (Cesta do pravěku) a Alfrédem Radokem (Dědeček automobil), spolupodílel se i na programech Laterny magiky pro světové výstavy EXPO a na Kinoautomatu. Jako spolurežisér i účinkující spolupracoval s Miroslavem Horníčkem ve stále živém a opětovně připomínaném televizním cyklu Hovory H (1969-1970). S režisérem Jánem Roháčem vytvořili mimořádně tvůrčí dvojici: má na kontě nezapomenutelný skeč Žárlivost s Milošem Kopeckým a Miroslavem Horníčkem, adaptaci povídky O. Henryho Harlémská tragédie či povídky Seana O'Casseyho Uspořená libra, v níž excelovali Jan Werich s Jiřím Sovákem. Oba režiséři také natočili dvacítku televizních klipů, tehdy nazývaných hraná písnička (mimo jiné Malé kotě, Marnivá sestřenice či Zdvořilý kovboj Woody). První celovečerní a patrně nejslavnější film, širokoúhlou revui Kdyby tisíc klarinetů natočili Svitáček s Roháčem v roce 1964 na námět Jiřího Suchého a hudbu Jiřího Šlitra. Za svého působení ve Filmovém studiu Barrandov byl v 70. a 80. letech Vladimír Svitáček několikrát vyhozen a posléze rehabilitován. K tvůrčí činnosti se vrátil v inovovaném seriálu Hovory H ještě po dvaceti letech.
</TEXT>
</DOC>
<DOC>
<DOCID>LN-20020827102</DOCID>
<DOCNO>LN-20020827102</DOCNO>
<DATE>08/27/02</DATE>
<TITLE>
Koloušek může hrát. Fotbalista Václav Koloušek smí od včerejška opět nastoupit za českou reprezentaci, případně jakýkoli tým, pokud se dohodne na přestupu z italské Salernitany. Světová federace FIFA zrušila trest, podle něhož nesměl až do odvolání provozovat jakékoli fotbalové aktivity s výjimkou svého mateřského klubu. Důvodem bylo podezření, že nastupoval v přípravě za Liberec.
</TITLE>
<TEXT>
Hunal do Teplic. Bývalý žižkovský obránce Tomáš Hunal zřejmě posílí Teplice. Zítra se má objevit na prvním tréninku a ještě do konce týdne má být jeho přestup vyřešen. "Do konce přestupního termínu zbývá pár dnů, nemám moc možností si vybírat. Navíc jde o konsolidovaný a silný klub," uvedl Hunal, který kývl na nabídku i proto, že ho chce trenér František Cipro. Ten ho před časem vedl ve Slavii. Hunal byl vyřazen z kádru Žižkova, údajně kvůli tomu, že ovlinil poslední utkání minulé sezony se Slavií.
</TEXT>
</DOC>
<DOC>
<DOCID>LN-20020827103</DOCID>
<DOCNO>LN-20020827103</DOCNO>
<DATE>08/27/02</DATE>
<TITLE>
Uznávají sílu belgického Genku, stejně jako náskok, který má z prvního vzájemného souboje ve třetím předkole Ligy mistrů. Přesto všichni sparťané věří, že do základní skupiny elitní evropské fotbalové soutěže postoupí právě oni.
</TITLE>
<GEOGRAPHY>PRAHA</GEOGRAPHY>
<TEXT>
Fotbalisté Sparty jdou do zápasu s odhodláním nechat na hřišti srdce. Po prvním vzájemném duelu s Genkem si chtějí také udobřit fanoušky a vybojovat postup do Ligy mistrů. "Uděláme všechno, abychom postoupili," slíbil za všechny sparťany trenér týmu Jozef Jarabinský. "Čeká nás nejdůležitější zápas sezony a i když do něj jdeme s dvoubrankovou ztrátou, strach nemáme. To bychom ani nemuseli chodit na hřiště." Jarabinský vidí před odvetou největší problém v tom, že Sparta nedala v prvním utkání gól. "Šancí jsme přitom měli dost. Teď je naše situace nebezpečnější v tom, že kdybychom dostali doma gól, náskok soupeře se ještě znásobí. Takže si budeme muset dávat pozor vzadu a ještě k tomu útočit," tvrdí kouč Sparty. "Hodně důležité také bude, jak zvládneme úvod zápasu. Snad nám také pomůžou i diváci." O tom, že se fanoušci mají dnes na Letné na co těšit, svědčí i slova trenéra Genku Sefa Vergoossena. "Rozhodně nebudeme devadesát minut jen bránit. Chceme se prosadit naší hrou. Očekávám, že předvedeme dobrý výkon. I když se naše cesta do Prahy o pár hodin protáhla. Teď máme ideální podmínky v hotelu a na zápas budeme všichni v dobré kondici," tvrdil kouč Genku. Tomu, že by měl Genk už postup v kapse, se ale Vergoossen brání. "Je to 51 ku 49, ale pořád nevím pro koho. Myslím, že při domácím zápase se Spartou náš tým překonal sám sebe. Víme o tom, že je Sparta hodně silná a v odvetě nás čeká úplně jiný zápas. Určitě podá kvalitnější výkon," poznamenal trenér Genku. "Sice vedeme, ale rozhodně se ještě necítíme jako vítězové. Musím také říct, že Praha je překrásné město, a i když tady prohrajeme, určitě se sem ještě někdy vrátíme." Jozef Jarabinský se příliš nezabývá ani tím, že v posledních letech český tým dokázal málokdy zlikvidovat v pohárové odvetě dvoubrankový náskok soupeře. Dokázala to snad jen Slavia v poháru s Osijekem. "Ze studování statistik jsem vyléčený. Tohle manko se určitě smazat dá," říká rozhodně kouč Sparty."
</TEXT>
<HEADING>
Sparta je připravena i na penalty
</HEADING>
<TEXT>
Za první úspěch při odvetě by Jarabinský bral už to, kdyby Sparta dotáhla zápas k penaltám. "Myslím, že pak už by byla výhoda na naší straně," domnívá se Jarabinský. Letenský klub přitom v minulém ročníku ligy na jaře právě při penaltách často kolaboval. "Není to náš největší současný problém. Měli jsme dost času na to, abychom ten jarní handicap smazali." Pokud by o postupujícím týmu do Ligy mistrů rozhodoval až penaltový rozstřel, brankář Sparty Michal Špit by si věřil. "Přece bychom byli ve výhodě, protože bychom už v zápase smazali jejich náskok," tvrdí Špit. "Chtělo by to, abychom dali rychle gól. Pak bychom to všechno mohli zvládnout," věří gólman Sparty. Těžký zápas očekává i největší současná hvězda Sparty, záložník Karel Poborský. "Je jasné, že výkony z ligy by tady nestačily. "Hlavně nesmíme udělat takovou chybu jako v Genku, kdy jsme vybouchli při standardce a dostali gól."
Předpokládané sestavy Sparta: Špit - Grygera, Hübschman, Novotný, Mareš - Poborský, Jarošík, Zelenka, Sionko Pospíšil, Baranek KRC Genk: Moons - Soley, Zokora, Rumani, Vanbeuren - Skoko, Thijs, Bešlija, Daerden - Sonck, Dagano
</TEXT>
</DOC>
<DOC>
<DOCID>LN-20020827104</DOCID>
<DOCNO>LN-20020827104</DOCNO>
<DATE>08/27/02</DATE>
<GEOGRAPHY>KAISERSLAUTERN</GEOGRAPHY>
<TEXT>
Vedení německého fotbalového klubu 1. FC Kaiserslautern odvolalo po mizerném startu v bundeslize trenéra Andrease Brehmeho. Bez kouče se tak ocitli i Vratislav Lokvenc s Petrem Gabrielem, tým provizorně převzal Brehmeho asistent Karlheinz Emig. Představenstvo klubu se v neděli večer sešlo na mimořádné schůzce, na níž řešilo, proč Kaisterslautern zdosavadních tří ligových zápasů vytěžil jediný bod. Po sobotním debaklu 0:3 s Mönchengladbachem se šéfové rozhodli krizi definitivně vyřešit výměnou trenéra. Jen dvakrát v celé historii bundesligy byl trenér odvolán rychleji než Andreas Brehme. V obou případech projevilo značnou netrpělivost vedení Kolína nad Rýnem: v roce 1983 propustilo Nizozemce Rinuse Michelse už po druhém kole a o dvanáct let později sdílel stejný osud Dán Morten Olsen.
</TEXT>
</DOC>
<DOC>
<DOCID>LN-20020827105</DOCID>
<DOCNO>LN-20020827105</DOCNO>
<DATE>08/27/02</DATE>
<TITLE>
Španělský Superpohár: Valencia - La Coruňa 0:1 (90. Víctor). První zápas 0:3.
</TITLE>
<HEADING>
Motorismus
</HEADING>
<TEXT>
Plochá dráha, kvalifikace o Grand Prix 2003 v Pile: 1. Richardson (Brit.) 14 bodů, 2. BRHEL 12, 3. Protasiewicz (Pol.) 11, 4. L. DRYML 11. Oba Češi postoupili do příštího ročníku.
Tenis
</TEXT>
</DOC>
<DOC>
<DOCID>LN-20020827106</DOCID>
<DOCNO>LN-20020827106</DOCNO>
<DATE>08/27/02</DATE>
<TITLE>
Dalším českým tenistům se nedařilo, Vaněk s Vackem vypadli
</TITLE>
<TEXT>
NEW YORK - Tenistky Denisa Chládková a Daniela Bedáňová postoupily do druhého kola grandslamového US Open. Chládková, která do hlavní soutěže prošla z kvalifikace, včera v prvním kole porazila Meilen Tuovou z USA hladce po setech 6:0 a 6:4. Soupeřkou Chládkové v druhém kole bude patnáctá nasazená Anastasia Myskinová. Podobně úspěšně si počínala i Daniela Bedáňová, která se v New Yorku loni dostala až do čtvrtfinále. Dvacátá nasazená včera zdolala Alinu Židkovovou z Ruska a ve druhém kole narazí na další Rusku Jelenu Lichovcevovou Při své premiéře na grandslamovém turnaji neuspěla Renata Voráčová, rovněž hráčka z kvalifikace, která podlehla Američance Bee Bielekové, hrající díky divoké kartě, dvakrát 4:6. Jan Vacek v New Yorku nenapodobil své tažení grandslamovým Wimbledonem a s betony na US Open se stejně jako loni rozloučil v 1. kole. Vacek podlehl Jihoafričanovi Waynu Ferreirovi, který hraje v New Yorku již po třinácté a v roce 1992 byl ve čtvrtfinále, po setech 3:6, 4:6 a 5:7. Ve Wimbledonu se Jan Vacek letos probojoval až do čtvrtého kola. Ani při svém třetím startu v New Yorku se z výhry neradoval Jiří Vaněk. Tentokrát nestačil na třináctého nasazeného Rogera Federera ze Švýcarska a prohrál 1:3 na sety. Na turnaji Grand Slamu Vaněk prohrál již poosmé v řadě v prvním kole. Vaněk letos kvůli zranění zad nehrál pět a půl měsíce, v žebříčku vypadl ze stovky a do hlavní soutěže US Open se dostal jen díky zmrazenému postavení před nemocí. "Nešel jsem na dvorec odevzdaný," ujistil Vaněk. V prvním setu ale na favorita nestačil. "Hrál o poznání rychleji. Ukázalo se, že trénink je něco jiného než zápas. Především jsem si déle zvykal na razantní servis, bylo to všelijaké," řekl Vaněk.
Výsledky US Open
</TEXT>
</DOC>
<DOC>
<DOCID>LN-20020827107</DOCID>
<DOCNO>LN-20020827107</DOCNO>
<DATE>08/27/02</DATE>
<TITLE>
Pokud letenští fotbalisté neprojdou do Ligy mistrů, přijde klub minimálně o 120 milionů korun
</TITLE>
<TEXT>
Vykročit k pokladu a zůstat mezi evropskou fotbalovou smetánkou, anebo se propadnout mezi bezejmenné. Fotbalisté Sparty dnes sehrají možná nejdůležitější zápas sezony, v němž musejí porazit Genk o více než dva góly. Jen tudy vede cesta do Ligy mistrů, cesta k milionům.
PRAHA - Více než čtvrt miliardy korun získala fotbalová Sparta během loňského tažení prestižní Ligou mistrů. Výraznou měrou tak zaplnila klubový rozpočet (asi 300 milionů korun), který je zhruba šestinásobně větší oproti jejím ligovým rivalům. Během léta navíc získala do kádru dvě hvězdy - Karla Poborského s Miroslavem Barankem. Jen těmto hráčům si pak může dovolit za rok vyplatit 22 milionů korun. Sparta se díky pravidelné účasti v minulých ročnících Ligy mistrů (za tři roky si vydělala 600 milionů korun) dostala na zcela jinou úroveň než ostatní české kluby. Nyní však před letenským klubem stojí hrozba, že se vodopád milionů zastaví. Případné vyřazení od Genku totiž odsoudí Spartu jen k účasti v Poháru UEFA, kde jsou odměny nesrovnatelně nižší. Překvapivé zaváhání může mít pro jediný český velkoklub nepříjemné následky.
</TEXT>
<HEADING>
Klub má připraven i "krizový" rozpočet
</HEADING>
<TEXT>
Sparťané si letos v prestižní soutěži zatím vydělali pouze 1,67 milionů korun za vyřazení gruzínského Kutaisi. Pokud by přešli i přes Genk, získali by však k této částce minimálně dalších 120 milionů. A to i v případě, že by už v prestižní lize nezískali ani bod. První polovinu částky totiž tvoří prémie za postup do hlavní soutěže, tu druhou pak odměna za šest odehraných zápasů v základní skupině. "Je to samozřejmě velký rozdíl mít, nebo nemít takovou sumu peněz. A to i pro Spartu," přiznává prezident klubu Vlastimil Košťál, jedním dechem ale dodává, že managment klubu by nezaskočil ani případný neúspěch mužstva. "Samozřejmě uděláme všechno proto, abychom se do hlavní soutěže dostali. Ale pro případ, že by se nám to nepovedlo, máme od začátku sezony připravenu druhou variantu rozpočtu. Chybějící finance bychom museli doplnit z rezervních zdrojů," tvrdí Vlastimil Košťál.
</TEXT>
<HEADING>
Neúspěch by srazil ceny hráčů a odtáhl sponzory
</HEADING>
<TEXT>
Chod klubu by tedy vyřazení od Genku zřejmě bezprostředně neohrozilo, následky by ale Sparta pocítila. Nyní například na Letné nemají problém získat od sponzorů až 100 milionů korun ročně. Měli by ale sponzoři zájem v této míře spojovat své jméno se Spartou i ve chvíli, kdy bude hrát "podřadný" Pohár UEFA? A co třeba cena sparťanských fotbalistů? Díky důstojnému učinkování klubu v posledních třech ročnících této elitní soutěže se hodnota některých z nich mnohokrát zvýšila. Tomáš Rosický by před rokem a půl do Dortmundu těžko odešel za 504 milionů korun, kdyby se před tím "neukázal" právě v zápasech Ligy mistrů. A případný neúspěch by nakonec hodně ztenčil i peněženky samotných hráčů. Vždyť za postup má celý tým slíbeno 15 milionů korun a z odměn za Ligu mistrů na konto sparťanů plyne 35 procent. V praxi to znamená, že za vítězné utkání v prestižní lize každý hráč dostane asi 200 tisíc korun. Sparťané mají o co hrát...
ODMĚNY V LIZE MISTRŮ
1,67 milionů korun odměna za každý postup v předkole
61,81 milionů korun prémie na startu základní skupiny
61,20 milionů korun odměna za zápasy v základní skupině
10,20 milionů korun bonus za výhru v základní skupině
5,10 milionů korun bonus za remízu v základní skupině
61,81 milionů korun odměna za postup do druhé fáze
81,57 milionů korun odměna za postup do čtvrtfinále
101,96 milionů korun odměna za postup do semifinále
122,36 milionů korun odměna za postup do finále
203,93 milionů korun odměna za vítězství
</TEXT>
</DOC>
<DOC>
<DOCID>LN-20020827108</DOCID>
<DOCNO>LN-20020827108</DOCNO>
<DATE>08/27/02</DATE>
<TITLE>
Fotbalový klub z Vršovic propustil kouče Vladimíra Borovičku, tým zatím vede asistent
</TITLE>
<TEXT>
Zpět v lize? Trenér Jaroslav Hřebík se chystá na nové angažmá. Během příštích dní by měl podepsat smlouvu s Bohemians, kteří po špatném startu v nové sezoně včera propustili dosavadního kouče Vladimíra Borovičku.
PRAHA - Jen čtyřikrát nastoupili prvoligoví fotbalisté v nové sezoně na trávník a už přišli o dva trenéry. Jako první se z nejvyšší soutěže vytratil Jiří Kotrba, kouč Příbrami. Včera přibyl další "odpadlík": Bohemians se rozloučili s Vladimírem Borovičkou. "K odvolání nás vedly špatné výsledky týmu," řekl generální ředitel Bohemians Jan Kavalírek. Podrobnější vysvětlení uvádět nemusel, stačil pohled na tabulku. Bohemians v ní trůní na posledním místě se čtyřmi porážkami. Prohloubila se tak krize, která přišla už v závěru minulého ligového ročníku. Tehdy se stáhl do pozadí kouč Vlastimil Petržela a v létě odešel do Mladé Boleslavi. Borovička, dlouholetý brankář Bohemians, nemoc nezastavil. Tým nyní na čas povede asistent Dušan Uhrin mladší. Právě on je podle Kavalírka jedním ze dvou kandidátů na post nového hlavního kouče. Tím druhým je Jaroslav Hřebík, který na jaře vedl pražskou Spartu. Kdo je favoritem "konkursu", je na první pohled jasné. Sám Hřebík přiznává, že už se zase těší na pořádnou práci. "Ve fotbale jsem vlastně byl pořád," povídá. "Ale je pravda, že ho rád aktivně ovlivňuju," usmívá se. V minulých týdnech se zdálo, že by Hřebík mohl vést českou reprezentaci do devatenácti let, ale nakonec dostal překvapivě přednost bývalý reprezentant Michal Bílek, ačkoli má minimální trenérské zkušenosti. Další šance se tedy otevírá v lize. Kavalírek se s Hřebíkem ostatně už o víkendu sešel, aby probrali, proč čtvrté mužstvo posledního ročníku potkal tak strašný pád. "Hrálo nad své možnosti," shrnuje své poznatky Hřebík. "Hráčům bylo vnucováno, že hrají dobře. Ale musí jim být zřejmé, že nejdřív musejí tvrdě pracovat na hřišti, a pak přijde fotbal. Obráceně to nejde. Teď se dostali do psychických problémů, navíc jsou potíže v obraně," líčí.
</TEXT>
<HEADING>
Na tahu je klub
</HEADING>
<TEXT>
Hřebík se netají tím, že by si troufl neduhy odstranit. Nejdřív ovšem mluví neurčitě. "Bohemka má slavné jméno, tradici. Každý je rád, když ho klub osloví," povídá. Naznačuje rovněž, že se nikam nehodlá bezhlavě hnát. Poučily ho totiž zkušenosti z pražských "S". Ve Slavii vydržel rok, ve Spartě mu navzdory famózní jízdě podzimní sezonou Ligy mistrů nebylo dopřáno ani to. "Zjistil jsem, že ani když se něco podaří, nemusí to nic znamenat," říká. Vzápětí ale dá přece jen najevo, že by měl o práci zájem. "Teď záleží na Bohemians. Musí zhodnotit situaci i své cíle," říká. Kavalírek, nový klubový boss, však zůstává opatrný. "Jasno chceme mít do čtrnácti dnů," říká jen. Vedení Bohemians podle něj zvažuje podmínky, které si Hřebík a Uhrin mladší dali. Prvně jmenovaný na takové téma veřejně hovořit nechce. "Dohodli jsme se, že dokud nebude celá věc uzavřená, nebudeme o tom mluvit," tvrdí Hřebík. Proslýchá se tedy jen, že podstatným bodem je pro Hřebíka právo sestavit realizační tým podle vlastních představ. Pokud by si obě strany nakonec plácly, Hřebík by znovu pokoušel štěstí v malém klubu. Tak tedy návrat ke kořenům? "Tak to úplně není. Dřív jsem vždy musel předělávat způsob hry, zaváděl jsem věci, které byly nové pro klub, hráče i funkcionáře. Ti mi občas říkali, abych už přestal experimentovat. Na Bohemce by nešlo o totální změnu," vysvětluje Hřebík.
Hřebík se netají tím, že by si troufl neduhy odstranit. Nejdřív ovšem mluví neurčitě. "Bohemka má slavné jméno, tradici. Každý je rád, když ho klub osloví," povídá. Naznačuje rovněž, že se nikam nehodlá bezhlavě hnát. Poučily ho totiž zkušenosti z pražských "S". Ve Slavii vydržel rok, ve Spartě mu navzdory famózní jízdě podzimní sezonou Ligy mistrů nebylo dopřáno ani to. "Zjistil jsem, že ani když se něco podaří, nemusí to nic znamenat," říká. Vzápětí ale dá přece jen najevo, že by měl o práci zájem. "Teď záleží na Bohemians. Musí zhodnotit situaci i své cíle," říká. Kavalírek, nový klubový boss, však zůstává opatrný. "Jasno chceme mít do čtrnácti dnů," říká jen. Vedení Bohemians podle něj zvažuje podmínky, které si Hřebík a Uhrin mladší dali. Prvně jmenovaný na takové téma veřejně hovořit nechce. "Dohodli jsme se, že dokud nebude celá věc uzavřená, nebudeme o tom mluvit," tvrdí Hřebík. Proslýchá se tedy jen, že podstatným bodem je pro Hřebíka právo sestavit realizační tým podle vlastních představ. Pokud by si obě strany nakonec plácly, Hřebík by znovu pokoušel štěstí v malém klubu. Tak tedy návrat ke kořenům? "Tak to úplně není. Dřív jsem vždy musel předělávat způsob hry, zaváděl jsem věci, které byly nové pro klub, hráče i funkcionáře. Ti mi občas říkali, abych už přestal experimentovat. Na Bohemce by nešlo o totální změnu," vysvětluje Hřebík.
</TEXT>
</DOC>
<DOC>
<DOCID>LN-20020827109</DOCID>
<DOCNO>LN-20020827109</DOCNO>
<DATE>08/27/02</DATE>
<TEXT>
NEW YORK - Vedení zámořské NHL schválilo kontrakty celku New York Rangers s útočníkem Robertem Holíkem a s obráncem Dariusem Kasparaitisem, které začátkem měsíce zpochybnilo a hodlalo je předat arbitráži. Jablkem sváru byly podpisové bonusy a skutečnost, že hráči měli v kontraktu zakotven bod, podle něhož by pobírali plat i v době stávky či výluky v soutěži. Smlouvy obou hráčů NHL zpochybnila, na její krok však za 48 hodin rozhořčeně zareagovala Hráčská asociace NHL (NHLPA). Podle deníku Toronto's National Post vedení NHL sáhlo k úpravě inkriminované pasáže ve stávající kolektivní smlouvě mezi NHL a NHLPA, která vyprší 15. září roku 2004. Mluvčí NHL Frank Brown potvrdil, že Holíkova i Kasparaitisova smlouva byly schváleny. Odmítl však říci, zda klauzule o zákazu vyplácení mzdy v průběhu stávky či přerušení soutěže byla ve smlouvě změněna, či vypuštěna. Holík uzavřel s Rangers jako volný hráč pětiletý kontrakt. Celkem si za tu dobu má přijít na 45 milionů dolarů, včetně 10,7 milionu dolarů podpisového bonusu. První splátka tohoto bonusu má činit v tomto ročníku 2,7 milionu a v každém dalším ročníku dva miliony dolarů.
</TEXT>
</DOC>
<DOC>
<DOCID>LN-20020827110</DOCID>
<DOCNO>LN-20020827110</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Manchesteru United si mohou zkazit sezonu ještě dřív, než ji pořádně začali. Před odvetou třetího předkola Ligy mistrů proti maďarskému Zalaegerszégu mají nůž na krku: žádný jiný výsledek než výhra nejméně o dvě branky jim k postupu do hlavní soutěže nestačí. Pro anglický velkoklub by to byla skutečná pohroma, a to nejen finanční a sportovní, ale pro trenéra Alexe Fergusona i osobní. V Manchesteru zůstal i přesto, že chtěl v létě s trénováním skončit. Jedním z důvodů bylo také to, že finále tohoto ročníku Ligy mistrů se hraje na Old Trafford. Bayern Mnichov má úplně jiné starosti. Partizan Bělehrad porazil na jeho hřišti 3:0, a může tedy myslet na jiné věci než na výsledek. Manažer Uli Hoeness vyzval fanoušky, ať jich přijde co nejvíc. Vedení Bayernu se totiž rozhodlo, že věnuje čistý příjem ze vstupného na pomoc oblastem zasaženým povodněmi. Inter Milán si z hřiště Sportingu Lisabon přivezl bezbrankovou remízu a vedení italského klubu spoléhá na to, že duel rozhodne Brazilec Ronaldo, který v prvním zápasu chyběl. Funkcionář Interu, který si přál zůstat v anonymitě, ale tvrdil, že Ronaldo nenastoupí. "Není připraven hrát. Vždyť ani s ostatními netrénuje," nastínil činovník napjatou atmosféru mezi hvězdou a zbytkem týmu.
</TEXT>
</DOC>
<DOC>
<DOCID>LN-20020827111</DOCID>
<DOCNO>LN-20020827111</DOCNO>
<DATE>08/27/02</DATE>
<TEXT>
PRAHA/ČESKÉ BUDĚJOVICE Hokejisté Českých Budějovic se budou muset v úvodu extraligy obejít bez svého domovského stadionu. Nedávné záplavy nově zrekonstruovanou arénu natolik poškodily, že podle závěrů včerejší revize není pravděpodobné, že by se v ní začala hrát extraliga dříve než v listopadu. "Podle kontroly je vše špatně a zlé," zoufal si generální manažer klubu Jaroslav Pařízek. Vedení týmu se připravovalo na eventualitu, že opravy budu dokončeny do konce září. Přeloženy či odloženy by tak byly pouze tři domácí soutěžní zápasy. "O tom nyní nemůže být vůbec řeč. Vypadá to, že doma budeme hrát nejdříve až po listopadové reprezentační přestávce," smutně konstatoval Pařízek. Z českobudějovického hokejového stánku mizí na pokyn hygieniků vodou promáčené obložení stěn, opakovaná rekonstrukce čeká také šatny a vzduchotechniku.
</TEXT>
</DOC>
<DOC>
<DOCID>LN-20020827112</DOCID>
<DOCNO>LN-20020827112</DOCNO>
<DATE>08/27/02</DATE>
<TEXT>
Al-Saad Kaddáfí, syn libyjského vůdce Muammara Kaddáfího, laškuje s největší hvězdou fotbalového Juvetusu Alessandrem Del Pierem. Jako by ho chválil za to, že jeho tým zdolal ve finále italského Superpoháru Parmu 2:1. Zápas se hrál v libyjském Tripolisu a Del Piero vstřelil oba góly vítězů.
</TEXT>
</DOC>
<DOC>
<DOCID>LN-20020827113</DOCID>
<DOCNO>LN-20020827113</DOCNO>
<DATE>08/27/02</DATE>
<TITLE>
Č. BUDĚJOVICE - V dohrávce 5. kola fotbalové Gambrinus ligy zvítězily České Budějovice nad Baníkem Ostrava 2:1. Oba góly domácích vstřelil dvacetiletý David Lafata a byly to jeho vůbec první ligové branky. Domácí podruhé vyhráli a v tabulce svého protivníka přeskočili - jsou osmí, zatímco Severomoravané desátí.
</TITLE>
<TEXT>
SK České Budějovice 2
</TEXT>
<HEADING>
Baník Ostrava 1
</HEADING>
<TEXT>
Pořadatelům se podařilo dát trávník v rekordně krátké době do pořádku, a tak nedávné povodně připomínaly jen zahnědlé skvrny kolem postranních čar. Neuběhla ani čtvrthodina, když novopečený budějovický kapitán Vozábal kopal už čtvrtý roh svého týmu, Lafata si přesně naběhl a hlavou otevřel skóre. Moravanům stačily k vyrovnání tři minuty. Také Pospěch se trefil hlavou po centru od rohového praporku. Vozábalovu akci ve 28. min. nedotáhli Lafata ani Sedláček, po půlhodině hry ale agilní Lafata vrátil Jihočechům vedení znovu po dobře kopnutém rohu. Domácí brankář Seman pak několikrát bravurně kryl střelecké pokusy Baníku. Po obrátce hosté zvýšili tlak, neúspěchem však skončila dělovka Pospěcha i Prohaszkův průnik.
Pavel Tobiáš, trenér Budějovic: "Zápas byl chvílemi až moc hektický. Hrálo se nahoru, dolů. Podle toho, co jsme do zápasu dali a předtím prožili, byla výhra zasloužená."
</TEXT>
</DOC>
<DOC>
<DOCID>LN-20020827114</DOCID>
<DOCNO>LN-20020827114</DOCNO>
<DATE>08/27/02</DATE>
<GEOGRAPHY>TEPLlCE</GEOGRAPHY>
<TEXT>
Teplický záložník Pavel Horváth přiběhl ke slávistickému brankáři Radku Černému a žertem ho naoko rdousil. "Máš formu jako blázen," láteřil. Lépe snad už nešlo ukázat, co by bylo nutné s gólmanem udělat, aby mu Severočeši dali gól. Dokázali to jen jednou - v nastaveném čase. To už ale jen zmírnili svou prohru na 1:3. "Naštěstí jsem měl dobrý den," usmíval se Černý skromně. Byl to podivuhodný zápas. Tepličtí hráči měli šest vyložených šancí, ale branky dával protivník. Festival zahozených příležitostí začal už ve 2. minutě. "Tahle chvíle pro nás znamenala útlum, zásadně jsme chybovali," řekl Černý. Jako by tím na sebe vzal vinu za obránce. Útočníci Teplic si dělali, co se jim zamanulo. Na Černého se valil jeden útok za druhým. "Klukům to bylo líto," povídal Černý. Pro muže před sebou měl pochopení. Při absenci mladíků Hrdličky a Šilhavého musel na post levého beka středopolař Skácel. "A to určitě není jeho parketa," poznamenal Černý. "Ještě nám vázne komunikace, musíme se zlepšit," dodal. Černý už to udělal. Připomněl své nejlepší časy, kdy patřil i do reprezentace. Bude slavit comeback? "Snad až takový výkon několikrát zopakuju," zůstal na zemi. "Už jsem ukázal i lepší."
</TEXT>
</DOC>
<DOC>
<DOCID>LN-20020827115</DOCID>
<DOCNO>LN-20020827115</DOCNO>
<DATE>08/27/02</DATE>
<TITLE>
přibližuje olympijská šampionka ve vodním slalomu Štěpánka Hilgertová dramatické chvíle na mistrovství světa
</TITLE>
<TEXT>
Možná tečku za podivnou sezonou, v níž nevyhrála jediný mezinárodní závod, napsala olympijská šampionka ve vodním slalomu Štěpánka Hilgertová minulý týden na mistrovství světa ve francouzském Bourgu St. Maurice. Naděje na medaili utopila již v kvalifikaci, při níž ji z řeky Izery vytáhl záchranář.
LN: Do Prahy jste dorazila ještě před skončením mistrovství. Jaká byla cesta?
Rychlá a krátká. Nejraději cestujeme přes noc, takže jsme doma byli už v neděli ráno.
LN: Proč jste nezůstala ve Francii až do konce šampionátu?
Počkali jsme na závod kajakáře Ondry Raaba, který trénuje v naší skupině, a pak už nás to táhlo domů. Motivace zůstat ve Francii do konce mistrovství byla výrazně menší než motivace k návratu za synem.
LN: Do Francie jste se vydali ještě před ničivými záplavami v Česku. Od koho jste se dozvěděli, co se doma děje?
První informace, které jsme z domova dostali, se týkaly loděnice v Troji. První zpráva zněla - kanál je pod vodou, nedá se trénovat, druhá - evakujeme loděnici, třetí - už se do ní nedá vstoupit. Nakonec nám došla mailem fotografie, na níž z loděnice kouká jen půlka střechy. Co se ale přesně doma děje, jsme se dozvěděli až z novin, které přivezli kolegové z mančaftu. Rozsah povodní nás šokoval.
LN: Před rokem jste se na později zrušené mistrovství světa v USA připravovala poté, co teroristé zaútočili na 'dvojčata' v New Yorku. Tentokrát jste zase formu ladila ve stínu živelní pohromy v Česku. Jak moc zmíněné události ovlivnili vaše rozpoložení?
Loni nás události v USA zasáhly asi víc, protože se zdálo, že budou mít celosvětový dosah a mohou kdekoliv pokračovat. Zprávy z domova byly letos sice také hrozivé, ale uklidňovalo nás, že složitou situaci lidé relativně zvládají. Na vnitřní pohodu měly povodně samozřejmě trochu vliv, průběh závodu ale určitě neovlivnily.
</TEXT>
<HEADING>
LN: Co se vám vlastně při kvalifikaci přihodilo?
</HEADING>
<TEXT>
Ve hře bylo pouhých deset centimetrů. Kdybych hrábla do vody pádlem do míst, kde pod hladinou kámen není, jela bych dál. Jenže já o něj štrejchla a skončila jsem. To se ve slalomu stává.
LN: V Bourgu jste v letošní sezoně korytem řeky Izery sjela bezpočtukrát. Cožpak jste o zrádném balvanu nevěděla?
V kritickém místě obvykle bývala protivodní branka, jenže o něco výš. Takže jsem tudy skutečně nikdy nepádlovala.
LN: Doplatil na zrádnost zmíněného místa i někdo z dalších favoritů?
Kdo zabral o pár centimetrů vedle, anebo ne tak hluboko, pohromě unikl. Podobně jako já ale dopadl třeba úřadující světový šampion, francouzský singlíř Brugvin, v závodě hlídek. Nepřevrátil se sice, ale pustil pádlo a hlídku tudíž nedojel.
LN: Proč se vám nezdařil v rozhodujících chvílích eskymácký obrat?
Okamžiky pod vodou si nevybavuju úplně přesně, vím jen, že mě voda mlela přes kameny. Měla jsem pocit, že pádlo prakticky nedržím, že jsem někde zašprajcnutá. Využila jsem proto prvního okamžiku, kdy se dalo z lodi vylézt.
LN: Nenapadlo vás, že se můžete utopit?
Nevím, co mě napadlo. Nejdřív asi, že závod je v háji. O život jsem se ale nebála.
</TEXT>
<HEADING>
LN: Jak moc jste se potloukla?
</HEADING>
<TEXT>
Pod vodou jsem se nabalila na palubu lodi, abych moc netrčela dolů. Přesto jsem cítila, jak kameny odírají na zádech plovací vestu, odřenou mám i helmu. Kdyby mi ale šutry skákaly rovnou po páteři, všechno by dopadlo asi trochu jinak...
LN: Zažité pravidlo mluví o tom, že když se někomu stane podobná nepříjemnost jako vám, měl by si trať co nejdříve znovu sjet, aby se v organismu nezakořenil strach. Vlezla jste po zmíněném karambolu do kajaku?
Chuť svézt se v Bourgu mě nepřešla, naopak. V den, kdy jsem se zvrhla, jsem ale už vůbec neměla pomyšlení na ježdění. Zážitek navíc nebyl tak traumatizující, aby se ve mně vytvořil blok.
LN: O den později jste se na závod hlídek dívala pouze ze břehu. Nezávodila jste kvůli nechuti posadit se znovu do kajaku, anebo proto, že jste se nenominovala?
Pravidla byla jasně určená - hlídku pojedou první tři kajakářky. Měla jsem ale i mírně pošramocenou sebedůvěru a nejspíš bych si start stejně rozmýšlela.
LN: Napadlo vás, že vám karambol z Bourgu St. Maurice do jisté míry i může pomoci? Lidé už ve vás možná nebudou vidět fabriku na vítězství...
Možná si právě teď lidi uvědomí, že ve vodním slalomu skutečně není dopředu nic jisté.
LN: Krátce poté, co vás z peřejí záchranář vytáhl, jste prý novinářům zakázala otázku, jestli budete dál závodit. To vás zmíněný dotaz už tak rozčiluje?
Čekala jsem, že se pokusí zneužít okamžiku plného emocí a zeptají se, jestli skončím. Když se ke mně blížili, řekla jsem jim proto, že nejsem ochotná se o budoucnosti bavit.
</TEXT>
<HEADING>
LN: Teď už ano?
</HEADING>
<TEXT>
Co bude dál, v tuhle chvíli fakt nevím. Možná se svezu za necelé dva týdny na mistrovství republiky v Želivi, není vyloučené ani mistrovství světa v Augsburgu v příštím roce. Rozhodně nemám nechuť vzít pádlo do ruky. Na druhou stranu cítím dost silné psychické opotřebování a možná si řeknu, že už nemám zapotřebí dělat ze sebe médiím obětního beránka.
Co bude dál, v tuhle chvíli fakt nevím. Možná se svezu za necelé dva týdny na mistrovství republiky v Želivi, není vyloučené ani mistrovství světa v Augsburgu v příštím roce. Rozhodně nemám nechuť vzít pádlo do ruky. Na druhou stranu cítím dost silné psychické opotřebování a možná si řeknu, že už nemám zapotřebí dělat ze sebe médiím obětního beránka.
</TEXT>
</DOC>
<DOC>
<DOCID>LN-20020827116</DOCID>
<DOCNO>LN-20020827116</DOCNO>
<DATE>08/27/02</DATE>
<GEOGRAPHY>PRAHA</GEOGRAPHY>
<TEXT>
Přestože hladina většiny českých řek v těchto dnech vytrvale klesá, území České republiky opět hrozí deště. Na dnešní odpoledne totiž meteorologové předpovídají intenzivní bouřky. Ty by mohly být ojediněle doprovázeny i krupobitím a přívalovými dešti. Celé středoevropské oblasti zároveň hrozí silný vítr, který by mohl místy dosahovat rychlosti až sedmdesát kilometrů v hodině. Při bouřkách by mohlo napršet dvacet až čtyřicet milimetrů vody na metr čtvereční. Takové množství srážek může za nynější situace, kdy mnohá povodí jsou ještě nasycena vodou, způsobit kolísání hladin a v krajním případě i krátkodobé rozvodnění českých řek. Současná tropická vedra s teplotami na hranici 30 stupňů sice neustanou, ale přeháňky s bouřkami budou podle názorů meteorologů pokračovat i v dalších dnech.
</TEXT>
</DOC>
<DOC>
<DOCID>LN-20020827117</DOCID>
<DOCNO>LN-20020827117</DOCNO>
<DATE>08/27/02</DATE>
<TITLE>
* Celkem bylo záplavami zasaženo 43 okresů. Voda zcela zatopila 99 obcí, v nichž žije celkem 263 tisíc obyvatel.
</TITLE>
<TEXT>
* Částečně zatopeno bylo 347 obcí, v nichž žije celkem 1,3 milionu obyvatel.
* Do kontaktu s povodní se dostalo 15,6 procenta obyvatel České republiky.
* O život přišlo 16 lidí.
* Odhad celkové škody se pohybuje v rozmezí 60 až 90 miliard korun.
* Škody v průmyslové oblasti jsou odhadovány na osm miliard korun ( 5,5 miliardy škod napáchala voda, 2,5 miliardy představuje výpadek výroby). Opravy silnic, železnic a vodních cest si vyžádají sedm miliard korun, zemědělství přijdou povodně na 4 miliardy, na výši 2,3 miliardy jsou předběžně stanoveny škody na kulturních památkách.
* Záplavy poškodily na území republiky celkem 77 čistíren odpadních vod. V postiženém území byla vyřazena z provozu třetina významných čističek.
* Pojišťovny zatím předpokládají, že jejich klientům vznikla škoda o celkové výši téměř 20 miliard korun.
* Na záchranné práce bylo nasazeno celkem 27 tisíc záchranářů.
* Během povodní bylo evakuováno asi 220 tisíc lidí.
* Policie zatím eviduje kolem 15 případů rabování (jde pouze o odhad, protože rabování samo o sobě není trestným činem). Za rabování byla zatím odsouzena jedna cizinka.
* Policie vyšetřuje několik případů, v nichž existuje podezření, že někdo ze zodpovědných pracovníků zanedbal při záplavách své povinnosti (jde o otazníky nad zatopením pražského metra, havárie v chemičce Spolana Neratovice nebo nad přesností informací nad stavem vody, které byly poskytnuty obyvatelstvu).
</TEXT>
</DOC>
<DOC>
<DOCID>LN-20020827118</DOCID>
<DOCNO>LN-20020827118</DOCNO>
<DATE>08/27/02</DATE>
<TEXT>
Japonská užovka je jedním z exponátů, o kterých se v těchto dnech učí v tradiční letní škole mladých biologů v Ostravě. Poslední týden prázdnin zde tráví na šedesát dětí. Hadi pocházejí z ostravské zoologické zahrady z lesního areálu Stromovka.
</TEXT>
</DOC>
<DOC>
<DOCID>LN-20020827119</DOCID>
<DOCNO>LN-20020827119</DOCNO>
<DATE>08/27/02</DATE>
<GEOGRAPHY>MADRID</GEOGRAPHY>
<TEXT>
Prudké bouře, které způsobily záplavy a narušily silniční dopravu, včera zasáhly sever Španělska i jeho středomořské pobřeží. Silný déšť a vichr nabývající chvílemi podoby minitornáda v noci na včerejšek udeřily na francouzské Azurové pobřeží. Při bouři na moři zahynul v neděli u Mallorky (španělské Baleárské ostrovy) rybář. Španělská civilní ochrana vyhlásila v neděli večer stav nouze v 11 oblastech na severu země a na jejím středomořském pobřeží.
</TEXT>
</DOC>
<DOC>
<DOCID>LN-20020827120</DOCID>
<DOCNO>LN-20020827120</DOCNO>
<DATE>08/27/02</DATE>
<GEOGRAPHY>MALMÖ</GEOGRAPHY>
<TEXT>
Velké překvapení potkalo v neděli odpoledne piloty Skandinávských aerolinií (SAS) letící na vnitrostátní lince do jihošvédského Kristianstadu. Ve chvíli, kdy se jejich letoun s cestujícími již chystal přistát, se ukázalo, že v letištní věži chybí řídící letového provozu. Dotyčný letový dispečer prý nepřišel do práce proto, že se ještě nevrátil z dovolené. Letoun tedy musel asi půl hodiny kroužit ve vzduchu nad jižním Švédskem a pak mohl se zpožděním konečně přistát nedaleko na jiném letišti s narychlo povolaným náhradním dispečerem. Podle vysvětlení letiště v Kristianstadu pro deník Kvällsposten došlo na dotyčné řídící věži "k malé chybě při plánování služeb". Podle cestujících na palubě letadla nenastala panika.
</TEXT>
</DOC>
<DOC>
<DOCID>LN-20020827121</DOCID>
<DOCNO>LN-20020827121</DOCNO>
<DATE>08/27/02</DATE>
<TEXT>
BUENOS AIRES - Řádění fanoušků při fotbalové lize v Argentině donutilo pořadatele přerušit dva zápasy. Utkání mezi Bafieldem a Lanusem bylo zastaveno dokonce dvakrát a nakonec se vůbec nedohrálo. Fanoušci Lanusu se totiž začali prát v ochozech s policisty, kteří se jim snažili sebrat obrovský plakát, jenž je na stadionu zakázán. Podle zpráv z Argentiny policisté zadrželi 24 osob a jednoho muže zasáhl gumový projektil do oka. "Rány padaly ze všech stran, létaly projektily, byl to zmatek," vylíčil situaci místopředseda hostujícího klubu Nicolas Russo. Policisté museli zasahovat také na utkání mezi Estudiantes a River Plate. Když v poločase prohrávali domácí už 0:5, jejich příznivcům došla trpělivost a chtěli se přes plot dostat na trávník. Zastavily je rovněž až gumové projektily a zatčeno bylo přes dvacet lidí. Zápas se nicméně dohrál a River Plate přidalo ještě jeden gól. Výtržnosti v Argentině provázejí tamní fotbal téměř pravidelně
</TEXT>
</DOC>
</CZE>