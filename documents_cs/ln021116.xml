<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021116001</DOCID>
<DOCNO>LN-20021116001</DOCNO>
<DATE>11/16/02</DATE>
<TITLE>
Běloruský diktátor nedostane české vízum na summit NATO
</TITLE>
<GEOGRAPHY>PRAHA</GEOGRAPHY>
<TEXT>
Válka evropské a běloruské diplomacie vyvrcholila včera v Praze. Česko se totiž definitivně rozhodlo nepovolit příjezd běloruského diktátora Alexandra Lukašenka na pražský summit NATO. Ministr zahraničí a vicepremiér Cyril Svoboda včera prohlásil, že neudělí Lukašenkovi vstupní víza. Povolí pouze příjezd běloruské delegace. Izolaci Lukašenkova režimu chystá i Evropská unie. Její ministři zahraničí o tom budou jednat v úterý. "Rozhodnutí je takové, jaké se dalo očekávat. To znamená, že pokyn našemu chargé d'affaires v Minsku je nedat vízum prezidentu Lukašenkovi," řekl vicepremiér Svoboda.
</TEXT>
<HEADING>
Běloruský velvyslanec byl povolán z Prahy do Minska
</HEADING>
<TEXT>
Bělorusko okamžitě povolalo svého velvyslance z Prahy do Minska na konzultace. Mluvčí běloruského ministra zahraničí zároveň sdělil, že Lukašenko nepojede do Prahy, ale do Kyrgyzstánu. Tato návštěva prý byla naplánována již dříve. Ministr Svoboda očekává "odvetné akce". "Nějaké reakce přijdou a nějakou cenu budeme muset zaplatit. Neočekávám ale potíže, které by výrazně poškodily českou pověst a ekonomiku," reagoval Svoboda na dřívější výhrůžky Minska. Bělorusové pohrozili, že zastaví obchod s ČR a přeruší diplomatické styky. Lukašenko navíc prohlásil, že Bělorusko přestane hlídat hranice. Evropu by tak zaplavili uprchlíci a drogy. Včerejšímu prohlášení Cyrila Svobody předcházely konzultace s centrálou NATO. Češi čekali, zda se diplomatům aliance podaří přesvědčit Lukašenka, aby od plánu navštívit Prahu upustil. Diktátor však nereagoval ani na dopis generálního tajemníka NATO George Robertsona. Aliance nevydala žádné doporučení, jak o vízech pro Lukašenka rozhodnout. "Čekali jsme na jasný signál z aliance neudělovat vízum Lukašenkovi a tento signál bohužel dodneška nepřišel, takže šlo o samostatné rozhodnutí české vlády a ministra zahraničí," uvedl mluvčí ministerstva zahraničí Karel Borůvka.
Důvody, proč Praha odmítla vpustit Lukašenka. jsou podle Cyrila Svobody tři. Lukašenkovy výhrůžky k nim ale nepatří. "Důvod číslo jedna: Jsme přesvědčeni, že Bělorusko nechrání a nerespektuje základní lidská práva a svobody. Toto je jedna ze základních hodnot, na kterých je euroatlantické společenství založeno," prohlásil Cyril Svoboda. "Není možné demonstrovat nějaký odpor pouze tím, že odejdeme ze sálu, když mluví ten či onen politik," dodal. Druhým důvodem je skutečnost, že Lukašenko požadoval speciální zacházení a speciální ochranu, což by bylo nad možnosti hostitelů. Za třetí ministr Svoboda nesouhlasí s tím, aby běloruský prezident využíval své návštěvy "k legitimizaci svého postavení v Bělorusku". Vicepremiér zároveň ubezpečil, že české rozhodnutí není zaměřeno proti Bělorusům, nýbrž proti osobě Alexandra Lukašenka. Podobná stanoviska jako česká vláda zastává i Brusel. Evropská unie se chce příští úterý dohodnout o zákazu udělování víz běloruskému prezidentovi Alexandru Lukašenkovi a několika desítkám představitelů jeho režimu. Podle zdroje ČTK se má zákaz týkat 52 osob, vesměs členů vlády, šéfů dalších centrálních úřadů, špiček soudního systému, členů prezidentova sekretariátu, ředitele státní televize a podobně. Jiný diplomat členské země ovšem mluvil pouze o "20 až 30 osobách". Rozhodování Brusel urychlil mimo jiné kvůli dilematu České republiky, zda udělit, či neudělit Lukašenkovi víza na summit Euroatlantické rady partnerství, který se v Praze sejde za týden v rámci vrcholné schůzky aliance. Očekávaný zákaz EU je vykládán jako důkaz propojení mezi Evropskou unií a Severoatlantickou aliancí a také jako úspěch české diplomacie. Rozhodnutí Prahy uvítala běloruská opozice. "Plně navazuje na konflikt nynějšího běloruského vedení s civilizovaným světem," řekl ČTK místopředseda Sjednocené občanské strany Sergej Alfer. Zároveň řekl, že ze všech hrozeb, které vůči České republice v poslední době vznesl Lukašenko, jsou reálné pouze sankce vůči českým diplomatickým představitelům v Bělorusku. Ministr Svoboda ovšem včera prohlásil, že takové sankce by jen prokázaly, že česká vláda učinila správné rozhodnutí.
</TEXT>
</DOC>
<DOC>
<DOCID>LN-20021116002</DOCID>
<DOCNO>LN-20021116002</DOCNO>
<DATE>11/16/02</DATE>
<TITLE>
První nemocnice budou bez léků již začátkem příštího týdne. Dodavatelé přeruší přísun zboží těm nemocnicím, které jim dluží nejvíc.
</TITLE>
<GEOGRAPHY>PRAHA</GEOGRAPHY>
<TEXT>
Některé české nemocnice budou po neděli marně očekávat pravidelný přísun léčiv od svých největších dodavatelů. Rokycanské a valašskomeziříčské nemocnici reálně hrozí, že nedostanou vůbec žádné zboží. Dalším minimálně dvěma, kroměřížské a strakonické, hrozí, že jejich dodávky budou dramaticky omezeny. Dodavatelské firmy sdružené v Asociaci velkodistributorů léčiv (AVEL) se rozhodly splnit svou pohrůžku. Dočasně pozastaví své dodávky nemocnicím, které jim nejvíce za léky dluží. Je to reakce na další z řady jednání s ministryní zdravotnictví Marií Součkovou, které proběhlo ve čtvrtek večer. Součková při něm slíbila, že zajistí na úhradu dluhů 60 milionů korun ze státní pokladny. Představitelé AVEL to však nepovažují za dostatečnou záruku toho, že dostanou zpět všechny své peníze. "Z telefonických konzultací s našimi členy vyplynulo, že jednoznačně nejhorší situace s pohledávkami za léčiva je u nemocnic v Rokycanech a Valašském Meziříčí. Na tom se shodli všichni. Jsou i další nemocnice, například Kroměříž a Strakonice, kam se rozhodli ze stejných důvodů přestat dodávat jeden či dva největší dodavatelé," uvedl včera vpodvečer ředitel AVEL Pavel Suchý. Kolika nemocnic celkem se bude embargo týkat, vypočítat nedokázal. Tři desítky okresních nemocnic dluží různou měrou firmám sdruženým v AVEL 320 milionů korun. Ředitele dvou nejvíce postižených zařízení zpráva o přerušení dodávek léků zaskočila. Milana Leckéšiho z Valašského Meziříčí o to víc, že jde o nemocnici spravovanou městem. Hrozba AVEL se přitom měla týkat pouze okresních nemocnic, protože od 1. ledna přecházejí pod kraje. Pak nebude jasné, kdo za ně dluhy zaplatí.
"Je to pro nás překvapení. Stále zůstáváme městskou nemocnicí a není důvod k obavám, že by dluh neměl být uhrazen. Ještě ve středu jsme s naším distributorem léků jednali a o zastavení dodávek nepadlo slovo," uvedl Milan Leckéši. Vedení nemocnice začalo urychleně připravovat krizový plán, jak případný výpadek dodávek překlenout. "Konkrétnější informace zatím neprozradím. Nemám ani v ruce oficiální vyjádření distributora, že k tomu skutečně dojde," řekl Leckéši. Podle Pavla Suchého z AVEL ale nehraje roli, kdo je zřizovatelem nemocnice. "Město za tyto pohledávky dlouhodobě neplatí. Jde o staré dluhy, které ochromují ekonomiku našich firem nejvíce," podotkl Suchý. Také ředitel rokycanské nemocnice Miroslav Duchek si postěžoval, že tento týden s distributory jednal a nic podobnému kroku nenasvědčovalo. "Dluh máme, to je pravda, ale snažili jsme se s ředitelem distribuční firmy hledat řešení, jak ho uhradit formou splátkového kalendáře. Jejich dnešní oznámení nás trochu zaskočilo," konstatoval Duchek. Podle Duchka nevznikl problém ze dne na den. Špatná hospodářská situace nemocnice se kumulovala několik let a výrazně k ní přispěl i krach několika zdravotních pojišťoven a rozhodnutí vlády o opakovaném zvyšování platů zdravotníků, na které nemocnice nedostala dost peněz. Ačkoli se rokycanská nemocnice ocitne bez pravidelných dodávek zboží, ředitel tvrdí, že by se krize pacientů dotknout neměla. "Na několik dnů máme zásoby a také příslib distributora, že pokud nějaký přípravek dojde, dodá nám do hodiny potřebné množství, pokud mu za zboží hotově zaplatíme. A těch zhruba 100 tisíc korun, které by na to byly potřeba, k dispozici máme," snažil se uklidnit veřejnost Duchek. Ministerstvo zdravotnictví na vyhrocení situace zareagovalo opakováním čtvrteční nabídky na jednorázovou dotaci. Celkové vyřešení dluhů okresních nemocnic podle mluvčího Maria Böhmeho nespadá do kompetence tohoto resortu. Záruky, které AVEL požaduje, může dát pouze ministerstvo financí. O vyřešení krize bude ve středu jednat i mimořádné zasedání rady Asociace českých a moravských nemocnic, která sdružuje menší, tedy i okresní zařízení. Podle jejího předsedy Tomáše Jedličky asociace nemá právní subjektivitu ani možnost ekonomicky svým členům pomoci, není ani nátlakovou organizací, ale bude se snažit zprostředkovat jednání s velkodistributory, které by situaci pomohlo uklidnit. "Domníváme se, že zadluženost nemocnic musí řešit ti, kteří jsou za jejich ztrátu zodpovědní. Okresní úřady nerozhodly o navýšení mezd. To rozhodla vláda. Měl by to tedy být stát, kdo za splacení pohledávek převezme odpovědnost," uvedl Jedlička.
</TEXT>
<HEADING>
Fakultní nemocnice
</HEADING>
<TEXT>
* šest z jedenácti fakultních nemocnic řízených přímo ministerstvem zdravotnictví dluží za léky přes 360 milionů korun * za tyto dluhy se ministerstvo zaručilo, splaceny budou do konce dubna 2003 * distributoři souhlasí
Okresní nemocnice
* zhruba 30 nemocnic řízených okresními úřady dluží distributorům léků 320 milionů korun
* ministryně Součková slíbila jednorázově uhradit 60 milionů, zbytek přejde po zrušení okresů na kraje, které se převzetí dluhů brání
</TEXT>
<HEADING>
* distributoři nesouhlasí, nemají záruky návratnosti
</HEADING>
<TEXT>
* na protest proti liknavému postupu vlády přestanou od počátku týdne firmy dodávat největším dlužníkům zboží, zatím padla jména nemocnic v Rokycanech, Valašském Meziříčí, Kroměříži a Strakonicích
* na protest proti liknavému postupu vlády přestanou od počátku týdne firmy dodávat největším dlužníkům zboží, zatím padla jména nemocnic v Rokycanech, Valašském Meziříčí, Kroměříži a Strakonicích
</TEXT>
</DOC>
<DOC>
<DOCID>LN-20021116003</DOCID>
<DOCNO>LN-20021116003</DOCNO>
<DATE>11/16/02</DATE>
<TITLE>
Při pozorování dost okázalých policejních příprav na summit představitelů států NATO se mi vybavuje jedna výmluvná scéna. Bylo to v den ustavení OF, tedy druhý den po 17. listopadu, vedli mě dva uniformovaní policisté do antonu a v jednom domě nad mou hlavou se otevřelo okno a vyhlédla starší žena. Aby si nemyslela, že jsem snad zadržená prostitutka, řekla jsem, "měli jsme schůzku Masarykovy společnosti, a takhle jsem dopadla." "Dobře vám tak," řekla ta žena. Vyslovila v Čechách většinovou větu k dané situaci, za daných pořádků. Protože čeho si nejvíc vážíme? Přece klidu. Pohodičky. Jeden důstojník StB dokonce říkal, jsme přece všichni Češi, tak se nebraňte, paní Kantůrková. Nepřipomínám tu dobu ráda, netěžím z ní, je mi cizí a překonaná, připomenout ji ale musím, protože dvě okolnosti z tehdy na dnes vytrvale přecházejí.
</TITLE>
<TEXT>
Předně je to právě ona nechuť většinového občana k hlasitým oponentům režimu, protože ti vnášejí do poměrů neklid, nejistotu a nežádoucí možnost srážek a konfliktů. Za druhé podobnost mocenských nástrojů, ať se utvářejí za kapitalismu, nebo za socialismu, za vlády konzervativní, levicové nebo koaliční. Demokratický systém má proti předchozímu jednu úžasnou přednost: vše se děje veřejně, za plné svobody médií. Co by si netroufla zveřejnit veřejnoprávní televize, to natočí Nova, co neokomentuje Právo, to přišpendlí ostrým perem Dnes. Takže jsem například s úžasem zírala na televizní záběry zobrazující, jak se div ne pancíři chránění policisté cvičí tlouci vzdorné civilisty. A mohli jsme si vyslechnout ministra vnitra, že tato okázalá příprava pořádkových sil se děje také v zájmu obyvatel, nejen vzácných návštěvníků. A jak si tak promítám možnosti našeho veřejného smýšlení, nepochybuji, že ona paní z otevřeného okna, jestli se dívala se mnou, či mnozí kibicové v hospodách anebo i Pražané, utíkající před hrůzami summitu do teplých krajů, náročné přípravy oceňují. Máme však zaručenu i svobodu shromažďovací a svobodu projevu, ta je však - soudíme-li podle zpráv svobodného tisku - už ne tak jistá. Nechci předem možnou srážku násilí občanského a státního ani přivolávat, ani posuzovat. Jen ve mně roste obava, zda budu moci během summitu a po něm toto státní násilí ještě vřadit do demokratického systému. Možné rány obuškem. Možný štěkot psů. Možné ledové sprchy vodních děl. Jistěže odmítám rozbíjení výloh a jiné podobné excesy demonstrantů. Jistěže bych s nimi nešla házet kamením. Dokonce bych se ani nesnažila obejít policejní kordon. Jejich hesla bych ale poslouchala i četla. V tom asi je rozdíl mezi obyčejným občanem majícím smysl i pro skrytý význam událostí a ministrem vnitra nebo šéfem policie.
</TEXT>
<HEADING>
Komu slouží moc?
</HEADING>
<TEXT>
Ve výjimečných chvílích národních nebo státních událostí, v dobách ohrožení nebo převratů se může stát, že většina obyvatel, nechci napsat občanů, protože ne vždy jsme občany, se cítí být spjata se svým státem. A víc: vlast se jim prolne se státní mocí. Vyprávějí o tom pamětníci první republiky, hlavně doby kolem Mnichova, zažili jsme to v srpnu roku šedesátého osmého, možná jsme cosi tomu podobného, naději, že stát, který vznikne, bude náš, prožívali na náměstích a na Letné. Výjimečnost tohoto pocitu však vždycky nakonec skončí u faktu, že s mocí se mohou solidarizovat jen někteří, ti, kterým slouží. Takže když náš stát už kolik týdnů předvádí, že se bez okázale připravovaného násilí neobejde, nemusela by to být hrozba jen demonstrantům nebo - nedejbože teroristům. Mohlo by to být varování i nám, obyčejným občanům. Aspoň já, jestli budou pořádkové síly nasazeny s rozhodností a v podobě, v jaké se na summit připravují, začnu mít problém s tím, s kým budu donucena sympatizovat. Nechci-li být jako ona starší paní v okně domu v Holešovicích. Ale neunáhlete se, ona pořádkumilovná dáma ještě není pointou tohoto článku. Tu vyslovil zdrženlivý uniformovaný příslušník, který mě vedl do antonu. Řekl, vidíte, a to máte z toho, že jste nemlčela.
Ve výjimečných chvílích národních nebo státních událostí, v dobách ohrožení nebo převratů se může stát, že většina obyvatel, nechci napsat občanů, protože ne vždy jsme občany, se cítí být spjata se svým státem. A víc: vlast se jim prolne se státní mocí. Vyprávějí o tom pamětníci první republiky, hlavně doby kolem Mnichova, zažili jsme to v srpnu roku šedesátého osmého, možná jsme cosi tomu podobného, naději, že stát, který vznikne, bude náš, prožívali na náměstích a na Letné. Výjimečnost tohoto pocitu však vždycky nakonec skončí u faktu, že s mocí se mohou solidarizovat jen někteří, ti, kterým slouží. Takže když náš stát už kolik týdnů předvádí, že se bez okázale připravovaného násilí neobejde, nemusela by to být hrozba jen demonstrantům nebo - nedejbože teroristům. Mohlo by to být varování i nám, obyčejným občanům. Aspoň já, jestli budou pořádkové síly nasazeny s rozhodností a v podobě, v jaké se na summit připravují, začnu mít problém s tím, s kým budu donucena sympatizovat. Nechci-li být jako ona starší paní v okně domu v Holešovicích. Ale neunáhlete se, ona pořádkumilovná dáma ještě není pointou tohoto článku. Tu vyslovil zdrženlivý uniformovaný příslušník, který mě vedl do antonu. Řekl, vidíte, a to máte z toho, že jste nemlčela.
</TEXT>
</DOC>
<DOC>
<DOCID>LN-20021116004</DOCID>
<DOCNO>LN-20021116004</DOCNO>
<DATE>11/16/02</DATE>
<TITLE>
PRAHA - Včera byl vynesen rozsudek nad novináři deníku Super ve věci pomluvy herečky Libuše Šafránkové. Čtyřměsíční vězení s podmíněným odkladem, v jednom případě na čtyřiadvacet měsíců, v druhém na patnáct. To jsou tresty pro bývalého fotografa zaniklého bulvárního deníku Super Jiřího Janouška a jeho švagrovou Janu Čapčuchovou. Podle soudkyně Obvodního soudu pro Prahu 4 Jany Petrákové stojí oba za lživým článkem, který před rokem vyšel v Superu. Psalo se v něm, že se herečka Libuše Šafránková léčila v psychiatrické léčebně ve Šternberku na Moravě z alkoholismu. "Možná mám v první řadě radost, že se té lži podařilo přijít na kloub, že se identifikovala, že přestala být taková zrůdná, že začala být směšná," řekla České televizi Šafránková. "Museli si být vědomi, že informace není pravdivá. Janoušek před svědky informaci telefonicky "ověřoval" u své švagrové a podával ji pak jako pravdivou," píše se v rozhodnutí soudu. Čapčuchová se pro změnu podepsala pod potvrzení o pravdivosti informace. Vydávala se při tom za zdravotní sestru protialkoholické léčebny, ač to není pravda. Čapčuchová se už v září přiznala, že informaci zaslechla v kadeřnictví.
</TITLE>
<TEXT>
Čapčuchová tvrdila, že informaci Janouškovi sdělila jen jako neověřený klep. Tuto verzi však podle soudkyně vyvrací její podpis pod prohlášením o pravdivosti zprávy. I Janoušek se hájil, že o údajném léčení Šafránkové v redakci mluvil jen nevážně a když se dozvěděl, že kolegové chystají článek, snažil se tomu prý zabránit. Bývalý šéfredaktor Superu Petr Štěpánek a redaktoři Věra Janoutová a Dalibor Mácha, kteří jsou pod článkem Tři skleničky pro Popelku podepsáni, však tvrdili opak: Janoušek byl v den, kdy se článek připravoval do tisku, v redakci a před jejich zraky komusi telefonoval a informaci ještě jednou "prověřoval". Včerejší vynesení rozsudku se odehrálo bez účasti hlavních aktérů. Šafránková a Josef Abrhám - kteří jinak celý proces osobně sledovali - měli natáčecí den. Janoušek a Čapčuchová se omluvili a místo nich se dostavil jen jejich advokát. Zmocněnec hereckého manželského páru Jiří Nykodým LN sdělil, že jeho klientům od začátku nešlo o potrestání, ale o uznání viny. "Podstata je v tom, že došlo k odsouzení pochybného jednání, které mělo pro mé klienty drastický dopad," dodal Nykodým. Podle jeho názoru ale měli být spolu s Janouškem a Čapčuchovou stíháni ještě šéfredaktor a oba redaktoři. K tomu Petráková uvedla jen tolik, že "obžaloba se týkala pouze Janouška a Čapčuchové, takže soudu nepřísluší to komentovat". Podle zákona může soud rozhodovat o vině jen u těch osob, které státní zastupitelství uvede v obžalobě. Státní zástupkyně Zoja Bayerová se nechtěla k případu příliš vyjadřovat. Na otázku, proč se obžaloba netýkala i autorů článku, odpověděla, že šla "cestou menšího odporu". Za nepravdivými údaji v inkriminovaném textu přitom prokazatelně nestáli jen obžalovaní. Například redaktorka Janoutová se přiznala, že z jejího pera pochází ta část, v níž je jako příčina domnělého alkoholismu Šafránkové uveden údajný neutěšený stav v rodině - Abrhám prý žárlí a profesně ji omezuje. Oba herci tuto spekulaci odmítli jako naprostý nesmysl. Janoutová však trvala na tom, že jí to sdělil jistý herec, jehož jméno odmítla soudu prozradit, takže původ informace nelze ověřit. Rozsudek ještě není pravomocný, Janoušek i Čapčuchová se proti němu mohou odvolat.
</TEXT>
</DOC>
<DOC>
<DOCID>LN-20021116005</DOCID>
<DOCNO>LN-20021116005</DOCNO>
<DATE>11/16/02</DATE>
<TEXT>
Běloruský autokrat Lukašenko nedostane vízum k cestě do Prahy. Tento krok Černínského paláce prosazuje morální rozměr v zahraniční politice a nejspíš přinese ztráty českým podnikatelům. Jejich investice v Bělorusku se mají stát další obětí Lukašenkovy zuřivé politiky. Přesto je to z dlouhodobého hlediska krok správný - každá diktatura potlačující občanská práva destabilizuje již samou existencí i okolní region. Rozhodnutí Prahy by bylo možné jen přivítat. Kdyby ho však neprovázel takový chaos. Vládní stroj zaskřípal i těsně před včerejším Svobodovým vystoupením. Premiér Špidla mu po telefonu četl levity - prý měl počkat na rozhodnutí EU, za něž by se Praha mohla schovat. Místo povýšení mezi spolutvůrce morálněpolitického klimatu, o něž se, možná neobratně, pokoušel Svoboda, se česká diplomacie nebezpečně přiblížila špidlomacii. Neriskovat, kráčet uvnitř houfu, kam dopadne méně nepřátelských kulek. Svoboda se může naučit větší obratnosti, premiér už svůj přístup nejspíš nezmění.
</TEXT>
</DOC>
<DOC>
<DOCID>LN-20021116006</DOCID>
<DOCNO>LN-20021116006</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
České dráhy od poloviny prosince sníží ceny. Například zákazníci na krátkých tratích - do 10 kilometrů - ušetří na jízdném korunu. Zpáteční jízdenky pak zlevní ještě o další korunu. "Na těchto trasách jsme zaznamenali nejvyšší úbytek cestujících," řekl tiskový mluvčí drah Petr Šťáhlavský. Zlevní i jízdenky na delších tratích. "Cena pro cestující se například na trati Praha - Ostrava sníží přibližně o čtyřicet korun," vypočítal generální ředitel Českých drah Dalibor Zelený. Dráhy připravují také další zlevnění pro pravidelné cestující. "Větší slevy se budou týkat například měsíčních jízdenek pro lidi, kteří vlakem pravidelně dojíždějí do práce nebo do školy," řekl Šťáhlavský. Také zakoupení takzvané kilometrické banky bude znamenat další úsporu. Její držitel totiž nebude muset platit příplatky pro vlaky EuroCity a InterCity.
</TEXT>
</DOC>
<DOC>
<DOCID>LN-20021116007</DOCID>
<DOCNO>LN-20021116007</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Téměř polovina veřejnosti, 49 procent, hodnotí nadcházející zasedání NATO v Praze kriticky. Kladný postoj k summitu zaujalo 37 procent lidí a 14 procent nedokázalo věc posoudit. Vyplynulo to z říjnového průzkumu Centra pro výzkum veřejného mínění (CVVM). Zasedání Mezinárodního měnového fondu před dvěma lety hodnotilo příznivě rovněž 37 procent a negativně 32 procent lidí. Výsledky se odlišují od říjnového průzkumu TNS Factum, podle něhož konání summitu vítá více než čtvrtina lidí a stejný je také podíl těch, jimž vadí. Polovina Pražanů ale uvedla, že "je jim to jedno". Podle CVVM se v případě výtržností a násilností při summitu přiklání k tvrdému policejnímu zásahu 37 procent respondentů. O 17 procent lidí více je pro rozvážný a přiměřený zákrok, čtyři procenta jsou proti jakémukoli zásahu a pět procent neví.
</TEXT>
</DOC>
<DOC>
<DOCID>LN-20021116008</DOCID>
<DOCNO>LN-20021116008</DOCNO>
<DATE>11/16/02</DATE>
<GEOGRAPHY>LONDÝN/PRAHA</GEOGRAPHY>
<TEXT>
Británie z preventivních důvodů pozastavila dovoz a používání české vakcíny proti příušnicím Pavivac, kterou vyrábí pražská firma Sevapharma, a. s. Ředitel exportu Sevapharmy však sdělil, že vakcína je naprosto bezpečná. Pochybnosti o látce nevyjádřil ani pražský šéfhygienik Vladimír Polanecký. Mluvčí britské Agentury pro kontrolu léčiv (MCA) včera řekl, že její poradní vědecký orgán nemá dostatek informací, aby mohl zaručit bezpečnost vakcíny. Pochybnosti o tom, jak je Pavivac vyráběn, testován a skladován, vzneslo britské ministerstvo zdravotnictví, které si také vyžádalo posudek. "Vakcína je naprosto bezpečná, je tady u nás řádně registrovaná, používaná na několika generacích dětí," řekl ředitel exportu Sevapharmy Miroslav Reinhardt. Podle něho Británie pozastavila dovoz a požaduje doplňující informace.
</TEXT>
</DOC>
<DOC>
<DOCID>LN-20021116009</DOCID>
<DOCNO>LN-20021116009</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Ke sporu s ministerstvem školství kvůli dluhu za počítače nemuselo podle zástupců generálního dodavatele projektu Internet do škol vůbec dojít, kdyby se resort postavil ke svým závazkům zodpovědně. Ministerstvo konsorciu AutoCont On Line přitom dluží přes 640 milionů korun. "Situace se nemusela vyhrotit, kdyby ministerstvo plnilo své závazky podle platných smluv nebo kdyby o nich alespoň jednalo a písemně se k problému vyjádřilo," řekl ředitel AutoContu Vlastimil Palata. I přesto podle něj nejsou projekt ani konsorcium jako takové kvůli nesplaceným dluhům ohroženy. "Školy o své počítače nepřijdou. Není naším cílem odvážet počítače, ale vybudovanou infrastrukturu naopak dlouhodobě provozovat," uvedl Palata. Mluvčí ministerstva Hana Vítková kritiku AutoContu odmítá. "To, že peníze nejsou, není vinou současného vedení, ale minulého. Komunikace nebyla sabotovaná jednou stranou. Chyby v ní možná byly, věřím, že už jsou odstraněny," sdělila.
</TEXT>
</DOC>
<DOC>
<DOCID>LN-20021116010</DOCID>
<DOCNO>LN-20021116010</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Senát má od včerejška pět klubů místo čtyř. Poprvé v jeho historii vznikl klub Nezávislí. Založili jej tři noví senátoři spolu s Jitkou Seitlovou (za hnutí Nezávislí) a Helenou Rögnerovou (za KDU-ČSL), která je předsedkyní frakce. Z nových senátorů jsou členy klubu starostové Josef Zoser z Hnutí nezávislých za harmonický rozvoj obcí a měst, Václava Domšová a Josef Novotný, kteří byli kandidáty Sdružení nezávislých. Početně nejmenší senátorský klub nemá příliš velké ambice, pokud jde o obsazování funkcí v Senátu. "Domníváme se, že by bylo možné, abychom měli předsedu jednoho výboru nebo jedné komise, ale je to věc vstřícnosti těch ostatních," řekla Seitlová.
</TEXT>
</DOC>
<DOC>
<DOCID>LN-20021116011</DOCID>
<DOCNO>LN-20021116011</DOCNO>
<DATE>11/16/02</DATE>
<TITLE>
Dopravní letadla na pravidelných linkách musí mít při přeletu ČR na palubě bezpečnostní doprovod
</TITLE>
<TEXT>
Na tři zóny bude v době summitu NATO rozdělen vzdušný prostor ČR. Platit v nich budou speciální pravidla.
PRAHA - V době konání summitu NATO se zpřísní podmínky leteckého provozu nad Českou republikou. Ve třech různě velkých zónách tak budou od úterý do soboty příštího týdne pro letouny platit speciální podmínky. Materiál, který vyjmenovává všechny požadavky a omezení, je dostupný na internetových stránkách ministerstva dopravy. Úplný zákaz létání postihne sportovní letce. "Letecké veřejnosti se omlouváme za omezení, ale považujeme to za nejlepší řešení dané situace," uvedl ředitel odboru civilního letectví ministerstva dopravy Josef Turecký. Všechny letce vyzval k pozornému sledování oficiálních zpráv. "Všichni uživatelé vzdušného prostoru by měli neustále sledovat Leteckou informační službu," zdůraznil. Dvacet kilometrů v průměru měří zóna nazvaná Summit 1. Ta pokrývá oblasti, kde se budou delegáti summitu NATO nacházet nejčastěji. Nad tímto prostorem budou moci přelétat jen policejní letadla, lety záchranné služby, vojenská letadla z letiště Praha-Kbely a české či americké stíhačky při zákroku proti případnému narušiteli.
</TEXT>
<HEADING>
ČSA se opatření nedotknou
</HEADING>
<TEXT>
Američané pro střežení summitu poskytnou letouny F-15 a F-16. Ty začnou pomáhat s nepřetržitým střežením českého vzdušného prostoru od 19. listopadu. Ve vzduchu má být neustále až šest amerických stíhaček. Startovaly by ze základen v ČR, Británii, Německu a Itálii. Jejich piloti budou sice pod velením USA, zasáhnout ale budou moci pouze se souhlasem ministra obrany Jaroslava Tvrdíka nebo jím pověřeného zástupce. Při případném zásahu by však měla přednost česká vojenská letadla. Pokud by přece jen zasahovali Američané, nenesli by za následky svých činů trestní odpovědnost. Prostor Summit 2 má v průměru přes sto kilometrů a tvoří ho pomyslná kružnice okolo Prahy. Kromě letounů, které mají přístup do Summitu 1, budou moci tímto prostorem prolétat i dopravní letadla pravidelných linek, pokud budou mít na palubě bezpečnostní doprovod. Charterové lety musejí být nahlášeny dopředu. Českých aerolinií se tato opatření podle mluvčího Daniela Plovajka nedotknou. "Budeme létat podle platného letového řádu, pravidelné linky i charterové lety a bezpečnostní doprovod na palubách mít budeme," sdělil včera. Jestli doprovod bude ozbrojený, nechtěl mluvčí uvést. Pokud by se během summitu dopravní letadlo ve vzdušném prostoru ČR ocitlo ve stavu nouze, má přislíben doprovod vojenských letounů. Konečně prostor označovaný jako Summit 3 zahrnuje celé území ČR. Tam v uvedeném období nesmějí létat letadla tovární, sportovní a ultralehká, stejně jako další sportovní létající zařízení.
Rozdělení vzdušného prostoru Česka na tři bezpečnostní zóny
Praha - Summit 1
Summit 2
Summit 3
</TEXT>
</DOC>
<DOC>
<DOCID>LN-20021116012</DOCID>
<DOCNO>LN-20021116012</DOCNO>
<DATE>11/16/02</DATE>
<TEXT>
Mluvčí koalice AntiNATO Jiří Křovínek včera s maskou šéfa ODS Václava Klause na obličeji informoval v Praze novináře o chystaných protestních akcích během summitu NATO. Odpůrci politiky aliance slibují nenásilné protesty, před policií se pouze hodlají bránit.
</TEXT>
</DOC>
<DOC>
<DOCID>LN-20021116013</DOCID>
<DOCNO>LN-20021116013</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Prvně po srpnových záplavách začne v pondělí opět jezdit pražské metro po celé trase C. Cestující budou moci využít spojení podzemní drahou mezi oběma konečnými stanicemi Nádraží Holešovice - Háje. "Stanice Vltavská však zůstane i nadále mimo provoz a soupravy jí kvůli opravě eskalátorů budou pouze projíždět," informovala mluvčí dopravního podniku (DP) Michaela Kuchařová. Záplavy vyřadily z provozu celkem 25 stanic metra, přímo poškozeno jich bylo 17. Dosud byly otevřeny pouze čtyři - Smíchovské nádraží na trase B, Muzeum na lince A, Hlavní nádraží a Florenc na "céčku". Výrazně omezena stále zůstává automobilová doprava v centru Prahy. Pro vjezd do uzavřených částí hlavního města začala 4. listopadu platit nová povolení, karty typu P. Současně s nimi až do včerejška platily také karty typu D, jež magistrát vydával po srpnové povodni. Nyní lidé mohou používat jen zelené a fialové karty P. Radnici jde o to, aby těchto výjimek bylo co nejméně a aby byly lépe kontrolovatelné. Především kvůli tramvajové dopravě zůstanou v centru po půlce listopadu některé ulice uzavřeny a budou je moci používat jen držitelé karet. Uzavřen pro automobilovou dopravu zůstává Palackého most, oblast u Novotného lávky, Palachovo náměstí a Čechův most až na Malou Stranu. Nadále budou platit dopravní omezení na Malé Straně. Do uzavřených ulic mohou od poloviny listopadu jezdit bez nového povolení vozy hromadné dopravy, automobily s právem přednosti v jízdě a registrovaní taxikáři. Místní obyvatelé se do nich dostanou na parkovací karty. Nové výjimky vydává magistrát automobilům stavebních firem, které v uzavřených ulicích pracují, vozům zásobování a správcům domů. Dále mohou o kartu žádat praktičtí lékaři a lidé a firmy, které zde sídlí, avšak parkovací karty nemají.
</TEXT>
</DOC>
<DOC>
<DOCID>LN-20021116014</DOCID>
<DOCNO>LN-20021116014</DOCNO>
<DATE>11/16/02</DATE>
<TITLE>
Od úterý do pátku zůstane americký prezident George W. Bush v Praze. Odtud odletí od ruského Petrohradu.
</TITLE>
<GEOGRAPHY>WASHINGTON/PRAHA</GEOGRAPHY>
<TEXT>
Nabitý bude pražský program amerického prezidenta George W. Bushe, který se zúčastní nastávajícího summitu Severoatlantické aliance v české metropoli. Některé detaily prezidentova pobytu včera ve Washingtonu zveřejnila jeho poradkyně pro otázky národní bezpečnosti Condoleezza Riceová. Prezident se svou ženou Laurou přiletí do Prahy v úterý večer. Ve středu dopoledne jej čeká několik separátních jednaní: setká se zde s prezidentem Václavem Havlem, premiérem Vladimírem Špidlou, tureckým prezidentem Ahmetem Necdetem Sezerem, francouzským prezidentem Jacquesem Chirakem a generálním tajemníkem Severoatlantické aliance Georgem Robertsonem. Ve středu odpoledne americký prezident promluví k účastníkům Pražského atlantického studentského summitu (PASS), kterého se zúčastní studenti z 35 členských a partnerských zemí aliance. Při tomto setkání prý bude hovořit o své vizi celistvé, svobodné a mírové Evropy. Bush prý během pobytu v Praze neplánuje oficiální schůzku s německým kancléřem Gerhardem Schröderem. Podle poradkyně Riceové se ovšem předpokládá, že spolu oba politici budou neformálně mluvit při vlastním jednání summitu NATO. Riceová se včera snažila tento fakt spíše zlehčit a zdůraznit význam vzájemných vztahů. Ty se zhoršily poté, co Schröder v předvolební kampani kritizoval postup USA vůči Iráku. V pátek Bush odletí do Petrohradu, kde se setká s ruským prezidentem Vladimirem Putinem
WASHINGTON/PRAHA - Nabitý bude pražský program amerického prezidenta George W. Bushe, který se zúčastní nastávajícího summitu Severoatlantické aliance v české metropoli. Některé detaily prezidentova pobytu včera ve Washingtonu zveřejnila jeho poradkyně pro otázky národní bezpečnosti Condoleezza Riceová. Prezident se svou ženou Laurou přiletí do Prahy v úterý večer. Ve středu dopoledne jej čeká několik separátních jednaní: setká se zde s prezidentem Václavem Havlem, premiérem Vladimírem Špidlou, tureckým prezidentem Ahmetem Necdetem Sezerem, francouzským prezidentem Jacquesem Chirakem a generálním tajemníkem Severoatlantické aliance Georgem Robertsonem. Ve středu odpoledne americký prezident promluví k účastníkům Pražského atlantického studentského summitu (PASS), kterého se zúčastní studenti z 35 členských a partnerských zemí aliance. Při tomto setkání prý bude hovořit o své vizi celistvé, svobodné a mírové Evropy. Bush prý během pobytu v Praze neplánuje oficiální schůzku s německým kancléřem Gerhardem Schröderem. Podle poradkyně Riceové se ovšem předpokládá, že spolu oba politici budou neformálně mluvit při vlastním jednání summitu NATO. Riceová se včera snažila tento fakt spíše zlehčit a zdůraznit význam vzájemných vztahů. Ty se zhoršily poté, co Schröder v předvolební kampani kritizoval postup USA vůči Iráku. V pátek Bush odletí do Petrohradu, kde se setká s ruským prezidentem Vladimirem Putinem
</TEXT>
</DOC>
<DOC>
<DOCID>LN-20021116015</DOCID>
<DOCNO>LN-20021116015</DOCNO>
<DATE>11/16/02</DATE>
<TITLE>
ČR neudělila vízum běloruskému prezidentovi Lukašenkovi
</TITLE>
<TEXT>
Ministr zahraničí Cyril Svoboda včera ohlásil světu, že Česko nepustí přes hranice běloruského prezidenta Alexandra Lukašenka.
PRAHA - Je dvanáct hodin a ministr zahraničí Cyril Svoboda usedá ke guláši. K pracovnímu obědu sezval na ministerstvo zahraničí vybrané novináře. Nad kotlíkem s omáčkou a hovězím poprvé padne zmínka o tom, že ministerstvo zahraničí neudělí víza běloruskému prezidentovi Lukašenkovi a povolí vstup pouze běloruské delegaci. Textová zpráva s tímto sdělením obratem putuje do redakcí, vysílá ji Radiožurnál a přetiskuje servis ČTK. Ve 12.45 pak zazvoní ministrův mobil. Vicepremiér Svoboda se omlouvá - volá mu premiér. Zmizí z místnosti a ke guláši se už nevrátí. Za chvíli jej následuje i mluvčí ministerstva Karel Borůvka, nakonec se zvednou i novináři. Ve 13.15 totiž v Černínském paláci začíná mimořádná tisková konference ke kauze Lukašenko. Ani půl hodiny po ohlášeném začátku tiskovky není jasné, kde se Cyril Svoboda zdržuje. "Asi má problém se Špidlou. Musí vysvětlovat, proč informace s odřeknutím víza unikla do médií neoficiální cestou a objevila se v ČTK. V diplomacii to znamená velké faux pas," říká úředník ministerstva, který si nepřeje zveřejnit své jméno.
</TEXT>
<HEADING>
Volá Robertson
</HEADING>
<TEXT>
Těsně před druhou hodinou ministr dorazí mezi novináře do Zrcadlového sálu. "Nejprve se omlouvám. Přijel jsem později, protože jsme o našem rozhodnutí nejprve informovali naše partnery v Severoatlantické alianci," říká na úvod Svoboda. A vysvětluje také, že jeho krok schvaluje i premiér. "Moje rozhodnutí je samozřejmě v harmonii s předsedou vlády a samozřejmě i v konzultaci s ostatními členy vlády," nepřipouští ministr pochyby. Mluvčí ministerstva Karel Borůvka přitom ještě ve čtvrtek prohlašoval, že ministerstvo své rozhodnutí ohledně Lukašenka oznámí až po víkendu. "Nevím, jestli je podstatné, zda pan premiér o tiskové konferenci věděl. Jde o dlouho schválený krok. Nemělo smysl protahovat konečné prohlášení," řekl včera Borůvka. Cyril Svoboda také včera odmítl, že by chtěl předběhnout Evropskou unii, která se na začátku příštího týdne chystá zařadit Lukašenka na seznam nežádoucích osob. "V této věci jsme rozhodli před dvěma týdny. Z toho vyplývá, že naše rozhodnutí nebylo motivováno jakýmkoli očekávaným rozhodnutím jakéhokoli orgánu, včetně rady pro vnější vztahy Evropské unie," prohlašuje Svoboda. Uprostřed tiskové konference mu mluvčí Borůvka přinese lístek s nápisem "volá Robertson". Jde o generálního tajemníka NATO George Robertsona. "S Robertsonem se mluví často, není v tom nic zvláštního. Robertson není celá aliance," odpovídá mluvčí Borůvka na otázku, s kým vlastně Cyril Svoboda před tiskovou konferencí své rozhodnutí konzultoval. Za necelou půlhodinu tisková konference končí. Svoboda odchází za skupinkou skautů, kteří na něj čekají od 14 hodin.
První běloruský stát byl vyhlášen v roce 1918, nezávislost si ale příliš neužil. Po roce ho pohltil Sovětský stát, během druhé světové války ho zase okupovali nacisté. Samostatnosti se tak Bělorusové dočkali až v roce 1991, tím ale jejich peripetie neskončily. O tři roky později se totiž moci chopil Alexandr Lukašenko, který začal potlačovat politické a občanské svobody. Výsledkem je policejní stát, kde jsou oponenti režimu zavíráni a někteří dokonce beze stopy mizí. Autokratická vláda neprospívá ani běloruské ekonomice - kdysi jedna z nejvíce prosperujících částí SSSR se kvůli odmítání privatizace a odrazování zahraničních investorů změnila v hospodářsky upadající zemi. K tomu je ještě třeba přičíst diplomatickou izolaci, do níž Lukašenko Bělorusko dostal. V poslední době se navíc od jeho vlády začal odvracet i kdysi blízký spojenec - Moskva.
Bělorusko
</TEXT>
</DOC>
<DOC>
<DOCID>LN-20021116016</DOCID>
<DOCNO>LN-20021116016</DOCNO>
<DATE>11/16/02</DATE>
<TITLE>
Pro Alexandra Lukašenka je poslední skandál s českým vízem určitě sladkou odměnou. Zbožňuje totiž, když je středem pozornosti.
</TITLE>
<TEXT>
PRAHA (agentura Epicentrum pro LN) - Osmačtyřicetiletý prezident Běloruska je někdy nazýván posledním diktátorem Evropy. Jeho životopis je jako vystřižený z komunistické čítanky - pochází z chudé rodiny a vystudoval historii a ekonomii na pedagogickém institutu. Spíše než inteligence se ale dá u Lukašenka rozpoznat jakýsi talent - talent manipulovat s masami, lhát bez známky uzardění, vyvolávat u širokých vrstev pocit, že právě on jim rozumí. Lukašenko se ostatně ani nikdy nesnažil oslovit inteligenci. Už jako tajemník komsomolského výboru, později jako zástupce předsedy kolchozu Úderník, mluvil jazykem, který rozhodně není slyšet v posluchárnách univerzit. Vystupoval jako bojovník za práva prostého lidu, brojil proti zkorumpovanému úřednictvu a díky své schopnosti maximálně se přiblížit masám se v roce 1994 stal prvním prezidentem Běloruska v historii. Vlastně, jak s oblibou říkal, proti své vůli. Prohlašoval totiž, že jako jediný v roce 1991 hlasoval proti rozpadu SSSR. Tuto lež prosazuje tak zručně, že se doposud nikdo nepozastavil nad tím, že se hlasování vůbec nezúčastnil. Lukašenkovou hlavní zbraní je neobyčejné sebevědomí. Právě ono mu dovoluje prodlužovat si funkční období neustálými referendy či si s jejich pomocí rozšiřovat pravomoci tak, že by mu mohli závidět i diktátoři, které tak obdivuje.
</TEXT>
<HEADING>
Váží si Žirinovského
</HEADING>
<TEXT>
V roce 1995 se dokonce přiznal německým novinářům, že si váží Hitlera za jeho podíl na vytvoření silného Německa. Z novodobých vůdců si pak vybral za vzor pana Vladimíra Žirinovského, ruského ultranacionalistu. Spojuje je fakt, že oba dostávají víza do řady zemí jen zřídka. Jedno je běloruskému prezidentovi ale nutné přiznat. Je naprosto průhledný (on sám tomu říká upřímnost). Bohužel, většinou si buď skutečně myslí to, co vypouští z úst, nebo lže tak nepokrytě, že mu nevěří ani vlastní manželka. "Má rád sebe a hokej," říká o něm. Se světem si Lukašenko pokazil vztahy v roce 1998, kdy řada velvyslanců musela na jeho osobní povel opustit své rezidence v luxusní čtvrti Minska. Od té doby má běloruský prezident problémy s vízy. Ani on cestu do Běloruska zahraničním diplomatům neulehčuje. O existenci mise Organizace pro bezpečnost a spolupráci v Evropě se diskutuje už léta, a protože Lukašenko stále, jak sám tvrdí, nechápe cíle OBSE ve své zemi, nechápou ani jiné země, proč by k nim měl jezdit běloruský prezident na návštěvu. S Ruskem se snažil budovat vztahy na jiném základě. Už za vlády prezidenta Borise Jelcina se mu podařilo vytvořit cosi jako zárodek společného federativního státu. Především proto, aby se v budoucnu stal jeho vládcem. S příchodem Vladimira Putina do Kremlu však jeho naděje pohasly. Putin je stejně mladý, stejně zdravý a stejně chorobně ambiciózní jako Lukašenko. Navíc pravá část ruského politického spektra si o běloruském prezidentovi myslí své. Své domácí kritiky běloruský prezident zavírá do vězení, popřípadě je nechá mizet, a to navěky. "Lukašenkismus je směsicí fašismu, komunismu, šovinismu a latinskoamerického populismu," prohlašují o něm jeho domácí nepřátelé, kteří mají ještě možnost vůbec něco prohlašovat. Alexandr Lukašenko by mohl být postavou komickou, kdyby nesoustředil ve svých rukou moc, která mu dává možnost udržet se v čele Běloruska ještě řadu let. Na otázku, zda by mohl být zvolen na další prezidentské období, s vrozenou otevřeností odpovídá: "Nic není nemožné. Když se z různých příčin rozhodnu, že se zúčastním voleb ještě za 4 roky, půjdu jasnou a čestnou cestou: referendum, změna ústavy a volby." Není pochyb o tom, že právě tato cesta povede nejen k totální mezinárodní izolaci Běloruska, likvidaci zbytků opozice, ale i k tomu, že poslední diktátor Evropy přežije řadu svých demokratických kolegů.
V roce 1995 se dokonce přiznal německým novinářům, že si váží Hitlera za jeho podíl na vytvoření silného Německa. Z novodobých vůdců si pak vybral za vzor pana Vladimíra Žirinovského, ruského ultranacionalistu. Spojuje je fakt, že oba dostávají víza do řady zemí jen zřídka. Jedno je běloruskému prezidentovi ale nutné přiznat. Je naprosto průhledný (on sám tomu říká upřímnost). Bohužel, většinou si buď skutečně myslí to, co vypouští z úst, nebo lže tak nepokrytě, že mu nevěří ani vlastní manželka. "Má rád sebe a hokej," říká o něm. Se světem si Lukašenko pokazil vztahy v roce 1998, kdy řada velvyslanců musela na jeho osobní povel opustit své rezidence v luxusní čtvrti Minska. Od té doby má běloruský prezident problémy s vízy. Ani on cestu do Běloruska zahraničním diplomatům neulehčuje. O existenci mise Organizace pro bezpečnost a spolupráci v Evropě se diskutuje už léta, a protože Lukašenko stále, jak sám tvrdí, nechápe cíle OBSE ve své zemi, nechápou ani jiné země, proč by k nim měl jezdit běloruský prezident na návštěvu. S Ruskem se snažil budovat vztahy na jiném základě. Už za vlády prezidenta Borise Jelcina se mu podařilo vytvořit cosi jako zárodek společného federativního státu. Především proto, aby se v budoucnu stal jeho vládcem. S příchodem Vladimira Putina do Kremlu však jeho naděje pohasly. Putin je stejně mladý, stejně zdravý a stejně chorobně ambiciózní jako Lukašenko. Navíc pravá část ruského politického spektra si o běloruském prezidentovi myslí své. Své domácí kritiky běloruský prezident zavírá do vězení, popřípadě je nechá mizet, a to navěky. "Lukašenkismus je směsicí fašismu, komunismu, šovinismu a latinskoamerického populismu," prohlašují o něm jeho domácí nepřátelé, kteří mají ještě možnost vůbec něco prohlašovat. Alexandr Lukašenko by mohl být postavou komickou, kdyby nesoustředil ve svých rukou moc, která mu dává možnost udržet se v čele Běloruska ještě řadu let. Na otázku, zda by mohl být zvolen na další prezidentské období, s vrozenou otevřeností odpovídá: "Nic není nemožné. Když se z různých příčin rozhodnu, že se zúčastním voleb ještě za 4 roky, půjdu jasnou a čestnou cestou: referendum, změna ústavy a volby." Není pochyb o tom, že právě tato cesta povede nejen k totální mezinárodní izolaci Běloruska, likvidaci zbytků opozice, ale i k tomu, že poslední diktátor Evropy přežije řadu svých demokratických kolegů.
</TEXT>
</DOC>
<DOC>
<DOCID>LN-20021116017</DOCID>
<DOCNO>LN-20021116017</DOCNO>
<DATE>11/16/02</DATE>
<TITLE>
KAŽDÝ DEN MIMOŘÁDNÁ PŘÍLOHA
</TITLE>
<TEXT>
Pondělí: ČESKU
- dopravní omezení
- bezpečnostní opatření
- jak se chovat při summitu
Úterý: NATO
- kdo všechno přijede
- jak je zajištěn program
Středa: NATO
- Václav Havel a další vrcholní politici aliance píší pro LN
+ 24 hodin denně on-line zpravodajství na www.lidovky.cz
</TEXT>
</DOC>
<DOC>
<DOCID>LN-20021116018</DOCID>
<DOCNO>LN-20021116018</DOCNO>
<DATE>11/16/02</DATE>
<TITLE>
Rapidní úbytek cestujících se snaží České dráhy zvrátit zlevněním jízdného. Lidé si polepší na krátkých tratích až o dvě koruny.
</TITLE>
<GEOGRAPHY>PRAHA</GEOGRAPHY>
<TEXT>
České dráhy připravily svým zákazníkům "vánoční překvapení". Od 15. prosince, kdy začne platit nový jízdní řád, sníží ceny jízdného osobní železniční dopravy, zejména na krátké vzdálenosti. "Jde o tratě do deseti kilometrů, kde jsme zaznamenali nejvyšší úbytek cestujících. Jízdné zlevní asi o korunu, zpáteční jízdenky budou však levnější o dvě koruny," uvedl mluvčí Českých drah Petr Šťáhlavský s tím, že větší slevy budou například na měsíční jízdenky pro lidi, kteří vlakem pravidelně dojíždějí do práce nebo do školy. Hlavním důvodem, který přiměl České dráhy k zlevnění jízdného, je rapidní úbytek cestujících. Za letošní první pololetí přepravila železnice 91,01 milionu lidí, což je o šest milionů méně než ve stejném období loni. Tržby z osobní přepravy se však za tři čtvrtletí letošního roku zvýšily o devět procent na 2,92 miliardy korun, a to především kvůli šedesátiprocentnímu zdražení jízdného na začátku roku. Příjmy Českých drah z jízdného ve vnitrostátní přepravě osob letos podle odhadu vedení firmy vzrostou na čtyři miliardy z loňských 3,74 miliardy korun.
</TEXT>
<HEADING>
S kilometrickou bankou bez příplatku
</HEADING>
<TEXT>
U dálkových tratí se mění některé kategorie. "Cena pro cestující se například na trati Praha - Ostrava sníží přibližně o čtyřicet korun," řekl generální ředitel ČD Dalibor Zelený. Levněji také budou cestovat lidé ve vlacích vyšší kvality. Pokud si pořídí kilometrickou banku, nebudou platit příplatky pro vlaky EuroCity a InterCity. To sníží ceny například v úsecích Praha Ústí nad Labem nebo Praha - Břeclav o šedesát korun. Nepříjemnou skutečností pro českou železnici je, že návrh státního rozpočtu na příští rok počítá s malou částkou na úhradu ztráty ČD z veřejné osobní přepravy. "Pro úhradu ztráty by bylo zapotřebí 3,3 miliardy. V rozpočtu je však necelých 2,2 miliardy korun," sdělil Zelený. Situaci budou muset dráhy řešit spolu s krajskými úřady a hledat cestu, aby se rozdíl neodrazil v dohodnutém rozsahu dopravy.
</TEXT>
<HEADING>
Co se změní v ČD
</HEADING>
<TEXT>
* od poloviny prosince 2002 se sníží ceny na trasách do 10 km * jízdenka zlevní o korunu, zpáteční lístek o dvě koruny * větší slevy se budou týkat pravidelných jízdenek, například do zaměstnání či školy * při zakoupení tzv. kilometrické banky odpadají příplatky za InterCity a EuroCity * změní se kategorie dálkových tratí
* od poloviny prosince 2002 se sníží ceny na trasách do 10 km * jízdenka zlevní o korunu, zpáteční lístek o dvě koruny * větší slevy se budou týkat pravidelných jízdenek, například do zaměstnání či školy * při zakoupení tzv. kilometrické banky odpadají příplatky za InterCity a EuroCity * změní se kategorie dálkových tratí
</TEXT>
</DOC>
<DOC>
<DOCID>LN-20021116019</DOCID>
<DOCNO>LN-20021116019</DOCNO>
<DATE>11/16/02</DATE>
<TEXT>
HORNÍ MOŠTĚNICE - Vedení společnosti Hanácká kyselka včera vyloučilo, že by se při stáčení kyselky mohl do některé z lahví dostat louh. Touto chemikálií si o víkendu poleptala jícen třicetiletá žena z Pardubic poté, co se z plastové lahve napila Hanácké kyselky. "Technologicky je nemožné, aby se louh či jakákoliv jiná látka dostala při stáčení kyselky do lahve. Při plnění PET lahví louh vůbec nepoužíváme. Obávám se, že to je nekalý konkurenční boj, jehož cílem je poškodit naši společnost," řekl včera ředitel Hanácké kyselky Josef Doležel. Experti České zemědělské a potravinářské inspekce po včerejší kontrole výrobní technologie v závodě Horní Moštěnice vyloučili možnost, že minerálka mohla být znečištěna louhem při stáčení do plastových lahví. Včera to uvedla mluvčí ČZPI Daniela Kolejková. Hanácké kyselky s pomerančovou příchutí a číslem 250502/251102, které bylo na lahvi, z níž se žena napila, vyrobila firma 77 tisíc kusů. Policie vyzvala občany, kteří na etiketě Hanácké kyselky s pomerančovou příchutí najdou toto číslo, aby lahev neotvírali a donesli ji na policejní oddělení. Žena je na jednotce intenzivní péče pardubické nemocnice. Její zdravotní stav není uspokojivý.
</TEXT>
</DOC>
<DOC>
<DOCID>LN-20021116020</DOCID>
<DOCNO>LN-20021116020</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Ekologičtí aktivisté z Hnutí Duha včera demonstrovali před ministerstvem životního prostředí za zvýšení podílu recyklovaných odpadů. Ekologové tak vyjádřili svou nespokojenost s tzv. plánem odpadového hospodářství, který by měla v blízké době schválit vláda. V plánu je sice stanovena jako priorita zvýšení podílu recyklovaných obalů, ale nejsou v něm už uvedeny žádné konkrétní kroky a případné sankce za jeho nedodržování. Právě to ekologům vadí nejvíce. "Chceme, aby vláda do deseti let zajistila každému bytu, domu či kanceláři pytle na tříděný odpad, pak bude pro lidi jednoduché odpad třídit," řekl Ivo Kropáček z Hnutí Duha. Ministerstvo požaduje, aby způsob sběru odpadků spadal do kompetencí obcí a krajů.
</TEXT>
</DOC>
<DOC>
<DOCID>LN-20021116021</DOCID>
<DOCNO>LN-20021116021</DOCNO>
<DATE>11/16/02</DATE>
<TEXT>
HRADEC KRÁLOVÉ - Opatovická elektrárna včera, po šesti dnech od sobotní havárie, spustila v hradecké okrajové čtvrti Březhrad první náhradní zdroj tepla. Plynový kotel o výkonu sedmi megawattů bude zásobovat obec Pohřebačka, bytové domy v Březhradu a firmy Prefa, Sempra, Makro a Quelle. Teplo z kotle by lidé měli pocítit dnes. Hradec Králové si na první teplo z náhradních zdrojů počká do pondělí, neboť zapálení dvou kotlů dovezených z Prahy do Hradce se očekává v neděli. Kotle z Prahy mají celkový výkon 34 megawattů, což je třetina potřeby Hradce Králové.
</TEXT>
</DOC>
<DOC>
<DOCID>LN-20021116022</DOCID>
<DOCNO>LN-20021116022</DOCNO>
<DATE>11/16/02</DATE>
<TITLE>
Distributoři léčiv současnou situaci nezavinili, říká o plánovaném pozastavení dodávek léčiv zadluženým nemocnicím ředitel Asociace velkodistributorů léčiv (AVEL) Pavel Suchý.
</TITLE>
<TEXT>
LN: Po čtvrtečním večerním jednání na ministerstvu zdravotnictví jste prohlásili, že zastavíte dodávky léčiv nejvíce zadluženým okresním nemocnicím. Znamená to, že se tak stane už ode dneška (tj. od pátku)?
Ne, ode dneška to nebude. Vedení jednotlivých distributorských firem nyní jedná, dává si dohromady podklady, ve kterých nemocnicích jsou největší problémy. Počítám, že k zastavení dodávek může dojít v pondělí či v úterý. O jejich rozhodnutí budeme vědět a chceme také upozornit zdravotnická zařízení v okolí postižených nemocnic, aby se připravila na možné zvýšení počtu pacientů. Chtěli bychom, aby se opatření pokud možno nedotklo pacientů a dostupnosti péče.
LN: Takže v tuto chvíli nedokážete říci, o které nemocnice půjde, případně kolik jich bude?
To teď skutečně ještě nelze říci. Mělo by to fungovat tak, že si distributorská firma na základě zjištěné výše dluhů vybere tu nemocnici nebo nemocnice, které jí dluží nejvíce, a na ty pak podá žalobu. Ostatní firmy budou vědět, že nemocnice byla takto označena, a zastaví jí také dodávky.
LN: Myslíte si, že to budou skutečně všichni respektovat? Že někdo nevyužije lákavé možnosti zabrat pro sebe dobrovolně uvolněný kus trhu?
Samozřejmě. Bylo by to totiž k jejich škodě. Jen by se zvýšila pohledávka, kterou u nemocnice zatím mají, protože by ani za tyto léky zaplaceno nedostali. Jde o ekonomické zhodnocení situace. Nemocnice, která nebude dostávat léky, nebude moci provádět výkony, a tudíž se dostane do ekonomicky ještě horší situace než dosud.
LN: Je podle vás tak tvrdé opatření skutečně nutné?
Samozřejmě že je nutné. Současná situace totiž ohrožuje existenci distributorských firem. Jsme ve velmi nevýhodné pozici. Obchodníci by chtěli prodávat, o tom není sporu. Ale nemocnice jim za odebrané zboží neplatí a oni nemají žádného jiného zákazníka, kterému by své zboží mohli nabídnout. Když platí, že tímto opatřením sníží své ztráty, je to opodstatněný krok.
LN: Ministerstvo zdravotnictví, potažmo vláda, na poslední jednání s asociací přišlo s nabídkou, že uhradí pětinu dlužné sumy. Vám se zdá 60 milionů jako záruka postupné úhrady dluhů málo?
Když přijdete do obchodu a budete si chtít něco koupit, taky vám to prodavač neprodá za zlomek ceny, aniž by měl záruku, že zbytek doplatíte. My takovou záruku nemáme. Po jednání s ministrem financí Bohumilem Sobotkou jsme si představovali, že se stát pokusí dát dlužnou částku dohromady. Teď přišlo ministerstvo zdravotnictví se 60 miliony z rezerv okresních úřadů, ale ona je otázka, zda tyto peníze na účtech končících okresů vůbec zůstanou. Žádné další řešení už vláda nenabízí. Zbytek dluhů má být převeden na krajské úřady. Ale kraje už dopředu říkají, že nemají žádné peníze a že nebudou schopny tyto závazky splatit. My tudíž nemáme v současné chvíli žádnou jistotu, že ty peníze skutečně uvidíme.
LN: Nemyslíte si ale, že zastavení dodávek léků do nemocnic postihne nejvíce pacienty, obyčejné lidi, kteří tento problém vůbec nezavinili?
Kdo ho ale zavinil? Distributoři léků? Anebo stát, který nedokázal změnit evidentně nefunkční systém úhrad za zdravotní péči? Naše problémy se táhnou už řadu let, to není otázka několika měsíců. Řešili jsme to například už v roce 1998 s tehdejším ministrem Janem Stráským. Bývalý ministr Bohumil Fišer zařídil alespoň zdravotním pojišťovnám odkup nedobytných pohledávek pojistného a tyto peníze pak šly do nemocnic na úhrady dluhů. Současnou situaci prostě zavinil ten, kdo nastavil špatný systém a neumí ho změnit.
</TEXT>
</DOC>
<DOC>
<DOCID>LN-20021116023</DOCID>
<DOCNO>LN-20021116023</DOCNO>
<DATE>11/16/02</DATE>
<TITLE>
hodnotí s odstupem třinácti let události v roce 1989 bývalý člen komise 17. listopadu Václav Bartuška
</TITLE>
<TEXT>
Nemáme zájem podívat se minulosti do očí, říká v rozhovoru pro LN někdejší člen parlamentní komise pro vyšetření událostí 17. listopadu a autor knihy Polojasno Václav Bartuška.
LN: Zítra uplyne 13 let od demonstrace na Národní třídě. Pořád si myslíte, že zásah proti demonstrantům byl dílem reformního křídla KSČ, které chtělo svrhnout konzervativní vedení?
Jsem už mnoho let přesvědčen o tom, že žádné spiknutí nebylo. Ten systém se prostě rozvalil. Pro nás tehdy bylo těžko uvěřitelné, že se mohlo zhroutit šest režimů ve východní Evropě během tří měsíců. Nepřipouštěli jsme si, jak moc je režim shnilý, jak moc je rozpadlý, jak málo mu stačilo, aby se zhroutil. A vidíme, jak byl Východ opravdu vydrancovaný, že systém nestál na ničem. Jen na rutině, strachu a zvyku.
</TEXT>
<HEADING>
LN: Takže byste knihu napsal jinak?
</HEADING>
<TEXT>
Dnes už bych ji nenapsal. Jsem ale rád, že jsem to udělal a že byla upřímná. Ta kniha je konzervou času, konzervou toho, jaký jsem byl a jaká byla doba.
LN: Na konci knihy jste si přál na vyšetřování komise a pozadí listopadu zapomenout. Stalo se?
Příliš se tím tématem nezabývám. Občas k tomu něco napíšu. Úřad pro vyšetřování a dokumentaci zločinů komunismu mě před pár lety požádal, abych udělal analýzu situačních zpráv StB. To byla příjemná práce...
</TEXT>
<HEADING>
LN: Příjemná?
</HEADING>
<TEXT>
Bylo to zábavné. Je to ukázka, kam se země posunula za ta léta. Jako člen parlamentní komise se všemi pravomocemi jsem požádal na jaře 1990 vnitro, aby mi ukázali denní svodky, situační zprávy. Oni mi řekli, že už žádné nemají, že je všechno zničeno a že mi můžou pouze prezenčně ukázat tři listy. Takže když mě pak ÚDV požádal o analýzu, řekl jsem jim, co chtějí analyzovat, když nic neexistuje. Přinesli mi asi 1600 stran.
LN: Sledujete polistopadovou kariéru takových lidí, jako je třeba Ludvík Zifčák, někdejší falešný student Růžička?
</TEXT>
<HEADING>
Ne, nesleduji.
</HEADING>
<TEXT>
LN: Nezajímá vás to? Nevadí vám fakt, že tito lidé, místo aby seděli za mřížemi nebo byli minimálně vyřazeni ze společnosti, v ní normálně fungují?
Mně spíš vadí velké ryby než ty malé. Přijde mi směšné, že dodneška není nikdo vinen ničím. Ani rokem 68, ani padesátými lety. V Německu také po válce všechny nepochytali. Ale alespoň odsoudili systém a ty největší zločince.
</TEXT>
<HEADING>
LN: My jsme systém neodsoudili?
</HEADING>
<TEXT>
Kromě několika bezzubých zákonů, které prohlásily, že jakýsi systém byl zločinný, ale přitom neměl žádné zločince, k žádnému vyrovnání s minulostí nedošlo.
LN: Bývalé mocipány je ale obtížné odsoudit. Například Lubomír Štrougal - neexistoval dostatek důkazů, že spáchal čin, z něhož byl obviněn, a navíc on dodržoval tehdy platné zákony. Co s tím?
Základní problém zní, že jsme přijali teorii kontinuity práva. Pokud jsme přijali tezi, že zákony byly zákonné, tak dnes už nemůžete nikoho stíhat za to, že někoho vyslýchal nebo odposlouchával. Třeba případ generála Lorence, faktického šéfa StB, který znám nejvíc a na kterém jsem se i spolupodílel. On nebyl stíhán za to, že někoho odposlouchával nebo že perzekvoval lidi, on byl stíhán za to, že porušil vlastní předpisy. Velmi zjednodušeně řečeno.
LN: V polovině roku 1990 jste napsal, že fasáda společnosti se proměnila, ale vnitřek zůstal. Platí to stále?
Ano. Můžete vyměnit vládu, můžete vyměnit parlament, ale nemůžete vyměnit národ. A nemůžete vyměnit desetitisíce lidí ve státní správě, takže spousta věcí funguje postaru.
LN: V čem podle vás stále sídlí komunistický duch?
Pozoruhodně pomalé fungování práva nevadí jen mně. A taky málo průhledná státní správa. Nemáme zájem podívat se minulosti do očí. Nemáme chuť.
</TEXT>
<HEADING>
LN: Čím to je? Národní povahou?
</HEADING>
<TEXT>
Obecně lidskou povahou. Velká většina společnosti žije svůj denní život a minulost nehodlá zkoumat. Často se srovnáváme s Němci po roce 1945, ale zapomínáme, že jim tu denacifikaci naordinovali jiní. Nám to nikdo na klíč nedodal.
LN: Vy jste prorokoval, že nás čekají léta očistce.
To jsem se pěkně seknul. Myslel jsem si, že bude mnohem větší chuť vědět, jak se vyrovnat s tím, co byl socialismus a jak jsme žili. Že nám některé věci přijdou strašnější. Třeba to, co se stalo s lidmi, kteří bojovali za druhé světové války na západní frontě. Co se dělo v padesátých letech. Pro většinu lidí to takový problém nebyl.
LN: Neobáváte se toho, jak se komunisté stále více legitimizují? Velký zisk ve volbách do sněmovny jim přinesl mnohem větší podíl na moci, než po listopadu měli.
Bojím se spíše něčeho jiného. Pro spoustu lidí je politika jako celek špinavou záležitostí. Buď nejdou volit, nebo volí protestně. To je podle mého názoru mnohem větší problém. To, že mají komunisté osmnáct procent, je pro mě osobně smutné číslo. Mnohem smutnější mi připadá, že mnoho mých vrstevníků, včetně mě, neví, komu ten hlas dát.
LN: Nestane se ze 17. listopadu podobně prázdné datum jako třeba z 28. října? Přesto, že uplynulo jen třináct let, tak mám pocit, že k tomu rychle spějeme.
My jsme si krátce po listopadu dělali srandu, že z toho bude nový květen 1945...
LN: Kladení věnců...
A taky, že budeme chodit po školách a vyprávět, jaké to bylo na barikádách.
LN: A chodíte po školách?
Naštěstí se to nestalo. My nechceme nějaký mýtus. My Češi.
LN: Myslíte si, že jste dítě revoluce?
To si nemyslím.
</TEXT>
<HEADING>
LN: Říká se, že revoluce požírá své děti.
</HEADING>
<TEXT>
Požrala toho, kdo se nechal požrat. Ale tahle revoluce nebyla krvavá, to nebyla revoluce, která by skončila procesem s Trockým. Jako ta bolševická. Tohle byla revoluce, která končí tím, že Šimon Pánek dostal vyznamenání a Martin Mejstřík je v Senátu.
Požrala toho, kdo se nechal požrat. Ale tahle revoluce nebyla krvavá, to nebyla revoluce, která by skončila procesem s Trockým. Jako ta bolševická. Tohle byla revoluce, která končí tím, že Šimon Pánek dostal vyznamenání a Martin Mejstřík je v Senátu.
</TEXT>
</DOC>
<DOC>
<DOCID>LN-20021116024</DOCID>
<DOCNO>LN-20021116024</DOCNO>
<DATE>11/16/02</DATE>
<TITLE>
Hrajte až do konce. Vyplatí se to!
</TITLE>
<TEXT>
Máte nějaké otázky ke hře? Volejte na soutěžní linku 296 363 500 nebo e-mailujte na adresu hraobyt@lidovky.cz. Linka je v provozu po - pá od 8 do 12 h.
</TEXT>
</DOC>
<DOC>
<DOCID>LN-20021116025</DOCID>
<DOCNO>LN-20021116025</DOCNO>
<DATE>11/16/02</DATE>
<TITLE>
Zastavením nezákonných daňových praktik by stát výrazně snížil schodek rozpočtu
</TITLE>
<TEXT>
Nadměrné odpočty DPH. Pro mnoho českých firem to je hlavní činnost "podnikaní". Upozornil na to kontrolní úřad.
PRAHA - Státní kasa přichází každoročně kvůli podvodům s daní z přidané hodnoty o desítky miliard korun. "Podle našich neoficiálních odhadů jde o částku 20 až 30 miliard korun ročně," uvedl člen Nejvyššího kontrolního úřadu Josef Pohl, který řídil kontrolní akci zaměřenou na vracení DPH. Pokud by stát dokázal únikům zamezit, výrazně by pomohl státním financím. A letošní schodek státního rozpočtu by činil "pouze" 33 miliard korun. Dokonalejší výběr daní byl velkým tématem sociální demokracie. Situaci však zlepšit nedokázala. Přitom DPH představuje téměř pětinu veškerých příjmů státního rozpočtu: letos se například podle ministerstva financí počítá s částkou 114 miliard korun.
</TEXT>
<HEADING>
Fingovaný vývoz...
</HEADING>
<TEXT>
Podvody s DPH spočívají především ve fingovaném vývozu zboží. Při exportu má totiž firma možnost požádat o vrácení daně z přidané hodnoty. Princip podvodu funguje následovně: řetězce společností si mezi sebou zboží prodávají za stále vyšší ceny, čímž se zvyšuje i daň z přidané hodnoty. Poslední článek řetězce zboží naoko vyveze do zahraničí a požádá o vrácení daně z přidané hodnoty. Zboží následně firma rozprodá v České republice. Firmy přitom často rychle po uskutečnění vývozu a vyinkasování vrácené daně zanikají. "V ČR je celá řada organizací, které mají za jeden z cílů podnikání čerpání neoprávněných nadměrných odpočtů DPH ze státního rozpočtu. Tyto firmy mají řadu rafinovaných metod, jak to provádět," upozorňuje Pohl. Podle něj by se stát měl na tyto praktiky zaměřit. Nadměrné odpočty loni vzrostly na 82,1 miliardy korun z předloňských 63,5 miliardy. Podle Pohla až třetina nadměrných odpočtů může být neoprávněná. Podle NKÚ by k nápravě nadměrného vracení DPH posloužilo omezení plateb v hotovosti. Usnadnilo by to následnou kontrolu. Stát by také odpočty neměl vyplácet dříve, dokud daň nezaplatí poslední firma řetězce. Tímto způsobem se brání daňovým únikům například na Slovensku.
</TEXT>
<HEADING>
...a rozdílné sazby
</HEADING>
<TEXT>
Potíže způsobují i rozdílné daňové sazby z DPH u různých služeb. Často je výhodnější si kuchyňskou linku dát namontovat stavební firmou než si ji koupit v obchodě. Stavební práce jsou totiž zatíženy jen pětiprocentní sazbou, zatímco kuchyňská linka jako výrobek podléhá 22procentnímu zdanění. Vysoké odpočty DPH vykazují zemědělci nebo stavební firmy. K jejich snížení by přispělo sblížení základní a snížené sazby daně z přidané hodnoty.
Vývoj inkasa daně z přidané hodnoty
</TEXT>
</DOC>
<DOC>
<DOCID>LN-20021116026</DOCID>
<DOCNO>LN-20021116026</DOCNO>
<DATE>11/16/02</DATE>
<TITLE>
Ekonomický diář Jaroslava Plesla
</TITLE>
<TEXT>
Nedaleko Prahy, v krásném cihlovém domě s patnácti pokoji, žije kanadská legenda internetové horečky. Sheldon Zelitt (56), zakladatel společnosti VisuaLabs, se i s rodinou usadil v obci Brázdim, kde si za 1,5 milionu dolarů pořídil opevněnou vilu s bazénem. Za zdí jištěnou elektrickým plotem, ostnatým drátem a kamerovým systémem se skrývá muž, kterému v Kanadě nemohou přijít na jméno. Zelittova firma totiž způsobila obrovský skandál, když připravila o peníze mnoho důvěřivých investorů. Cena akcií VisuaLabs ztratila loni jakoukoli hodnotu, když vyšlo najevo, že společnost postavila svůj podnikatelský plán na technologii, která neexistuje. Zelitt dlouho vodil za nos všechny, kterým nasliboval, že jím vyvinutá revoluční technologie umožní přenos třírozměrného obrazu. K demonstraci svého "vynálezu" však dlouho využíval obyčejnou televizi a video. Když se všechno provalilo, musel Zelitt firmu opustit a v Kanadě teď čelí žalobě, která ho v jedenácti bodech viní z porušení zákona o kapitálovém trhu. Zelitt se však projednávání svého případu vyhýbá. Do Česka pro jistotu přestěhoval i svou manželku Joy Zelittovou (45) se všemi jejich dvanácti dětmi, včetně šesti adoptovaných. Ani v Česku přitom Zelitt nezahálí. V roce 1998 jednala jeho firma o koupi filmových ateliérů AB Barrandov, ale obchod se nikdy neuskutečnil. A podle listu Calgary Herald (zdroj většiny zde uvedených informací) si Zelitt v Česku založil firmu Varied Light Corp., která však v internetovém obchodním rejstříku není k nalezení. Zato existuje společnost Tasida, registrovaná v Česku na paní Zelittovou. Jedním z předmětů její činnosti je mimo jiné prodej zvířat pro zájmové chovy. Jsem opravdu rád, že obchod s neúspěšnými podnikateli mezi postkomunistickou Evropou a Amerikou nefunguje jednosměrně.
Samé špatné zkušenosti s kapitálovými trhy má zřejmě i redaktor České televize Jiří Velebný, jehož pojetí ekonomických zpráv už překračuje všechny meze. Například ve středu večer v Událostech plus divákům vykládal, že "spekulanti mají zájem o slovenskou korunu". Studoval-li pan Velebný ekonomii, pak asi výhradně z Marxe. Jinak by nemluvil o spekulantech, ale o investorech nebo obchodnících. Divím se, že třeba o ČEZ redaktor Velebný nemluví jako o monopolním státním vyděrači, bankéřům neříká lichváři a tabákový koncern Philip Morris nenazývá obchodníkem se smrtí. Jeho pravidelný pořad by tím jistě získal na zajímavosti. Pořádné školení v ekonomickém myšlení by potřeboval i Milan Knížák, toho času šéf Národní galerie, který zcela nepochopitelně brojil proti výstavě světoznámého českého fotografa Josefa Koudelky. Zarazit ji úplně však naštěstí nedokázal. Václav Klaus by měl svému "umělci" vysvětlit, že Koudelka je pro Národní galerii skvělým marketingovým tahem, neboť do Veletržního paláce v Praze přiláká spoustu návštěvníků, kteří by například na Knížákovu výstavu nikdy nepřišli. Jen ať se jde pan ředitel optat do pokladny.
Poslední glosu dnešního diáře vyprovokoval všímavý čtenář MF Dnes, kterému tímto děkuji za tip. V pondělním článku Kdo nahradí Greenspana? referoval deník o možných nástupcích šéfa americké centrální banky. Za jednoho z nich přitom označil Roberta McTeera, který vede centrální banku Texasu. "V jeho prospěch hovoří fakt, že je ve svých názorech tzv. supply-sider, tedy že stojí spíše na straně výrobců, podobně jako současný prezident George Bush," píše autor článku v MF Dnes. Problém je v tom, že supply-sider není člověk stojící na straně výrobců, nýbrž zastánce fiskální politiky zasahující na nabídkové straně. Preferuje například snižování daní v nižších příjmových pásmech, aby měli lidé důvod pracovat a nespoléhali se na sociální dávky, které vyčerpávají rozpočet. Jak by se asi MF Dnes vypořádala s překladem termínu demand-sider? Bankéř na straně spotřebitele?
</TEXT>
</DOC>
<DOC>
<DOCID>LN-20021116027</DOCID>
<DOCNO>LN-20021116027</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Srpnové povodně rozhodně neodplavily chuť českých domácností utrácet. Jejich výdaje za zboží potřebné k odstranění následků záplavové vlny vytáhly maloobchodní tržby nahoru. Ty se během září meziročně zvýšily o 5,6 procenta. "Maloobchodním prodejnám pomohly dvě specifické okolnosti - dva pracovní dny navíc a povodně," zdůvodnil pozitivní čísla hlavní ekonom Patria Online David Marek. "Například tržby z prodeje drogistického, farmaceutického a kosmetického zboží vzrostly o 14,2 procenta a tržby z prodeje použitého zboží o 39,7 procenta," upřesnil. Pro vývoj maloobchodu bylo dále důležité obnovení růstu tržeb z prodeje automobilů - o téměř tři procenta a pohonných hmot. Statistický úřad zároveň včera zveřejnil údaje o tržbách v ostatních sektorech služeb ve 3. čtvrtletí. Kromě telekomunikací a dopravy došlo k značnému zhoršení. Celkově se tržby ve službách meziročně propadly o 0,4 procenta. "Výrobní podniky reagují na nižší ziskovost vyplývající z posilování koruny a snižují náklady na činnosti, které přímo nesouvisejí s jejich hlavní náplní práce," vysvětlil meziroční pokles Pavel Sobíšek z HVB Bank.
</TEXT>
</DOC>
<DOC>
<DOCID>LN-20021116028</DOCID>
<DOCNO>LN-20021116028</DOCNO>
<DATE>11/16/02</DATE>
<TITLE>
I po přestěhování v rámci telekomunikačního obvodu nebudou muset lidé od ledna měnit čísla pevných linek. Další novinkou má být pevná předvolba operátora.
</TITLE>
<GEOGRAPHY>PRAHA</GEOGRAPHY>
<TEXT>
Český Telecom zavede od ledna takzvanou přenositelnost čísel. Znamená to, že pokud se například domácnost přestěhuje v rámci jednoho telekomunikačního obvodu nebo změní operátora, bude moci stále využívat stejné telefonní číslo. Viceprezident pro velkoprodej Pavel Jiroušek připomněl, že stejnou povinnost mají i ostatní provozovatelé pevných linek. Firma v současnosti o zavedení přenositelnosti jedná s jedním alternativním operátorem. S ním a dalšími třemi rovněž jedná o zavedení pevné předvolby operátora. Služba, kterou firma musí poskytovat rovněž od příštího roku, umožní stálým nastavením na nejbližší ústředně zákazníkům Telecomu využívat pro určitý typ hovorů služby konkurence. Uživatel pak bude Telecomu platit měsíční paušál a provolané minuty v jeho síti a konkurenci hovory uskutečněné prostřednictvím volby operátora. Telecom se dosud s alternativními operátory nedohodl na výši poplatků, které si budou za tyto služby účtovat. Podle neoficiálních informací o nich zřejmě bude muset, jako v předchozích případech, rozhodnout ČTÚ. Od poloviny roku mohou klienti Telecomu volat přes sítě konkurence prostřednictvím vytočení čtyřmístné předvolby. Ta hovor přesměruje do sítě alternativního provozovatele. V současnosti tuto službu nabízí Contactel, Aliatel, eTel, Tele2, Czech On Line a Tiscali.
PRAHA - Český Telecom zavede od ledna takzvanou přenositelnost čísel. Znamená to, že pokud se například domácnost přestěhuje v rámci jednoho telekomunikačního obvodu nebo změní operátora, bude moci stále využívat stejné telefonní číslo. Viceprezident pro velkoprodej Pavel Jiroušek připomněl, že stejnou povinnost mají i ostatní provozovatelé pevných linek. Firma v současnosti o zavedení přenositelnosti jedná s jedním alternativním operátorem. S ním a dalšími třemi rovněž jedná o zavedení pevné předvolby operátora. Služba, kterou firma musí poskytovat rovněž od příštího roku, umožní stálým nastavením na nejbližší ústředně zákazníkům Telecomu využívat pro určitý typ hovorů služby konkurence. Uživatel pak bude Telecomu platit měsíční paušál a provolané minuty v jeho síti a konkurenci hovory uskutečněné prostřednictvím volby operátora. Telecom se dosud s alternativními operátory nedohodl na výši poplatků, které si budou za tyto služby účtovat. Podle neoficiálních informací o nich zřejmě bude muset, jako v předchozích případech, rozhodnout ČTÚ. Od poloviny roku mohou klienti Telecomu volat přes sítě konkurence prostřednictvím vytočení čtyřmístné předvolby. Ta hovor přesměruje do sítě alternativního provozovatele. V současnosti tuto službu nabízí Contactel, Aliatel, eTel, Tele2, Czech On Line a Tiscali.
</TEXT>
</DOC>
<DOC>
<DOCID>LN-20021116029</DOCID>
<DOCNO>LN-20021116029</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Mobilnímu operátoru RadioMobil stoupl do konce září provozní zisk EBITDA o 23 procent na 7,57 miliardy korun. Tržby stagnovaly na 15,7 miliardy korun. Firmě vzrostl meziročně počet zákazníků o 828 180 na 3,28 milionu. Ve třetím čtvrtletí jejich počet stoupl o 133 576, což je nejvíce mezi tuzemskými mobilními operátory.
</TEXT>
</DOC>
<DOC>
<DOCID>LN-20021116030</DOCID>
<DOCNO>LN-20021116030</DOCNO>
<DATE>11/16/02</DATE>
<TEXT>
NEW YORK - Americká telekomunikační společnost WorldCom včera jmenovala nového předsedu správní rady a výkonného ředitele. Podle očekávání se jím stal Michael Capellas ze společnosti Hewlett-Packard. O jmenování Capellase na nejvyšší post se na trzích už několik dnů spekulovalo. WorldCom nyní funguje podle zvláštního režimu, protože v létě vyhlásil bankrot. Capellas ve funkci výkonného ředitele nahradí Johna Sidgmora a jeho úkolem bude firmu WorldCom reorganizovat. Nad druhým největším poskytovatelem dálkového telefonního spojení v USA se totiž vznáší hrozba úplného rozpadu. Bankrotu předcházel účetní skandál, při němž vyšlo najevo, že firma účtovala kapitálové výdaje jako zisk a vytvářela tak na veřejnosti lepší dojem o své finanční situaci, než jaká byla skutečnost.
</TEXT>
</DOC>
<DOC>
<DOCID>LN-20021116031</DOCID>
<DOCNO>LN-20021116031</DOCNO>
<DATE>11/16/02</DATE>
<TITLE>
Washington varoval, že smrt pákistánského extremisty může být záminkou k útokům na americké cíle
</TITLE>
<TEXT>
Možnost odvety vůči Americe je velká, přiznal pákistánský atentátník. Krátce po jeho popravě zabila bomba na jihu Pákistánu dva lidi.
JARRATT, Virginie, USA - Se slovy "Není boha kromě Boha" na rtech zemřel ve čtvrtek večer ve věznici Greensville ve státě Virginie Pákistánec Mir Ajmal Kasi, který před téměř deseti lety zastřelil dva zaměstnance Ústřední zpravodajské služby (CIA). Osmatřicetiletý Kasi zemřel necelé čtyři minuty poté, co do jeho žil začal proudit jed ze smrtící injekce. Podle mluvčího vězeňské správy Larryho Taylora byl nervózní, ale jeho poprava proběhla bez komplikací. Krátce před popravou řekl Kasi pro vysílání BBC v urdštině, že necítí žádné výčitky. Útok prý provedl v návalu zlosti nad americkou "protimuslimskou" politikou na Blízkém východě. Kasi společně s rodinou čekal od roku 1991 v USA na udělení politického azylu. Ve Virginii pracoval v zásilkové službě. 25. ledna 1993 kolem osmé ráno počkal, až se u semaforu před vjezdem do sídla CIA v Langley vytvoří fronta automobilů, a pak do nich začal střílet z útočné pušky AK-47 čínské výroby. Při útoku zemřeli dva zaměstnanci americké tajné služby, 28letý Frank Darling a 66letý Lansing Bennett, a další tři lidé byli zraněni. Kasimu se po atentátu podařilo uprchnout do Pákistánu. Čtyři roky pak žil převážně v afghánském Kandaháru a občas navštěvoval Pákistán. Při jedné takové návštěvě ho v roce 1997 zatkli dva agenti Federálního úřadu pro vyšetřování (FBI) a odvezli ho do USA. Již v letadle se prý ke svému činu přiznal. Koncem téhož roku ho po desetidenním procesu odsoudil virginský soud k trestu smrti. Mezi Kasim a jedním z agentů FBI, kteří ho přijeli zatknout, se podle všeho vytvořilo zvláštní pouto. Agent Brad Garrett vraha v cele smrti pravidelně navštěvoval a byl i jedním z mála lidí, kteří přihlíželi popravě. O jeho přítomnost u popravčího lůžka požádal sám atentátník.
</TEXT>
<HEADING>
USA uzavřely ambasádu
</HEADING>
<TEXT>
Americké ministerstvo zahraničí vydalo minulý týden varování před případnou odvetou za Kasiho smrt. Tento týden kvůli tomu USA uzavřely své velvyslanectví v Islámábádu a konzuláty v dalších třech pákistánských městech. Proti popravě demonstrovaly několik dní v pákistánských městech stovky lidí. Atentátníkova rodina i pákistánská ambasáda požádaly americké úřady o milost pro Kasiho. Její udělení však zamítl jak Nejvyšší soud USA, tak i guvernér Virginie Mark Warner. Jen několik hodin poté, co Kasi zemřel, vybuchla v autobuse v pákistánském Haidarábádu bomba. Při explozi zahynuli dva lidé a devět dalších bylo zraněno. Včera ovšem nebylo jasné, zda atentát s popravou souvisí. Možnost odvety za jeho smrt připustil i sám atentátník. "V Pákistánu mě má rádo hodně lidí. Věřím, že možnost odvetného útoku proti Američanům je velká. Osobně ale nikoho nevyzývám, aby na Američany útočil," řekl Kasi v rozhovoru citovaném televizí CNN.
Americké ministerstvo zahraničí vydalo minulý týden varování před případnou odvetou za Kasiho smrt. Tento týden kvůli tomu USA uzavřely své velvyslanectví v Islámábádu a konzuláty v dalších třech pákistánských městech. Proti popravě demonstrovaly několik dní v pákistánských městech stovky lidí. Atentátníkova rodina i pákistánská ambasáda požádaly americké úřady o milost pro Kasiho. Její udělení však zamítl jak Nejvyšší soud USA, tak i guvernér Virginie Mark Warner. Jen několik hodin poté, co Kasi zemřel, vybuchla v autobuse v pákistánském Haidarábádu bomba. Při explozi zahynuli dva lidé a devět dalších bylo zraněno. Včera ovšem nebylo jasné, zda atentát s popravou souvisí. Možnost odvety za jeho smrt připustil i sám atentátník. "V Pákistánu mě má rádo hodně lidí. Věřím, že možnost odvetného útoku proti Američanům je velká. Osobně ale nikoho nevyzývám, aby na Američany útočil," řekl Kasi v rozhovoru citovaném televizí CNN.
</TEXT>
</DOC>
<DOC>
<DOCID>LN-20021116032</DOCID>
<DOCNO>LN-20021116032</DOCNO>
<DATE>11/16/02</DATE>
<TITLE>
Severní Korea nedostane naftu. USA i jejich spojenci souhlasili s přerušením dodávek topné nafty Severní Koreji. Ta totiž porušila dohodu z roku 1994, v níž se zavázala zmrazit jaderný program výměnou za dodávky topné nafty.
</TITLE>
<TEXT>
Přes sto mrtvých v Nepálu. Nejméně 118 lidí zahynulo v Nepálu při bojích mezi maoistickými povstalci a vládou. Boje propukly ve čtvrtek překvapivě poté, co vláda oznámila, že v reakci na nabídku povstalců usiluje o zahájení mírových rozhovorů.
Demokratům spoluvládne žena. Šéfkou demokratické opozice v americké Sněmovně reprezentantů byla včera zvolena Nancy Pelosiová (62) z Kalifornie. Stala se vůbec první Američankou, která kdy vedla svou stranu v některé z komor Kongresu.
V Rusku jen azbukou. Poslanci dolní komory ruského parlamentu odhlasovali dodatek zákona, podle kterého se azbuka stává jedinou legální abecedou v Ruské federaci. Jde o zjevný signál separatistickým územím - odbojné Čečensko i Tatarstán již totiž přešly zazbuky na latinku.
</TEXT>
</DOC>
<DOC>
<DOCID>LN-20021116033</DOCID>
<DOCNO>LN-20021116033</DOCNO>
<DATE>11/16/02</DATE>
<TITLE>
BERLÍN - "Všem vám zvýším daně. Teď už jsem zvolený a už mne nemůžete jen tak poslat ke všem čertům. To je na demokracii to báječné," zpívá se v písni, která se během posledních dnů stala hitem v Německu. Vše je nazpíváno hlasem, který napodobuje německého kancléře Gerharda Schrödera. Pěvcem je známý kancléřův imitátor Elmar Brandt. Úspěch "Daňového songu" je na snadě. Schröder totiž před parlamentními zářijovými volbami sliboval, že nebude zvyšovat daně. Šéf německých sociálních demokratů (SPD) ve volbách sice uspěl, ale na své sliby zapomněl. A právě Schröderovy nedodržené sliby a zvyšování daní Brandt zesměšňuje. Posluchačům rádií se to líbí. "Daňový song" se v Německu už několik dní prodává jako deska. Zájem je obrovský. Okolo 100 tisíc kusů Brandtova satirického titulu bylo objednáno už před zahájením prodeje. Schröderův hlas vyhrožuje na nahrávce Němcům nekonečnou sérií daní - ze psů, tabáku, ekologickou daní. Nezapomíná na poplatek ze špatného počasí, barvy vlasů či daní z užívání zemského povrchu. Sečteno a podtrženo: jediné co kancléře zajímá, jsou peníze daňových poplatníků. Kancléřův úřad ještě před několika dny prohlašoval, že Schröder píseň neslyšel. Opozice nad titulem samozřejmě jásá. Prý jasně odhaluje, jakou že mají Němci vlastně vládu. Zároveň s deskou se má v obchodem objevit i videonahrávka "Daňového songu". Ta ovšem mezi vládními politiky vyvolala vlnu pohoršení. "Na nahrávku se podíváme a uvidíme, jaké kroky kancléř podnikne," prohlásil vnitropolitický mluvčí poslanců SPD Dieter Wiefelspütz. I u politické satiry prý existují hranice, které by se neměly překročit. Kancléř totiž na videonahrávce údajně vypadá jako gumová figurka, která se nechová příliš vzorně. Nemocnému například ukradne infuzní láhev a ústavu hodí do záchodové mísy.
</TITLE>
<TEXT>
Daňový song (výňatek)
Co jeden den slíbíš, můžeš druhý den porušit, a proto si teď vezmu všechny vaše bankovky, vaše prachy
Jako pirát pátrající po lupu, zvýším všechny vaše daně, a když budete na dně, můžete si koupit levné jídlo ve stánku nebo hladovět
</TEXT>
</DOC>
<DOC>
<DOCID>LN-20021116034</DOCID>
<DOCNO>LN-20021116034</DOCNO>
<DATE>11/16/02</DATE>
<GEOGRAPHY>WASHINGTON</GEOGRAPHY>
<TEXT>
Americký Federální úřad pro vyšetřování (FBI) vyhlásil poplach kvůli hrozbě dalšího velkého útoku proti USA. Stalo se tak po úterním vyjádření přisuzovaném šéfovi sítě Al Kajda Usámovi bin Ládinovi, v němž jeho autor vítá nedávné teroristické útoky ve světě. Americké úřady dále ověřují původ a autora vyjádření, které bylo nahrané na zvukové kazetě a v němž se hrozí i novými útoky proti USA a jejim spojencům. "Pravděpodobnými terči (atentátů) zůstávají letectví, ropný průmysl, jaderný sektor a objekty národního zájmu," uvedl FBI.
</TEXT>
</DOC>
<DOC>
<DOCID>LN-20021116035</DOCID>
<DOCNO>LN-20021116035</DOCNO>
<DATE>11/16/02</DATE>
<GEOGRAPHY>KYJEV</GEOGRAPHY>
<TEXT>
Ukrajinský prezident Leonid Kučma včera upozornil Severoatlantickou alianci, že pokud mu bude zabráněno v účasti na nadcházejícím pražském summitu NATO, nepřijede z Ukrajiny do Prahy nikdo. Česká ambasáda v Kyjevě však již oficiálně sdělila, že je připravena Kučmovi vstupní vízum vydat. Prezident Kučma podle médií osobně posvětil prodej radarového systému Kolčuga do Iráku, což rozladilo vlivná místa aliance. Její úředníci před časem naznačili, že by jim Kučmova nepřítomnost v Praze nijak nevadila.
</TEXT>
</DOC>
<DOC>
<DOCID>LN-20021116036</DOCID>
<DOCNO>LN-20021116036</DOCNO>
<DATE>11/16/02</DATE>
<GEOGRAPHY>LONDÝN</GEOGRAPHY>
<TEXT>
Zapojení NATO do případného vojenského úderu na Irák je podle britského ministra zahraničí Jacka Strawa málo pravděpodobné. Podobně se nedávno vyjádřili i američtí představitelé, podle nichž je v této otázce těžko představitelný v alianci nutný jednomyslný postoj jejích členů. I Bushova poradkyně pro otázky národní bezpečnosti Condoleezza Riceová včera uvedla, že Irák sice "bude předmětem diskuse" nadcházejícího summitu NATO v Praze, rozhodně zde však nebude tématem hlavním.
</TEXT>
</DOC>
<DOC>
<DOCID>LN-20021116037</DOCID>
<DOCNO>LN-20021116037</DOCNO>
<DATE>11/16/02</DATE>
<GEOGRAPHY>LONDÝN</GEOGRAPHY>
<TEXT>
Titul Největší lhář světa získal už druhý rok po sobě George Kemp (35). Proslulé klání prášilů se tradičně koná v hospůdce Bridge Inn v Santon Bridge v Cumbrijském hrabství. Je připomenutím lhářských kvalit někdejšího majitele hospody Willa Ritsona, jenž zemřel v roce 1890. Mistr George Kemp soupeře porazil chvástáním o svých kouscích na dřevěném motocyklu. Přesvědčivě bájil o tom, jak si na ostrově Man na motorce z balzového dřeva dojel pro vítězství poté, co zastavil, aby se poradil s mistrem světa vozů formule 1 Nigelem Mansellem, který na trase právě venčil psa.
</TEXT>
</DOC>
<DOC>
<DOCID>LN-20021116038</DOCID>
<DOCNO>LN-20021116038</DOCNO>
<DATE>11/16/02</DATE>
<GEOGRAPHY>JERUZALÉM</GEOGRAPHY>
<TEXT>
Palestinští ozbrojenci včera v Hebronu zabili 11 Židů a tři desítky jich zranili. Oznámily to izraelské vojenské zdroje. Mnoho z raněných bylo včera pozdě večer ve vážném stavu. K útoku se podle izraelské televize přihlásila radikální palestinská skupina Islámský džihád. Podle armády zaútočili Palestinci na skupinu judaistických věřících a vojáky, kteří je doprovázeli k hebronské hrobce patriarchů: podle tradice zde odpočívají patriarchové Abrahám, Izák a Jákob. Toto místo je vzácné všem třem monoteistickým náboženstvím, která vznikla v této oblasti: islámu, judaismu i křesťanství. Židé - podle agentur téměř všichni, kteří v oblasti nastálo i dočasně žijí se sem chodí modlit nejčastěji právě v pátek navečer. V tomto čase začíná židovský den rozjímání šabat. Útočníci na skupinu hodili granát a poté začali do skupiny střílet. Rozpoutala se těžká přestřelka s Izraelci, kvůli níž měli zdravotníci problémy evakuovat raněné. Při odvážení raněných jim pomáhaly i vojenské vrtulníky. Šéfové izraelské bezpečnosti ihned svolali mimořádnou schůzku a do Hebronu se vydalo několik důstojníků. Hebron leží na západním břehu Jordánu. Žije v něm na 130 tisíc Arabů a 450 Židů. Zdejší židovská enkláva je silně střežena izraelskými vojáky, přesto zde prý byla v posledních dnech situace spíše klidná.
</TEXT>
</DOC>
<DOC>
<DOCID>LN-20021116039</DOCID>
<DOCNO>LN-20021116039</DOCNO>
<DATE>11/16/02</DATE>
<TITLE>
Malou podporu mezi obyvateli ČR má ve srovnání s ostatními kandidátskými zeměmi vstup do Evropské unie.
</TITLE>
<GEOGRAPHY>BRUSEL</GEOGRAPHY>
<TEXT>
Česká republika a další uchazečské země zřejmě vstoupí do Evropské unie o čtyři měsíce později, než bylo původně plánováno. Podle diplomatického zdroje z EU, který včera citovala agentura Reuters, se totiž 1. květen 2004 jeví jako nejvhodnější datum rozšíření. Zástupci členských zemí unie ve čtvrtek večer probírali jako možné termíny přijetí nových členů duben a květen 2004, nakonec se ale podle citovaného zdroje přiklonili k prvomájovému datu. Stvrdit tento návrh by měli šéfové diplomacií EU na své pondělní schůzce v Bruselu. Jako původní datum plánovaného vstupu ČR a dalších devíti zemí do unie se dříve uváděl 1. leden 2004. Představitelé unie se ale obávají, že by se nemusela stihnout ratifikace rozšíření v členských zemích. Jako příklad uvádějí Belgii, kde přijetí nových států musejí schválit hned tři parlamenty - federální, vlámský i valonský. O vstupu do EU budou rozhodovat i obyvatelé kandidátských zemí. Podle nejnovějšího průzkumu provedeného v rámci projektu Eurobarometer by v referendu hlasovalo pro vstup nejvíce lidí v Rumunsku (84 procent), které ale není v první vlně rozšíření. Za ním následuje se 77 procenty Maďarsko. Česká republika je s přesně 50 procenty kladných hlasů čtvrtá od konce. Podobné pořadí bylo i u dalších otázek, jako například přijetí eura či důvěra v EU.
</TEXT>
<HEADING>
Podpora vstupu do EU
</HEADING>
<TEXT>
Otázka v průzkumu zněla: "Pokud by se zítra konalo referendum o vstupu do EU, hlasovali byste pro, anebo proti?" Čísla v tabulce představují kladné odpovědi
Pramen: Eurobarometer
</TEXT>
</DOC>
<DOC>
<DOCID>LN-20021116040</DOCID>
<DOCNO>LN-20021116040</DOCNO>
<DATE>11/16/02</DATE>
<TITLE>
Poslední absolutistický vládce Afriky si choť obstaral únosem. Teď chce letadlo.
</TITLE>
<TEXT>
Říci NE králi nemůže nikdo kromě boha, tvrdí dvořani svazijského vládce.
MBABANE - Jihoafrickým Svazijským královstvím zmítá bouře. Jejím hlavním aktérem je poslední absolutistický despota Afriky - Mswati III. Tento neomezený vládce malého Svazijska se nejspíše rozhodl, že na sebe strhne pozornost celého černého kontinentu. Vše začalo nevinně. Mswati III., který sám sebe staví takřka na roveň boha, navštívil v září každoroční slavnost umhlanga. Nutno dodat, že nešlo o jeho vladařskou povinnost. Monarcha si tam šel vyhlédnout nevěstu. Již desátou. To by ještě nikomu nevadilo. Vždyť tisíce dívek tam každým rokem tancují poloobnažené především kvůli králi. Doufají, že jednu z nich si král navždy odvede do svého paláce. To, že se stanou kupříkladu královou desátou ženou, dívkám (jež musíbýt panny) příliš nevadí. Mswatiho despotický předchůdce Sobhuza II. jich měl o poznání víc - bez jedné rovných sto. Láskychtivé oko Mswatiho III., kterého novináři obviňují z nesmírné arogance, si na letošních slavnostech vyhlídlo osmnáctiletou krásku Zenu Mahlanguovou. Božský vládce ovšem netušil, že od té chvíle bude plnit přední stránky afrických i západních listů. Stejně tak netušil, že tím otřese i samými základy své absolutistické moci nad jedním milionem poddaných. Mswati totiž očekával, že mu Zena doslova padne do náruče. A taky si myslel, že radostí bez sebe budou i její rodiče. V tom se mýlil. Zenina matka Lindiwe Dlaminiová prohlásila, že despotovi dceru nedá. Tento krok vyvolal v království doslova bouři. To, že by se ve Svazijsku nějaký smrtelník postavil proti rozhodnutí všemocného monarchy, bylo takřka nemyslitelné. Mswatiho, který je údajně nesmírně arogantní, však dopálilo nejvíc, že se proti němu postavila žena. Obyčejná žena. S těmi se totiž ve svazijské společnosti zachází spíše jako s předměty. Uražený král tak zareagoval po svém. Dal pannu unést. Její matka se však dopustila další nepředstavitelné "nehoráznosti". Božského monarchu zažalovala před soudem - jako obyčejného občana. Mswatiho aureola nedotknutelnosti, kterou svazijští králové dědili z generace na generaci, byla rázem tatam. "Nikdo kromě boha se nemůže postavit proti rozhodnutí krále," hřímal jeho bratr, princ Masitsela. Ale nebylo to nic platné. O odvaze Zeniny matky si ve Svazijsku cvrlikali i vrabci na střeše. Celé aféře začaly věnovat pozornost všechna africká média. Panovník si ale myl ruce v nevině - jednal prý tak, jak jednali jeho předci. Důvěru velké části obyvatel země však ztratil. Nedodržel totiž zákon, který před rokem sám vydal. Podle jeho nejasného výroku nesmějí mít mladistvé dívky po určitou dobu sex. Tímto opatřením se prý zabrání šíření nemoci AIDS. Ta postihla kolem 30 procent obyvatel země.
</TEXT>
<HEADING>
Královo právo na lásku
</HEADING>
<TEXT>
Háček je ale v tom, že podle dekretu je mladistvá i unesená Zena. Takže král může mít sex s mladými děvčaty, a my ne, říkají si svazijští muži. S příkazem cudnosti prý ovšem nejsou spokojeni ani dospívající Svazijky. Aféra se na počátku tohoto týdne nakonec urovnala. Matka unesené dívky prohlásila, že s dcerou mluvila. S jejím osudem je prý už smířena. Sotva však Mswati jeden skandál přežil, už se žene do jiného. V tom nejde o ženu, nýbrž o letadlo. Král si vzpomněl, že musí vlastnit přepychové letadlo. To stojí 50 milionů dolarů, což se rovná čtvrtině státního rozpočtu. Svazijci nad tím kroutí hlavou. Kupovat letadlo v době, kdy každý čtvrtý Svazijec trpí hladem, je prý moc i na božského despotu.
Háček je ale v tom, že podle dekretu je mladistvá i unesená Zena. Takže král může mít sex s mladými děvčaty, a my ne, říkají si svazijští muži. S příkazem cudnosti prý ovšem nejsou spokojeni ani dospívající Svazijky. Aféra se na počátku tohoto týdne nakonec urovnala. Matka unesené dívky prohlásila, že s dcerou mluvila. S jejím osudem je prý už smířena. Sotva však Mswati jeden skandál přežil, už se žene do jiného. V tom nejde o ženu, nýbrž o letadlo. Král si vzpomněl, že musí vlastnit přepychové letadlo. To stojí 50 milionů dolarů, což se rovná čtvrtině státního rozpočtu. Svazijci nad tím kroutí hlavou. Kupovat letadlo v době, kdy každý čtvrtý Svazijec trpí hladem, je prý moc i na božského despotu.
</TEXT>
</DOC>
<DOC>
<DOCID>LN-20021116041</DOCID>
<DOCNO>LN-20021116041</DOCNO>
<DATE>11/16/02</DATE>
<TEXT>
Médiím, a tak i miliardě čínských obyvatel a okolnímu světu se včera představilo nové vedení komunistické strany. Vrcholný orgán - stálý výbor politbyra - má proti dosavadním sedmi celkem devět členů. Mezi nimi je i nový stranický vůdce Chu Ťin-tchao (úplně vlevo). Dosavadní generální tajemník Ťiang Ce-min sice z vedení strany odešel, podle pozorovatelů má ale v rozšířeném stálém výboru nejméně pět "svých" mužů.
</TEXT>
</DOC>
<DOC>
<DOCID>LN-20021116042</DOCID>
<DOCNO>LN-20021116042</DOCNO>
<DATE>11/16/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy podpoří na summitu NATO, který se koná příští týden v Praze, rozšíření aliance o sedm zemí, což bude znamenat reálný posun NATO až k ruské hranici. S odvoláním na nejmenované zdroje z amerického Kongresu to včera uvedla agentura Reuters. Důvěru Washingtonu údajně mají Rumunsko, Bulharsko, Slovinsko, Slovensko a tři pobaltské postsovětské státy, tedy Estonsko, Lotyšsko a Litva. Prezident George W. Bush ve čtvrtek jednal o rozšiřování aliance se členy amerického Kongresu. Bílý dům sice tato jednání oficiálně nekomentoval, zdroje z Kongresu však potvrdily, že Washington v Praze potvrdí svůj zájem na přijetí uvedených zemí do NATO. "Je to historický okamžik. Bude to asi největší rozšíření NATO v dějinách," prohlásil v této souvislosti republikánský poslanec Elton Gallegly z Kalifornie. Noví členové se zřejmě k alianci připojí nejdříve v první polovině roku 2004. Tedy po skončení rozhovorů o přistoupení a po ratifikaci protokolů o přistoupení jednotlivými členskými zeměmi aliance.
</TEXT>
</DOC>
<DOC>
<DOCID>LN-20021116043</DOCID>
<DOCNO>LN-20021116043</DOCNO>
<DATE>11/16/02</DATE>
<TITLE>
Úmyslné požáry prý zakládali lidé během dvoudenní stávky britských hasičů, která skončila včera večer. Místo hasičů zasahovali vojáci.
</TITLE>
<GEOGRAPHY>LONDÝN</GEOGRAPHY>
<TEXT>
Další čtyři osoby včera zahynuly při požárech během celostátní varovné stávky hasičů ve Velké Británii. Během protestní akce, která skončila včera večer, tak zahynulo celkem sedm lidí. Média spekulují o tom, zda zmíněných sedm osob opravdu muselo zemřít. Vojákům prý podle ostrovních médií trvala záchrana lidí z plamenů výrazně déle než zkušeným záchranářům. Oč vlastně ve stávce civilních záchranářů jde? Britští hasiči požadují zvýšení platů o 40 procent, ale zaměstnavatelé jim nabízejí jen 11 procent rozložených na dva roky. Protipožární pohotovost převzalo na 18 a půl tisíce vojáků, kteří ale byli vybaveni vozy z 50. let bez vysílaček a zastaralou technikou. Hasiči prý hodlají ve stávce pokračovat od 22. listopadu, a to po následujících osm dní. Britská vláda již oznámila, že zvažuje příkaz armádě, aby obešla stávkové hlídky a začala používat moderní vozy civilních hasičů. Jejich odborový vůdce v reakci na to oznámil, že v tom armádě nebude bránit. Upozornil ale, že jeho muži prodělali pětitýdenní výcvik před tím, než tyto vozy začali používat. Po celou dobu stávky si armáda stěžovala na velké množství falešných volání a na úmyslně založené požáry. Vláda slíbila, že každého, koho dopadne při takovém činu, přísně potrestá. Jen v Londýně bylo podle policie ze 750 tísňových volání o požárech během dvoudenní stávky 135 falešných.
</TEXT>
<HEADING>
Nervozita v metru
</HEADING>
<TEXT>
V britské metropoli se k potížím přidaly i problémy v dopravě. Vedení metra preventivně uzavřelo 22 stanic, které jsou příliš hluboko a jsou obsluhovány jen výtahy. K tomu se přidalo ještě asi sto strojvůdců, kteří údajně z obav o bezpečnost nenastoupili během čtvrteční odpolední služby do práce. Jiných 80 strojvůdců pak nenastoupilo v pátek ráno. Vedení metra to ovšem považuje za nelegální solidární stávku, i když se to zatím snaží řešit jednáním s řidiči. Odborová organizace (všech) strojvůdců již také oznámila, že v případě postihu svých kolegů z metra vstoupí do stávky také. Zatímco obě strany - hasiči i úřady nyní bojují o přízeň veřejného mínění, jednání o platech nyní neprobíhá. Včera také nebyl znám nový termín zahájení diskusí. Hasiči si dlouhodobě stěžují, že mají mimořádně nízké mzdy, které je nutí, aby vykonávali druhé povolání. Většina londýnských záchranářů prý není schopna platit nájem v metropoli a do práce dojíždí i několik hodin. Jejich kritici upozorňují na to, že o místo hasiče je velký zájem, takže jejich celkové pracovní podmínky zřejmě nejsou tak špatné.
V britské metropoli se k potížím přidaly i problémy v dopravě. Vedení metra preventivně uzavřelo 22 stanic, které jsou příliš hluboko a jsou obsluhovány jen výtahy. K tomu se přidalo ještě asi sto strojvůdců, kteří údajně z obav o bezpečnost nenastoupili během čtvrteční odpolední služby do práce. Jiných 80 strojvůdců pak nenastoupilo v pátek ráno. Vedení metra to ovšem považuje za nelegální solidární stávku, i když se to zatím snaží řešit jednáním s řidiči. Odborová organizace (všech) strojvůdců již také oznámila, že v případě postihu svých kolegů z metra vstoupí do stávky také. Zatímco obě strany - hasiči i úřady nyní bojují o přízeň veřejného mínění, jednání o platech nyní neprobíhá. Včera také nebyl znám nový termín zahájení diskusí. Hasiči si dlouhodobě stěžují, že mají mimořádně nízké mzdy, které je nutí, aby vykonávali druhé povolání. Většina londýnských záchranářů prý není schopna platit nájem v metropoli a do práce dojíždí i několik hodin. Jejich kritici upozorňují na to, že o místo hasiče je velký zájem, takže jejich celkové pracovní podmínky zřejmě nejsou tak špatné.
</TEXT>
</DOC>
<DOC>
<DOCID>LN-20021116044</DOCID>
<DOCNO>LN-20021116044</DOCNO>
<DATE>11/16/02</DATE>
<TITLE>
Třináct let po pádu komunismu zažíváme návrat starých struktur
</TITLE>
<TEXT>
Když si Konfederace politických vězňů před volbami v roce 1996 zaplatila billboardy, na kterých varovala před aliancí ČSSD a komunistů, sociální demokraté se čílili a mluvili o podrazu. Dva roky poté, opět v předvolební kampani, obvinil Václav Klaus sociální demokracii z toho, že chce zvrátit "polistopadový vývoj." Klaus dostal vynadáno do demagogů. Dnes, kdy máme den před třináctým výročím pádu komunismu, možná nebude od věci konfrontovat ty temné věštby se skutečností. Na první pohled je zřejmé, že Klaus účelově přeháněl. Sociální demokraté vládnou už pátý rok a republika se nezadržitelně šine do Evropské unie. Velké oči měli i političtí vězni. Před pohodlnou levicovou většinou dal Vladimír Špidla letos v létě přednost spojení s dvěma malými stranami, jež mu dává jen chatrnou většinu jednoho hlasu. Hned na druhý pohled se ale zdá, že Klaus ani Konfederace zas tak mimo nebyli. Ta část společnosti, která od začátku nových pořádků oponovala reformám, doplněná o "losery" z listopadu 1989, získává v posledních pěti letech čím dál větší vliv. Je to zásadní společenský trend, který možná nejvíc vystihuje českou polistopadovou historii.
</TEXT>
<HEADING>
Lidový dům tančí
</HEADING>
<TEXT>
Tento společenský zvrat se zhruba shoduje s nástupem Miloše Zemana do ústavních funkcí. Zlom to nebyl stoprocentní a nebyl ani náhlý. I Klaus ve své reformě počítal s kapitány komunistického průmyslu, ve vládě měl normalizačního komunistu Ivana Kočárníka a i dnes si ze svých lidí nejvíc pochvaluje Vlastimila Tlustého (v KSČ 1986 - 89). Právě na případu Tlustý se dá ovšem dobře demonstrovat, jak výrazně sociálnědemokratická garnitura posunula měřítka. Tlustému jeho minulost připomínají novináři a má kvůli ní zaražený další postup v partaji. U takového Zdeňka Škromacha, abychom jmenovali jednoho z výrazných členů dnešní vládní sestavy, se komunistická minulost bere jako samozřejmost, jako věc, která ani nestojí za zmínku. S ministrem zemědělství Jaroslavem Palasem vstoupil letos do Strakovy akademie první člověk, který to s komunisty táhl ještě daleko do nových poměrů. Výčet komunistických vazeb v ČSSD by byl hodně dlouhý. Jenom namátkou: v počtu exkomunistů může straně konkurovat snad jen policejní sbor a armádní generální štáb. Mocného spojence mají sociální demokraté v deníku Právo, v domácím zpravodajství tohoto bývalého orgánu ÚV KSČ se běžně ventiluje boj stranických křídel, politici obou levicových stran se pak potkávají na komentářové straně listu. Když letos v červnu po uzavření volebních místností televize poprvé ohlásila senzačních dvacet procent pro komunisty, v Lidovém domě vypuklo hotové nadšení. Po volbách rozjíždí ČSSD s komunisty tichou, ale regulérní spolupráci. Třináctý rok svobody jsme tedy svědky částečné mocenské restaurace starých struktur. Jejich návrat neznamená návrat starých pořádků, a i kdyby KSČM někdy v budoucnu vstoupila do vlády, žádná padesátá léta se opakovat nebudou. Poměry v republice ale tahle koalice pootočit může. Různé trendy, přítomné už teď vysoké daně, exploze nejrůznějších, často bizarních zákonů, velmi tlustá čára za minulostí nebo třeba latentně protiamerická zahraniční politika -, budou s každým dalším posílením KSČM nepochybně potvrzeny. V euforii devětaosmdesátého roku se obecně soudilo, že komunistickou stranu čeká biologické řešení. To, že Gottwaldovi vnuci postupně vymřou, samozřejmě nelze vyloučit ani dnes. Premiér Špidla už se ale podle všeho rozhodl pro jinou strategii - od komunistů přijímá pomoc, uzavírá s nimi obchody a před stranou, která neměla šanci přežít dlouhou a důkladnou izolaci, se tak najednou otevírá netušená perspektiva.
</TEXT>
<HEADING>
Nabízím vám levici
</HEADING>
<TEXT>
Čeští antikomunisté mají ve zvyku odvolávat se na případ poválečného Německa. Hitlerovu NSDAP tam zakázali, její sympatizanti se rozutekli po celé politické scéně a nacistické ideály upadly do zapomnění. Proč se nic podobného neopakovalo v postkomunistickém Československu? Němci věděli, že je Hitler zatáhl do války, kterou kompletně prohráli. Češi taky prohráli dlouhou válku, jenže sami se sebou, a mnozí to nevědí dodnes. Komunisty, kteří je do ní zatáhli, nezakázali, neznárodnili jim majetek a blahosklonně je tolerovali. To, že dnes komunistická strana není na vymření a naopak získává pozice, je toho důsledkem a určitě nejhorším překvapením celého "polistopadového vývoje."
Čeští antikomunisté mají ve zvyku odvolávat se na případ poválečného Německa. Hitlerovu NSDAP tam zakázali, její sympatizanti se rozutekli po celé politické scéně a nacistické ideály upadly do zapomnění. Proč se nic podobného neopakovalo v postkomunistickém Československu? Němci věděli, že je Hitler zatáhl do války, kterou kompletně prohráli. Češi taky prohráli dlouhou válku, jenže sami se sebou, a mnozí to nevědí dodnes. Komunisty, kteří je do ní zatáhli, nezakázali, neznárodnili jim majetek a blahosklonně je tolerovali. To, že dnes komunistická strana není na vymření a naopak získává pozice, je toho důsledkem a určitě nejhorším překvapením celého "polistopadového vývoje."
</TEXT>
</DOC>
<DOC>
<DOCID>LN-20021116045</DOCID>
<DOCNO>LN-20021116045</DOCNO>
<DATE>11/16/02</DATE>
<TITLE>
Nezmění se Senát v tribunu osobností?
</TITLE>
<TEXT>
Nezávislí včera založili samostatný senátní klub. Povolební formování klubů v Senátu přitom signalizuje nový jev: politické síly se seskupují bez ohledu na to, za jakou stranu byl který senátor zvolen. Dojem, který budí vstup senátorky zvolené za KDU-ČSL mezi nezávislé, a naopak nezávislého senátora do klubu politické strany, je vskutku zvláštní. Jako by se senátoři okamžikem zvolení udělali sami pro sebe a začali se rozhodovat, jakou politiku vlastně chtějí dělat a s kým ji chtějí dělat. Jako by v kancelářích a na chodbách Senátu panovalo jiné politické klima než venku za jeho zdmi a utvářela se tam úplně nová politická scéna, oproštěná od panujících poměrů. Nemusí jít o nic špatného, ale v české politice, snad až příliš zahlcené stranictvím, je takové sdružování a přeskupování přinejmenším nezvyklé. Strany by neměly tvořit neprůstřelné mocenské monolity, a už vůbec ne v Senátu, kam kandidáti neproklouznou na stranické kandidátce, ale musejí pro své zvolení vynaložit značné úsilí. Je docela dobré a žádoucí vědět, co se od kterého politika dá čekat, a jistě je lepší, když o našich společných záležitostech rozhodují lidé, kteří jsou za svůj hlas osobně odpovědní a nečekají, až jim stranické ústředí zavelí, pro co mají zdvihnout ruku. Jenže bez politických stran se obejít dost dobře nelze. Vždy je totiž jednodušší a rozumnější vyjednávání několika stranických bloků než dohadování desítek třeba i vyspělých a odpovědných osobností.
</TEXT>
</DOC>
<DOC>
<DOCID>LN-20021116046</DOCID>
<DOCNO>LN-20021116046</DOCNO>
<DATE>11/16/02</DATE>
<TITLE>
Drby z pavlače nepatří před trestní tribunál
</TITLE>
<TEXT>
Boj s pomluvou je jako nekonečný zápas s bájnou hydrou - sotva jedna hlava upadne, další dvě narostou. Moderní společnosti chybí síla antického hrdiny Hérakla, přesto bitvu s pomluvou nevzdává. Místo pálení míst po useknutých hlavách našla zákon, soud a trest. Moc deváté nesmrtelné hlavy hydry-pomluvy se tím nezničí, postiženým se ale dostane veřejné satisfakce. Potud panuje shoda, o způsobu trestu se vede spor. Tuto nekončící debatu znovu otevírá případ herečky Libuše Šafránkové, vláčené na stránkách bulvárního deníku Super. Má cenu takový případ řešit na úrovni trestního práva nebo by se lépe hodil civilní spor, kde se hraje spíše o omluvu a odškodnění než o pobyt pomlouvačů za mřížemi? Státní zastupitelství se rozhodlo pro první cestu. Postižená, která musela dát ke stíhání souhlas, se k ní přiklonila. Chtěla veřejné očištění. Jak se k němu dojde, nebylo důležité. A tak se snad poprvé v ČR hrozí vězením za pavlačové drby! Povede to ke kultivaci bulváru? Těžko, ale je možné, že se ve stopách herečky vydají další. Třeba politiků se záluskem na nepohodlné kritiky. Doby, kdy se za vtipy o prezidentovi chodilo do vězení, nemusejí být tak vzdálené, jak se zdá. Pomluva je hnusná a Libuše Šafránková spravedlivě dosáhla zadostiučinění. Ještě kdyby se tak stalo u občanského soudu. Na očistném působení rozsudku by to nic neměnilo a pochybovat o ničivých vedlejších účincích by nikoho ani nenapadlo.
</TEXT>
</DOC>
<DOC>
<DOCID>LN-20021116047</DOCID>
<DOCNO>LN-20021116047</DOCNO>
<DATE>11/16/02</DATE>
<TEXT>
Mafiána Benedetta Marcianteho, prchajícího před spravedlností, prý přiměl projev Jana Pavla II. v italském parlamentu k nápravě. Dojat pontifikovou úvahou o významu rodinných hodnot se hned od televizní obrazovky vydal do vězení, aby pykal za své zločiny. Pokud by slova Svatého otce působila podobně silně i na ostatní lidi, změnil by se svět k nepoznání. Na svět by přišly statisíce dětí, aby zastavily italskou demografickou krizi. Z ulic by vymizeli chudáci, jimž by z nouze pomohli soucitní boháči. Hlavní dopad by ale zázrak pokání měl na politiku. Demokracie by se zbavila pokušení "etického relativismu". Sepětí vládců s vyššími hodnotami by pak vyloučilo jejich příklon k totalitním metodám. Přineslo by to i své problémy: parlamentní lavice, a nejen v Itálii, by prořídly, vládní kabinety by zely prázdnotou. Soudní zapisovatelky by nestačily zachytit zpovědi zhřešivších politiků. Má to ovšem háček - i Benedetto se vydal spravedlnosti mnohem spíš proto, aby zatepla využil papežova apelu na mírnost k odsouzeným, než kvůli skutečnému pokání. A politici, ti mají imunitu nejen před soudním postihem, ale i vůči zápalu svědomí. I když se před televizními kamerami rádi dojmou moudrými slovy.
</TEXT>
</DOC>
<DOC>
<DOCID>LN-20021116048</DOCID>
<DOCNO>LN-20021116048</DOCNO>
<DATE>11/16/02</DATE>
<TITLE>
Distributoři léků si berou za rukojmí pacienty
</TITLE>
<TEXT>
Paličatost, s jakou se Asociace velkodistributorů léčiv (AVEL) snaží domoci zaplacení svých pohledávek, aniž by brala na zřetel kompromisní nabídky ministerstva zdravotnictví, připomíná neústupnost čečenských teroristů. Zdá se vám to přitažené za vlasy? Možná. Společné rysy ale najít lze. Oba vydírají. Jedni si tak chtějí vymoci svobodu své vlasti na okupantech, druzí své zasloužené peníze na dlužnících. V obou případech si berou k dosažení svých cílů rukojmí. Čečenci fyzicky stovky lidí v divadlech či nemocnicích, distributoři teoreticky desítky tisíc pacientů ve zdravotnických zařízeních, která se ocitnou bez léků. V obou případech jsou rovněž ohroženy životy nevinných lidí. Nejde o to, že by do kanceláří asociace vtrhla po moskevském vzoru URNA a zanechala po sobě spoušť. Může se ale stát, že lékař v kritický moment nenajde v almárce ten správný lék pro svého pacienta, neboť poslední ampuli spotřeboval před dvěma hodinami. Netvrdím, že distributoři nejsou v právu. Otázka je, zda zvolili odpovídající způsob prosazení svých požadavků, zda využili skutečně všech jiných, méně kontroverzních možností řešení. Je jejich situace opravdu tak zoufalá, že je k takovému činu opravňuje, nebo jde o vypočítavý mediální krok? Jisté je jedno. Zoufalý čin teroristů měl upozornit světovou veřejnost na bezpráví v Čečensku. Embargo distributorů zase na zoufalý stav financování zdravotnictví v Česku. Je na příslušných mocipánech, jak se k těmto problémům postaví.
</TEXT>
</DOC>
<DOC>
<DOCID>LN-20021116049</DOCID>
<DOCNO>LN-20021116049</DOCNO>
<DATE>11/16/02</DATE>
<TITLE>
říká vicepremiér Pavel Rychetský, podle něhož většině strany vadí koalice s US-DEU
</TITLE>
<TEXT>
ROZHOVOR TÝDNE Pavel Rychetský S místopředsedou vlády
hovořila Renata Kalenská
Zákony, které nepodpoří Unie svobody, pomohou sociálním demokratům schválit komunisté. S tím počítá ministr spravedlnosti Pavel Rychetský.
LN: V nedávném televizním pořadu jste hýřil skepsí, mluvil jste o beznaději v politice, o promarněném čase... Co jste tím myslel?
Dochází k velkému odcizení politiky. Prostě skončilo období, které známe z první poloviny minulého století, kdy politické strany byly masové a nastolily se v nich demokratické mechanismy, které se přenášely do společnosti. Dnes jsme naopak svědky toho, že politické strany začínají být velmi uzavřené do sebe.
LN: Dokonce jste je označil za uzavřené sekty. Ale zůstaňme u ČSSD. Absence demokracie se týká i jí?
Je tam absence dostatečného prostoru pro vytváření demokratických mechanismů. To, že je má ČSSD ve stanovách, samo o sobě nestačí.
LN: Kdo má v ČSSD - vyjma Vladimíra Špidly - největší vliv?
No... Musím říct, že to je otázka, na kterou se velmi těžko odpovídá. Myslím, že krajské organizace.
LN: Nevšimla jsem si, že by Špidla bral vážně stanoviska třeba ústecké ČSSD.
</TEXT>
<HEADING>
To já nevím.
</HEADING>
<TEXT>
LN: Obecně se soudí, že největší vliv mají Špidla a Gross. Několik předních členů ČSSD mi ale řeklo, že se Špidlou řídíte stranu vy.
Nemyslím si, že bych relevantním způsobem ovlivňoval rozhodnutí orgánů ČSSD.
LN: Jde spíš o to, jestli ovlivňujete Špidlova rozhodnutí.
Jsem ke Špidlovi loajální a myslím si, že potřebuje být takovými lidmi obklopen. Pravda je, že mnoho zásadních věcí spolu konzultujeme.
</TEXT>
<HEADING>
LN: Jakou má tedy Špidla v ČSSD podporu?
</HEADING>
<TEXT>
Situace ve straně není stabilizovaná. Velká část ČSSD velmi těžce nese naši koalici s US. To způsobuje dost veliké pnutí, které se ostatně projevilo kolem krize, když paní Marvanová hlasovala proti povodňovému balíčku. Poslancům ČSSD vadí, že některá ideová východiska US jsou z říše utopie. Jsou hloupá. Jsou z přelomu 19. a 20. století.
</TEXT>
<HEADING>
LN: Jaká je v klubu nálada?
</HEADING>
<TEXT>
Tady je skutečně velká rezerva vláda, potažmo i premiér Špidla, by měli mnohem více komunikovat s poslaneckým klubem. Aby nebyl stavěn před hotové věci. Naprosto chápu rozladění našich poslanců, když se třeba objevila v médiích informace o vyjádření ministra Tvrdíka v Americe - tedy že ČR uvažuje o zapojení do protiraketové obrany. To je věc, kterou se poslanci nemají dozvídat z novin. To s nimi má být předem konzultováno. Zatímco problém, že ČSSD má jen 11 křesel ve vládě, takže všech 70 poslanců ČSSD nemůže být ministry, je problém sekundární. I když nepochybuju o tom, že v klubu ČSSD je řada lidí, kteří si myslí, že mají stejné schopnosti pro práci v exekutivě jako ti, kteří tím byli pověřeni. Počet členů vlády je ale prostě omezený.
LN: Má ČSSD problém s tím, že se její poslanci cítí nedoceněni?
Problém není v tom, kdo je a kdo není ministrem. Problém je v tom, že vláda není schopna jasné a otevřené komunikace s vlastními poslanci.
LN: Byla by situace s nespokojenými poslanci mnohem vážnější, kdyby podmínky v koaličním dodatku o závazném hlasování platily pro všechny, tedy i pro ČSSD? Vláda by byla více ohrožena...
ČSSD může mít jednobarevnou, nebo dvoubarevnou menšinovou vládu. Samozřejmě máme tyto náhradní varianty. Krajně nepravděpodobné ale je, že by došlo k předčasným volbám. ČSSD by zase byla vítěznou stranou a těžko si dnes umím představit poslance, kteří poté, co nyní získali na čtyři roky mandát, by zvedli ruku pro to, aby šli znovu do předvolební kampaně. Jednobarevná vláda ČSSD by určitě získala důvěru. Ostatní poslanci by se radši zdrželi hlasování, než aby ztratili mandát.
LN: Blíží se summit NATO. Gross prohlásil, že v případě nezvládnutí situace rezignuje. Co by bylo neúspěchem?
Já samozřejmě nevím, jaké jsou jeho představy. Ale podle mě - kdyby došlo k masovému vandalismu. Nebo kdyby policejní násilí dosáhlo brutality a byly by usmrceny nějaké osoby. Toho se obávám.
LN: Gross se může zpětně hájit: "Mohlo být hůře, zas tak špatně to nedopadlo." Jeho prohlášení vypadá hrdinsky, ale je to docela laciné.
Já si myslím, že vůbec není třeba se tím výrokem vážně zabývat.
</TEXT>
<HEADING>
LN: Protože stejně nerezignuje?
</HEADING>
<TEXT>
To, jak se bude zákrok hodnotit, bude věc veřejného mínění. A veřejné mínění je schopno přinutit kteréhokoli ministra k podání demise.
LN: Veřejné mínění je schopno přinutit k demisi jakéhokoli ministra?
Jistě.
LN: Jak jste na to přišel?
Tak... Kalvoda byl takový případ.
LN: Ano, Kalvoda se prostě styděl. To je ovšem individuální přístup. V českých poměrech výjimka.
</TEXT>
<HEADING>
Vždycky je to individuální přístup.
</HEADING>
<TEXT>
LN: Nikdy mě nenapadlo, že by se čeští politici zabývali veřejným míněním. Kromě období před volbami. Co třeba Klaus se Zemanem a výzva "Děkujeme, odejděte!"?
Musím vám říct, že první věc, kterou politik ráno dělá, je, že sahá po monitoringu tisku, aby se podíval, co o něm píší.
LN: Jde o to, jestli politik něco vyvodí z toho, že se o něm špatně píše. Třeba Jan Kavan a případ Srba.
Pana Kavana bych spojoval se vším jiným, jenom ne s kauzou Srba. Příprava vraždy novinářky nepochybně vůbec nesouvisí s Janem Kavanem. Spíš bych se pozastavoval nad ministerstvem obrany, které Srbu vedlo jako svého spolupracovníka. Jako agenta tajné služby. A nasadilo ho na ministerstvo zahraničních věcí.
LN: Podívejte se, Kavan je snad svéprávný člověk a mluví do toho, kdo s ním bude spolupracovat.
Není nejmenších pochyb o tom, že si Jan Kavan vybral špatně, když si vybral pana Srbu. A není nejmenších pochyb o tom, že se kvůli tomu v nové vládě nestal ministrem. On z té vlády musel po volbách odejít.
LN: A přímo do Valného shromáždění OSN. Neptají se ho kolegové v OSN na zmíněnou kauzu, na Český dům...?
Nemám potuchy. Nemám zprávy, že by tím ČR utrpěla. Jsem přesvědčen, že kdyby o tom psaly noviny v New Yorku, tak by to naše noviny přetiskly. Že se tak nestalo, znamená, že to tam dosud nikoho nezajímalo.
LN: Zpět k vám. Pod kým vám ve vládě bylo líp? Pod Zemanem, nebo nyní pod Špidlou?
Současná vláda bohužel ještě nenajela na normální pracovní rytmus. Během povodní vláda pracovala kvalitně, ale bylo to velmi chaotické. Ministři přinášeli na vládu návrhy zákonů v podpaždí a bez řádného projednání. Špidla teď bude velmi obtížně prosazovat normální rytmus práce.
</TEXT>
<HEADING>
LN: A to srovnání se Zemanem?
</HEADING>
<TEXT>
Zemanova vláda byla jednobarevná. To se může na první pohled jevit jako výhoda. De facto to je ale nevýhoda. V koaliční vládě je samozřejmostí, že členové vlády z té či oné strany spolu synchronizují své kroky. Dokonce je možné prozradit, že se před schůzí vlády scházejí a svůj postup si dopředu dohodnou. To není možné v jednobarevné vládě. Tam naopak vzniká mnohem více střetů. Já se až divím, že jste si nikdy nevšimli, jak ostré střety byly v Zemanově vládě mezi Grégrem a Mertlíkem. Jaké se tam vytvářely skupiny.
LN: O tom se psalo dost, ale pouze z nejmenovaných zdrojů. Oficiálně byla vláda jednotná.
Dobře. Proto já třeba lituju rozpadu Československa. Tehdejší situace vyžadovala dialog a kompromisy. Pak sem Václav Klaus zavedl politiku konfliktu a konfrontace. Až tato vláda může hledat demokratický dialog.
LN: Považujete US-DEU za spolehlivého partnera? Sám jste prohlásil, že hlasování o státním rozpočtu bude zárukou, že má cenu s touto stranou ve vládě zůstat.
Jestli chcete slyšet, že US-DEU složila reparát, tak to nejsou slova, která bych považoval za případná.
</TEXT>
<HEADING>
LN: Já chci slyšet váš názor.
</HEADING>
<TEXT>
Nás spojuje nesmírně silné pouto, a to je vstup do EU. Zároveň nevylučuji, že až do EU vstoupíme a toto pouto se vytratí, pak mezi námi vzniknou vážné problémy. A k problémům může dojít během několika dnů. Já si umím představit, že ve vládě vznikne velký spor kvůli zákonu o regulaci nájemného. V této oblasti jsme si nejvzdálenější.
</TEXT>
<HEADING>
LN: Bude to hvězdičkový zákon?
</HEADING>
<TEXT>
Nevím. A vůbec to není potřeba. Zákony se sociálním nábojem vláda nebude muset označovat podle koaličního dodatku. Prostě s nimi půjde do parlamentu, protože jsem přesvědčen, že pro tyto zákony máme šanci získat podporu u KSČM. Mám na mysli naše evergreeny - zákon o bezhotovostním platebním styku, registrační pokladny, majetková přiznání. I kdyby US byla proti, budeme mít podporu u KSČM.
LN: To vám připadá fér? Některé zákony si označíte hvězdičkou a US-DEU s lidovci pro ně budou muset zvednout ruce a o zbytku budete vyjednávat s komunisty...
Slovo vyjednávat bych nepoužil. Jsem přesvědčen, že tyto zákony musí každý poctivý poslanec podpořit.
LN: Prostě jste tu nastínil princip, kterak ČSSD prosadí vše, co chce.
</TEXT>
<HEADING>
Nastínil jsem princip parlamentní demokracie.
</HEADING>
<TEXT>
LN: Jedna podotázka k rozpočtu. Nevadí vám, jak hlasování proběhlo? Marvanová se neřídila koaličním dodatkem. Ona pro rozpočet nezvedla ruku. Jen opustila sál.
Výsledek hlasování o státním rozpočtu byl jediným možným řešením. Ale měl by to být poslední takto sestavený rozpočet. Kdyby ČR pokračovala po stejné cestě, její schodek by do pěti let mohl být v řádu bilionů korun. Ten problém v tuto chvíli nemá řešení. Výdajová část rozpočtu jenom na starobní důchody každý rok stoupá o 15 až 20 miliard korun. My nejsme schopni zvýšit příjmovou část rozpočtu každý rok o tolik korun. Je to naprosto beznadějné. Řešením je odstranění šedé ekonomiky.
LN: Jste ve vládě od roku 1998.
My jsme celou řadu věcí navrhli, ale neprošlyparlamentem. Příkladem jsou registrační pokladny.
LN: Teď říkáte, jak snadno se umíte dohodnout s komunisty. Proč jste to neudělali dřív?
Jestli se nemýlím, neměli jsme s nimi potřebnou většinu. A musím říci, že u jednoho zákona, který jsem v minulém období předkládal, jsem si byl jist, že pro něj budou komunisti hlasovat. Ale oni se hlasování zdrželi. Když jsem se tehdejšího předsedy klubu KSČM ptal, proč návrh nepodpořili, odpověděl mi způsobem, který mě zarazil: "Protože jste za námi nepřišli." Do té doby jsem byl přesvědčen, že poslanci hlasují podle obsahu zákona, a ne podle toho, kdo za nimi přijde. To mě dost šokovalo.
LN: Tak to vidíte. Přece jen budete muset s komunisty vyjednávat. Co je největší problém justice? Myslím časově nejpalčivější.
České soudy. Nerozhodují ani v efektivně reálném čase, ani předvídatelným sjednoceným způsobem. Jenom od začátku roku na nás bylo u Evropského soudu podáno 45 stížností pro nepřiměřenou délku řízení. A bohužel jsem dospěl k názoru, že ve všech 45 případech bude ČR odsouzená. Dokonce mě může těšit, že jich je jenom 45. Ze statistik, které mám na stole, vyplývá, že sporů jenom v oblasti obchodního soudnictví, které trvají déle než tři roky, je v tuto chvíli 125 tisíc.
LN: Vidíte velký problém i v tom, že v současné době jsou soudní spory zpomalovány kvůli očekávané amnestii příštího prezidenta?
Tito lidé jsou naivní, když předpokládají, že nějaká amnestie bude. To nemají ničím podloženo.
LN: Váš favorit na prezidenta je Otakar Motejl. Ptal jste se Grosse, jak ho napadlo navrhnout Jaroslava Bureše?
Ptal. Odpověděl mi, že to považoval za možnou variantu do počtu.
LN: Takže jen takové divadlo? Těžko by se vám asi dělala veřejná anketa, kdybyste měli jednoho kandidáta.
To se musíte zeptat Stanislava Grosse. Já vám tohle nepovím.
LN: ČSSD prosazuje přímou volbu. Miloš Zeman se naopak bojí, aby se prezidentem nestal někdo takový, jako třeba Václav Fischer. Prostě člověk, který si může zaplatit megakampaň.
Samozřejmě přímá volba v sobě nese i rizika masové mediální společnosti, ve které žijeme. Vezměte si příklad Berlusconiho. Toto riziko existuje.
LN: U nás rozhodně. My už mimochodem malého Berlusconiho máme - Vladimíra Železného. Je konkrétně v Česku tato obava na místě?
Pravda je, že výsledky voleb ve znojemském obvodu jsou z tohoto hlediska alarmujícím signálem.
LN: Vláda schválila váš návrh na požitky exprezidentů. Ty by ztratil v případě, že by vykonával státem placenou funkci. Nemělo by to platit i v případě, že by podnikal?
Já si hlavně nedělám nejmenší iluze o tom, jak bude projednávání tohoto zákona probíhat v parlamentu. Myslím, že to bude jedno z nejdivočejších projednávání a už vidím návrhy na rozšíření okruhu těchto osob o bývalé ústavní činitele, nebo návrhy na úplné zrušení. Takže bude to velice dobrodružné.
LN: Expremiér Zeman nedostává nic a čeká na svůj první průměrný důchod.
Myslím, že veřejné mínění v ČR není vůbec nakloněna tomu, abychom dělali příliš velké kroky. Třeba v sousedním Rakousku nemá bývalý prezident nárok vůbec na nic, ale na druhé straně každý, kdo byl kdy v rakouské vládě ministrem, má do smrti ministerský plat. Tady se rozhodně nelze inspirovat. Kdybych měl připustit rozšíření této zákonné úpravy na další ústavní činitele, byl bych pouze pro expremiéry.
LN: Proč jste ve vládě původně navrhoval zhruba dvojnásobné požitky pro exprezidenty? Tento návrh jste později označil za "poněkud neskromný".
Chcete slyšet opravdu skutečnou pravdu?
</TEXT>
<HEADING>
LN: Prosím.
</HEADING>
<TEXT>
Zákon o platech představitelů státu, který před devíti lety předkládal pan poslanec Mandelík za ODS, byl napsán v čínštině. Je napsán tak, aby nikdo nepoznal, kolik plat ústavních činitelů činí. Po těch letech ve vládě dodnes netuším, jaký můj plat je. I když jsem se to jednou snažil spočítat, tak se mi to nepodařilo. Můj pokyn k vypracování tohoto zákona panu náměstkovi Burešovi zněl jednoduše: "Vezmi za základ plat poslance nebo senátora, dej tam trochu víc." Dostal jsem k podpisu zákon, kde jsem si jen přečetl, že plat činí "koeficient dvě celé něco". A nevěděl jsem, kolik je to v korunách. Zhrozil jsem se, až když to spočítali novináři. Přišlo mi to jako naprosto přehnaná částka. Proto jsem ji v připomínkovém řízení zredukoval. Byla to moje chyba.
Zákon o platech představitelů státu, který před devíti lety předkládal pan poslanec Mandelík za ODS, byl napsán v čínštině. Je napsán tak, aby nikdo nepoznal, kolik plat ústavních činitelů činí. Po těch letech ve vládě dodnes netuším, jaký můj plat je. I když jsem se to jednou snažil spočítat, tak se mi to nepodařilo. Můj pokyn k vypracování tohoto zákona panu náměstkovi Burešovi zněl jednoduše: "Vezmi za základ plat poslance nebo senátora, dej tam trochu víc." Dostal jsem k podpisu zákon, kde jsem si jen přečetl, že plat činí "koeficient dvě celé něco". A nevěděl jsem, kolik je to v korunách. Zhrozil jsem se, až když to spočítali novináři. Přišlo mi to jako naprosto přehnaná částka. Proto jsem ji v připomínkovém řízení zredukoval. Byla to moje chyba.
</TEXT>
</DOC>
<DOC>
<DOCID>LN-20021116050</DOCID>
<DOCNO>LN-20021116050</DOCNO>
<DATE>11/16/02</DATE>
<TITLE>
V amerických a britských kinech měl včera premiéru nový film Harry Potter a tajemná komnata
</TITLE>
<TEXT>
Obrovským hitem by se letos měl stát model Bradavického expresu, vlaku, který jezdí do Školy čar a kouzel v Bradavicích. Loni byla nejčastějším vánočním přáním dětí sova, kterou vlastnil Harry Potter.
LONDÝN - Britská a americká kina včera zažila další perný den. Na jejich plátnech se totiž znovu objevila tvář čarodějnického učně Harryho Pottera. Film Harry Potter a tajemná komnata je údajně strašidelnější než jeho předchůdce, ale podle kritiků je "možná i lepší". V českých kinech bude mít snímek o malém čaroději premiéru 12. prosince. Kina v Británii již nyní vydělala na druhém dílu pohádkové ságy podle Joanne K. Rowlingové osm milionů liber (asi 400 milionů korun) na zvláštních předpremiérových představeních. Jen kina řetězce Odeon zatím prodala na představení lístky za skoro dva miliony liber, a vyhradila proto polovinu svých pláten pouze pro Harryho. "Je to neuvěřitelné," prohlásila pro britskou BBC mluvčí řetězce kin Odeon. "Museli jsme ztrojnásobit počet zaměstnanců našeho informačního centra, abychom zvládli odpovídat na všechny dotazy. Také jsme zřídili kvůli Harrymu Potterovi speciální telefonní linku." První snímek o čarodějnickém učni s podivnou jizvou na čele ve tvaru blesku, který měl premiéru před rokem, celkově vydělal více než 961 milionů dolarů (téměř 30 miliard korun) a stal se druhým nejúspěšnějším filmem všech dob. Společnost Warner Bros, která má práva na všech sedm dílů čarodějnické série, se zatím nevyjádřila k tomu, jakou očekává u nového filmu návštěvnost. Odborníci však nepochybují o tom, že bude následovat svého slavného předchůdce a vydělá po celém světě miliony dolarů. V loňském roce se jedním z nejčastějších vánočních přání stala sova, kterou vlastnil malý čaroděj. Britské optiky dokonce zaznamenaly zvýšený zájem dětí o stejný typ brýlí, jaké nosí Harry Potter. Letos očekává mnohem větší výdělky v předvánočním období například firma Hornby, která vyrábí modely dětských vláčků. Podle jejího ředitele Franka Martina se jejich nejnovější verze Bradavického expresu (vlak, který jezdí do kouzelnické školy v Bradavicích) stane obrovským hitem.
</TEXT>
</DOC>
<DOC>
<DOCID>LN-20021116051</DOCID>
<DOCNO>LN-20021116051</DOCNO>
<DATE>11/16/02</DATE>
<TITLE>
Otmar. Toto jméno je německého původu a znamená, že jeho nositel je "šťastný díky svému bohatství". V církevním kalendáři má svátek Markéta. Odborníci tvrdí, že základ jména je orientální a znamená "perla".
</TITLE>
<TEXT>
Mahulena. Toto jméno je českého původu a snad vzniklo uměle. V církevním kalendáři si dnes připomínáme Alžbětu a Řehoře.
</TEXT>
</DOC>
<DOC>
<DOCID>LN-20021116052</DOCID>
<DOCNO>LN-20021116052</DOCNO>
<DATE>11/16/02</DATE>
<TEXT>
Poznání nabývá člověk buďto postupně (této variantě dávám jednoznačně přednost), nebo šokem. K bolestnému prozření, že už nejsem mladý, mi na počátku devadesátých let stačilo necelých pět minut: v jedné agentuře zajišťující nejrůznější studentské turistické slevy jsem projevil zájem o takzvaný junior pas. Vyplnil jsem příslušný dotazník a vystál dlouhou frontu. Slečna za přepážkou papír krátce přelétla očima a mezi obočím se jí náhle vytvořila vráska. "Jo tak to lituju," oznámila mi. "Na junior pas už jste starej." Dneska vím, že to nemyslela zle; možná byl v jejím úsměvu i náznak koketerie, ale to jsem v dané chvíli nebyl schopen vnímat, natožpak ocenit. "Jak to myslíte - starej?" zeptal jsem se trochu hádavě. Bylo mi tehdy dvacet osm. Domníval jsem se, že život teprve začíná a celý svět mi leží u nohou. Fronta za mnou nespokojeně zahučela: další potížista. "Junior pas je určen pouze mladým lidem do šestadvaceti let," vysvětlila mi trpělivě. "Vy jste dva roky za věkovou hranicí." Dva roky za věkovou hranicí? Copak mládí má nějaké hranice? Pohledem jsem se pokoušel dovolat solidarity svých domnělých vrstevníků, ale narážel jsem jen na chladné, nepřátelské pohledy. Otočil jsem se nazpět k přepážce. "Chcete snad říct, že už nejsem mladý?!" zvolal jsem výhrůžně. Slečně se mě očividně zželelo. "Ale vůbec ne," řekla chlácholivě. "Samozřejmě, že jste mladý, ale pro nás už bohužel ne." "Nezdržuj, dědku!" zasmál se kdosi ve frontě za mnou. To byla poslední kapka. Zdrceně jsem se odsunul stranou. Slečna pokrčila rameny a začala se věnovat dalšímu, zhruba osmnáctiletému zákazníkovi. Ostatní studenti si mě podezíravě prohlíželi. Z agentury, kam jsem před chvílí vstupoval jako mladík plný elánu, jsem se odšoural jako věkem zlomený kmet. Minulý týden mi život nabídl jiné náhlé poznání: projevil jsem totiž zájem o životní pojištění. Pojišťovací agent si prohlédl výsledky mé zdravotní prohlídky a mezi obočím se mu náhle udělala vráska. "Rakovina?" hlesl jsem. "Leukemie? AIDS?" "Mírně zvýšený cholesterol," řekl vážně. "Ale mně nic není!" namítl jsem. "Za celý život jsem nebyl ani den v nemocnici!" "Lituju, ale bude to problém." "Problém? Jak to myslíte, problém?" "No, de facto jste sice zdravý - " " - ale de iure jsem chorobami prolezlý stařec," pochopil jsem. "Já vím."
</TEXT>
</DOC>
<DOC>
<DOCID>LN-20021116053</DOCID>
<DOCNO>LN-20021116053</DOCNO>
<DATE>11/16/02</DATE>
<TEXT>
NEW YORK - Účinkování v úspěšných filmech o čarodějnickém učni Harrym Potterovi změnilo životy tří dětských hvězd. Ruperta Grinta, představitele Harryho přítele Rona, poznávají děti na každém kroku, dokonce i když byl lyžovat ve Švýcarsku. Emma Watsonová, která ztvárnila Hermione, dostala ke svým dvanáctým narozeninám od jednoho fanouška plyšového medvěda stejné velikosti, jako je ona sama. A sám Daniel Radcliffe, představitel hlavní role, se stal miláčkem publika. "Osobně si nemyslím, že tomu tak je," uvedl pro agenturu AP třináctiletý Radcliffe. "Poznávají mě opravdu hodně," prohlásil čtrnáctiletý Rupert Grint. "Prostě ke mně přijdou a říkají mi Rone. Je těžké si na to zvyknout, ale zároveň je to skvělé." Režisér Chris Columbus si myslí, že popularita dětské hrdiny nijak zvlášť nepoznamenala - nebyl na to totiž čas. "Děti pracovaly na prvním Harrym Potterovi, poté byla premiéra a hned tři dny nato začaly natáčet další film," řekl Columbus. Po skončení natáčení "nového Harryho Pottera" se dětské hvězdy vrátily do školy v Británii. "Trvalo mi asi tři dny, než jsem si zvykl," poznamenal Rupert Grint. Všechny tři děti se zároveň chystají na natáčení třetího filmu s názvem Harry Potter a vězeň z Azkabanu.
</TEXT>
</DOC>
<DOC>
<DOCID>LN-20021116054</DOCID>
<DOCNO>LN-20021116054</DOCNO>
<DATE>11/16/02</DATE>
<GEOGRAPHY>BARCELONA</GEOGRAPHY>
<TEXT>
Americký raper Eminem získal ve čtvrtek v katalánské metropoli Barceloně hlavní evropskou cenu hudební televizní stanice MTV v kategoriích mužský zpěvák, zpěvák hip hopu a nejlepší album. Udílení 26 evropských hudebních cen MTV, jež se konalo v barcelonském Paláci svatého Jordiho, bylo živě přenášeno do 164 zemí pro zhruba miliardu diváků. Ceremonie nabízela málo překvapení, protože Eminem byl jasným favoritem. Po Eminemovi následovala v počtu získaných cen australská zpěvačka Kylie Minogue a skupiny Linkin Park a Red Hot Chili Peppers: všichni získali během tříhodinové ceremonie, které přihlíželo 13 tisíc diváků, po dvou cenách. Minogue získala ceny za nejlepší pop a za nejlepší tanec. Jennifer Lopezová, jež se ceremonie nezúčastnila, získala cenu za nejlepší zpěvačku; zde byla její nejnebezpečnější konkurentkou Britney Spearsová. Skupina Linkin Park získala cenu jako nejlepší kapela i jako nejlepší hard rock, kapela Red Hot Chili Peppers zvítězila v kategorii nejlepší živé vystoupení. Ceremonii moderoval raper Sean 'P. Diddy' Combs, jenž při této příležitosti předvedl svůj rozsáhlý šatník, včetně několika třídílných obleků a sportovních šatů.
</TEXT>
</DOC>
<DOC>
<DOCID>LN-20021116055</DOCID>
<DOCNO>LN-20021116055</DOCNO>
<DATE>11/16/02</DATE>
<GEOGRAPHY>VÍDEŇ</GEOGRAPHY>
<TEXT>
V rakouském kostele byla odhalena středověká freska znázorňující hlodavce, který nápadně připomíná populární kreslenou postavičku Mickey Mouse. "Freska dokazuje, že Mickey Mouse je pravý Rakušan a nezrodil se v Hollywoodu," prohlásil pro britský list The Daily Telegraph Siggi Neuschitzer, ředitel turistické kanceláře ve vesnici Malta na jihu země, kde byla kresba objevena. Populárního "Myšáka Mickeyho" poprvé nakreslil v roce 1928 Walt Disney. Jeho verze ze 14. století je zakreslena klečící u nohou svatého Kryštofa. Společnost Disney zatím nález nekomentovala.
</TEXT>
</DOC>
<DOC>
<DOCID>LN-20021116056</DOCID>
<DOCNO>LN-20021116056</DOCNO>
<DATE>11/16/02</DATE>
<TITLE>
Listopad '89 umožnily nezávislé aktivity mladé generace v osmdesátých letech
</TITLE>
<TEXT>
Kdo měl rozhodující podíl na pádu komunistického režimu? Studenti, disidenti, masy občanů na náměstích? Nebo šlo o spiknutí špiček režimu s opozicí? Otázky, které i po třinácti letech vzrušují. Nové historické výzkumy ukazují, že "klíč" k listopadu musíme hledat v pohybech společnosti v 80. letech, kdy především tehdejší mládež vytvořila mnoho na režimu nezávislých "ostrůvků svobody".
Sotva dohasly svíčky pietně zapalované na Národní třídě v místě brutálního zásahu bezpečnosti proti studentské demonstraci, rozhořely se plamínky sporů o charakter listopadové revoluce, o podnět k jejímu propuknutí a míru zásluh o její pokojný průběh a úspěšné dovršení. Listopadové události se - jako ostatně kterákoli významná událost od počátku dějin - staly předmětem nejen historického zkoumání a analýz, ale i nejrůznějších dohadů, spekulací a podložím historických mýtů, kterým často rádi propadají i přímí svědkové posuzovaného dění. Byla listopadová revoluce spontánním aktem nespokojeného obyvatelstva země, vedeného disidenty a představiteli opozičních a nezávislých iniciativ a skupin, které se od vzniku Charty 77 rozvíjely, množily a rozrůzňovaly v prostředí undergroundu, nezávislé kultury, podzemní církve a mezi mládeží? Nebo snad byla aktem, který lze vysvětlit pomocí "spiklenecké teorie dějin" a jehož iniciátory lze hledat za hranicemi naší země a představ jejího řadového občana? Byli vysokoškolští studenti, podstupující brain-washing socialistické výuky a výchovy, indoktrinovaní marxistickou ideologií a ochutnávající "cukr a bič" SSM, jejími iniciátory, kteří byli po vzniku Občanských fór neprávem odsunuti na vedlejší kolej? Byla jim "jejich" revoluce ukradena a směrována jinam, než kam ukazovaly jejich "holé ruce", svíčky a květiny? Nebo se po letech mlčenlivého přitakávání režimu pokusili hektickou aktivitou stávky zastřít a přehlušit svoji dosavadní povolnost a pasivitu? Kde vlastně byly 17. listopadu vůdčí osobnosti disentu a postupně se formující politické opozice, kde byli představitelé režimu, vyzbrojení na jedné straně tak rozsáhlým aparátem StB a na druhé do posledního okamžiku netušící, co se proti nim chystá (pokud se skutečně chystalo)? A kde vlastně byla až do okamžiku shromáždění statisícových demonstrací na Václavském náměstí a na Letné celá tzv. "veřejnost", jednou oslavovaná za cinkání klíči v podzimních mrazech a jindy káraná za pasivitu "mlčící většiny"; přinejmenším od osmašedesátého roku zastrašená a unikající do umělé idyly chalup a chat? Kde byli všichni ti mladí, kteří si dobrovolně či z donucení vybrali jinou než vysokoškolskou dráhu a kteří už ve svém vývoji nebyli bezprostředně ovlivněni traumatizujícími událostmi roku 1968 a následné tzv. normalizace? Když v lednu 1977 vystoupila se svým prvním prohlášením Charta 77, byl to impuls k otevření otázek lidských a občanských práv v prostředí totalitního režimu. Nezbytnost utajování, práce v ilegalitě i některé zásady a metody záslužné práce chartistů vedly k tomu, že širší veřejnost byla s jejich aktivitou seznamována (pokud vůbec) jen torzovitě a tendenčně. Od roku 1981 se však začali spontánně a neorganizovaně scházet mladí lidé na Kampě u improvizovaného památníku Johna Lennona. V roce 1983 se hlasy mladých ozvaly proti rozmísťování raket středního doletu na našem území a list Tribuna (oficiální orgán ÚV KSČ) rozpoutal spolu s Rudým právem kampaň proti šířícímu se hnutí mladých příznivců punkového trendu a - nejen hudebního - stylu. V letech 1985 a 1987 se hlavně mladí lidé postavili svými podpisy na peticích proti znečišťování životního prostředí (např. na Chomutovsku). V posledních dvou letech před listopadem 1989 vystupovaly "pořádkové síly" režimu proti mladým ochráncům životního prostředí, kteří usilovali například o záchranu pražské Stromovky, příznivcům punku a mírovým aktivistům (např. na mírové slavnosti na plzeňském Lochotíně) i proti demonstrantům, kteří zaplňovali Václavské náměstí při výročích srpnových událostí, Palachově týdnu atd. V květnu 1989 si především plzeňská mládež (příznivci hnutí punk a další tzv. nonkonformní skupiny) připomněla na nepovolené manifestaci výročí osvobození města americkou armádou. Bezprostředně před 17. listopadem se mladí obyvatelé Teplic, především studenti místních středních škol, odhodlali veřejně vystoupit už nejen proti znečištěnému ovzduší, ale i proti viníkům ekologicky neúnosného stavu severních Čech. Po celou tuto sledovanou etapu vystupovala Charta 77 s apely k dodržování lidských práv a morálních principů, Výbor na obranu nespravedlivě stíhaných zveřejňoval pomocí zahraničních médií příklady justiční zvůle režimu a Hnutí za občanskou svobodu a především Demokratická iniciativa hledaly cesty k politice, která již neměla být zcela "nepolitickou".
</TEXT>
<HEADING>
Radikalizace mládeže
</HEADING>
<TEXT>
Třebaže se v posledních letech před listopadem 1989 rozrůzňovaly aktivity a cíle těch občanských iniciativ, jejichž aktivisté patřili převážně ke střední a starší generaci, stávala se jedním z nepřehlédnutelných dělítek disentu a nezávislých aktivit generační příslušnost. Hlavně představitelé "mladších" iniciativ (Nezávislé mírové sdružení, České děti, Mírový klub Johna Lennona) byli nakloněni soustavnému tlaku na režim, vyjadřovanému demonstracemi, zatímco jejich kolegové (samozřejmě s výjimkami!) dávali přednost dialogu s mocenskými orgány u "kulatých stolů". Nesouhlas s totalitním režimem neprojevovali - alespoň v posledních letech před listopadem 1989 - zdaleka již jen příslušníci a sympatizanti skupin označovaných jako občanské iniciativy, aktivity a hnutí. Právě v prostředí mladé generace (mládeže vysokoškolské, středoškolské i učňovské) se - třeba původně bez jakéhokoli politického záměru - vynořovaly stále četnější a pevnější "ostrůvky svobody". Mladí lidé, kteří zprvu usilovali jen o možnost spontánně, nedirigovaně, zkrátka svobodně se bavit, přecházeli postupně a často právě pod tlakem režimních represí a šikanování k požadavku svobodně žít. Místem jejich vyžití se stávaly hudební skupiny, koncerty a festivaly, amatérské divadlo, více či méně promyšlená ochrana přírody a historických památek, zájem o náboženské směry a proudy i spontánní příklon k víře, oddíly přiklánějící se stále více ke skautským zásadám a způsobům, domácí semináře a diskusní fóra. Pragmaticky smýšlející části této mládeže nepůsobilo už velké starosti ani to, zda se část těchto činností rozvíjí třeba pod "zastřešením" oficiálního Svazu socialistické mládeže. Často teprve zásahy "moci" - školy, národních výborů, StB - postavily mladého člověka před fakt, že žije v nesvobodě a vzbudily vněm přání a posléze i odhodlání touto nesvobodou otřást. Třebaže z generace "rodičů" pomáhala mladým lidem část profesorů, oddílových a skautských vedoucích, umělců i disidentů, zůstávaly mladým cizí jak oficiálně vštěpované režimní indoktrinace, tak značnou měrou imorální principy a krédo chartistů. I razance mládí vedla k tomu, že cestu perestrojek, reforem a "postupné demokratizace poměrů" vnímali tito lidé jako zdržování a zbytečné okliky na cestě, byť třeba nevyslovené, k demokracii a standardní občanské společnosti. Ani tento generační trend nebyl samozřejmě zcela jednotný, ale zasahoval čím dál širší skupiny a vrstvy mladých lidí, od učňů po vysokoškoláky.
</TEXT>
<HEADING>
Kdo kolaboroval s režimem
</HEADING>
<TEXT>
Vysokoškoláci rozhodně netvořili izolovanou skupinu v prostředí mladé generace - ani svými zájmy, ani svými postoji a požadavky, které se začaly specifikovat od jara 1989. Právě neformální vztahy s generačními souputníky přitom spolu s rodinným prostředím nejvíce ovlivňovaly vnímání světa budoucích vysokoškoláků. Řada studentů participovala na aktivitách hudebních kapel, amatérských divadel, skautských oddílů, ekologických a mírových aktivit, aniž by se třeba zařazovali do určité konkrétní iniciativy či hnutí. Stejný proces vnitřní diferenciace a aktivizování prodělávala i ta část veřejnosti, která je dosud nepřesně a nevýstižně označována za "šedou zónu".
I jejich počínání bylo svým způsobem významné - třeba již proto, že dokládá neplatnost jednoho ze stereotypních hodnocení naší předlistopadové společnosti - že totiž "všichni" vyjma disidentů přinejmenším svou pasivitou kolaborovali s režimem. Ani předlistopadová společnost se černobíle nediferencovala na hrdiny a zbabělce, odpůrce totality a její přisluhovače.
</TEXT>
<HEADING>
Den "D", který nepřišel
</HEADING>
<TEXT>
V prostředí vysokoškolských studentů se však přece jen začaly na jaře 1989 vyhraňovat dva proudy. Nespokojenost přesahující výlučně studentské zájmy - zrušení vojenských kateder, výuky marxismu leninismu, apod. - zasahovala jak studenty, kteří byli členy SSM, tak jejich menšinu, která členství v této organizaci nepřijala. Tito "nezávislí" studenti se však se svými kolegy, soustředěnými hlavně kolem Studentského tiskového a informačního střediska, dokázali dohodnout na společném uspořádání pietního aktu k uctění památky Jana Opletala 17. listopadu 1989. Členové SSM zajistili připravovanému shromáždění oficiální povolení, nezávislí studenti přijali povolené vytyčení trasy průvodu z Albertova, aby na shromáždění mohli vyslovit své vlastní přesvědčení a požadavky. Projevy, které pak na Albertově 17. listopadu zazněly, ukazují především na to, že ani nezávislí, ani jejich kolegové neočekávali a netušili, k jakému zvratu události nejbližších hodin a dnů povedou. Obušky na Národní třídě, které zasahovaly obě skupiny v jednolitém proudu se stejnou razancí, dotloukly posléze všechny účastníky demonstrace ke shodě, že jedinou odpovědí na policejní brutalitu je stávka. Podle předchozích dohod se studenty (případně proto, že shromáždění oficiálně pořádala SSM) se demonstrace nezúčastnili hlavní představitelé disentu. Jádro Charty 77 a další opoziční skupiny se připravovaly na svůj den "D" k 10. prosinci, kdy se při příležitosti Dne lidských práv měli na Václavském náměstí shromáždit signatáři petice Několik vět. Stejně překvapení vývojem událostí jako představitelé disentu byli i hlavní činitelé režimních orgánů KSČ. Někteří z nich odpočívali na Orlíku, další odcestovali do krajských a okresních měst, aby se s hlavním městem shledali v situaci diametrálně odlišné od té, v níž ho opustili. Každopádně zůstává nevyvratitelným faktem, že s nápadem a výzvou ke stávce přišli už v noci ze 17. na 18. listopadu právě studenti. A zcela bez ohledu na to, jaká míra zásluh na aktuálních událostech v následujících dnech patří té které fakultě, skupině nebo jednotlivci v Celostátním stávkovém výboru nebo v Disku, je a zůstane neoddiskutovatelným faktem jedno: Bez iniciativy, energie, vůle a kázně (ne všech) studentů by se jen stěží podařilo během jediného týdne, v němž převážnou většinu sdělovacích prostředků měla dosud v rukou oficiální moc, informovat obyvatelstvo celé republiky o načasování, programu a záměru generální stávky a přesvědčit toto obyvatelstvo o její oprávněnosti, účelnosti a nezbytnosti. Byli to studenti pražských vysokých škol, kteří se stali - a ne poprvé - obětí policejní brutality a zvůle, přišli s myšlenkou stávky (rozšířili ji s pomocí divadelníků) a vystoupili s návrhem stávky generální, ale doposud právě v tomto bodě zůstává nedoceněná účast a úloha studentů z regionů. Jakkoli pražští studenti předhazovali svým kolegům v Ústí nad Labem, Plzni, Liberci nebo v Hradci Králové, že v těchto městech začala studentská stávka teprve v úterý nebo dokonce ve středu dalšího týdne, že někde studenti neokupovali fakultu, ale pouze koleje a že byli ve svém postupu všeobecně umírněnější a pomalejší, nelze studentům z regionů upřít zásadní podíl na transmisi informací o 17. listopadu, požadavcích studentů a generální stávce až do těch nejzapadlejších českých a moravských městeček a vsí. Studenti z regionů měli tyto informace sami také "jen" zprostředkované, ale přesto je dokázali využít k apelu v prostředí, které bylo ve srovnání s Prahou či Brnem daleko konzervativnější, politicky nehybnější a podrobené moci a svévoli různých místních funkcionářů. Studenti, kteří se při tzv. spanilých jízdách do takových měst, závodů a družstev rozjížděli, mohli na jednu stranu počítat s tvrdším odporem, na straně druhé se však obraceli se svými výzvami do prostředí, ze kterého sami vzešli. V regionálních centrech to také byli studenti, jejichž požadavky a úsilí šly dál než zprvu neorganizovaná a opatrná aktivita postupně vznikajících občanských fór.
</TEXT>
<HEADING>
Pohár trpělivosti přetekl
</HEADING>
<TEXT>
K poslednímu, pro vývoj dalších událostí relevantnímu vzepětí studentů došlo, když po vyhlášení první "reformované" vlády označené jako "15:5" odmítli návrh k výuce a ukončení stávky do doby, než budou nalezeni důvěryhodnější představitelé přetvářející se společnosti. Nemalé úsilí studenti vynaložili v přesvědčovací kampani, vedené zprvu i ve vlastních řadách, za zvolení Václava Havla prezidentem republiky. Události 17. listopadu byly tedy jak pro vládnoucí třídu, tak pro opozici překvapující - do určité míry snad i proto, že establishment navzdory hlásané ochotě k dialogu setrval do posledních okamžiků na přezíravých postojích vůči skutečné náladě v zemi, a špičky disentu a opozice vnímaly rozpoložení veřejnosti také spíše prizmatem svých zásad než bezprostředně a přímo. Nakonec to však byla právě ta veřejnost, jež zaplnila náměstí a Letenskou pláň a svou účastí zde přispěla k vývoji událostí stejnou měrou, jako řečníci na pódiích, jevištích stávkujících divadel a tribunách. Snad tuto veřejnost přivedlo na masové shromáždění vědomí, že pohár trpělivosti opravdu přetekl, snad skutečnost, že dosavadní strach z autorit režimu byl vystřídán čistším a konstantnějším strachem o hodnoty, zosobněné vlastními dětmi, ať už mezi nimi a generací rodičů zůstávalo jakékoli množství generačních sporů a rozdílů.
Miroslav Vaněk (* 1961) působí v Ústavu pro soudobé dějiny. V roce 1999 vydal spolu s Milanem Otáhalem průkopnickou, na metodách tzv. orální historie založenou studii o listopadu 1989 Sto studentských revolucí. Je také spoluautorem právě vydané knihy Ostrůvky svobody, Kulturní a občanské aktivity mladé generace v 80. letech v Československu.
</TEXT>
</DOC>
<DOC>
<DOCID>LN-20021116057</DOCID>
<DOCNO>LN-20021116057</DOCNO>
<DATE>11/16/02</DATE>
<TITLE>
dějiny idejí
</TITLE>
<TEXT>
Jakub S. Trojan
</TEXT>
<HEADING>
Idea lidských práv v české duchovní historii (OIKOYMENH)
</HEADING>
<TEXT>
Idea univerzálních lidských práv stojí už desítky let v centru pozornosti světové politiky. V českém prostředí se otázka lidských práv spojuje především s disidentským bojem proti komunismu. Vidět jsou praktické důsledky a souvislosti, myšlenková východiska a inspirace se příliš neprobírají. Kniha evangelického teologa Jakuba S. Trojana se snaží tuto mezeru zaplnit, samozřejmě jen z části. Ke zkoumání kořenů koncepce lidských práv si vybral českou duchovní tradici. V rozsáhlém pojednání, které začíná podrobnou interpretací biblického textu, se zaměřuje zejména na přínos Jana Husa, Milíče a Matěje z Janova. Husova absolutnost pravdy je v díle a působení dalších dvou autorů převedena do roviny budoucnosti. Absolutní pravda, nezávislá na jakékoliv lidské instituci, vždy přichází, vyrůstajíc z naděje a víry. Lidská práva jsou v tomto pojetí založena v božské, nikoliv lidské přirozenosti. Trojanova kniha je psána lehkým perem a je přístupná i čtenářům, kterým chybí znalosti biblické a křesťanské nauky. Právě jim však nakonec může přijít na mysl poťouchlá otázka, jak právě židovsko-křesťanské zdroje mohou tvořit základ konceptu, který má přesáhnout celý multikulturní svět.
restaurování
Michal Ďurkovič a kol.
</TEXT>
<HEADING>
Restaurování a konzervování knih a archiválií (Paseka)
</HEADING>
<TEXT>
Po letošních povodních je tahle knížka nepříjemně aktuální. Dílo početného autorského kolektivu bylo psáno jako základní příručka pro adepty řemesla konzervátora a restaurátora i pro správce sbírek a fondů. Přináší základní poučení z mnoha oborů, které se týkají uchovávání a obnovy písemností, každá ze speciálních kapitol končí odkazem na další literaturu. Začíná se od materiálu listin a knih papíru, pergamenu, kůže a vosku, jejich výroby a fyzikálních a chemických vlastností. Z toho vyplývá vše ostatní - příčiny stárnutí a poškození, optimální způsoby uchovávání i možnosti obnovy. Obsáhlá kapitola je věnována prevenci, kterou autoři označují za nejdůležitější součást péče o písemné památky. Každý materiál potřebuje jiné podmínky, jinou teplotu a vlhkost vzduchu, jiný způsob uložení, čímž lze přibrzdit neodvratný proces stárnutí. Pokyny a doporučení se týkají nejen tradičních materiálů, ale také archivace nových médií - filmů a fotografií, diapozitivů, gramodesek a magnetofonových pásků, disket a optických disků. Druhá část knihy se týká obnovy poničeného materiálu. Nejpodrobněji je probrán papír, jeho dezinfekce, čištění a bělení i restaurování poničených částí. Další kapitoly jsou věnovány pergamenu a voskovým pečetím, inkoustům a tiskařským barvám, fotografickému materiálu. Zvlášť pečlivě vypracovali autoři kapitolu o historických knižních vazbách a jejich restaurování, doplněnou řadou praktických nákresů. Užitečná knížka vyšla ve vzorné a lákavé úpravě, takže po ní s chutí sáhne nejeden knihomol a bibliofil, aby se poučil o materiální podstatě svých lásek.
historie
V. Veber, M. Hlavačka, P. Vorel, M. Polívka, M. Wihoda, Z. Měřínský
</TEXT>
<HEADING>
Dějiny Rakouska (Nakladatelství Lidové noviny)
</HEADING>
<TEXT>
Psát Dějiny Rakouska je nesnadná záležitost. Samotný pojem Rakousko je totiž teritoriálně velmi nejednoznačný a v různých dějinných obdobích i značně proměnlivý. A pokud se k tomu přidá i skutečnost, že čeští či moravští historici jsou podprahově zatíženi stereotypním nacionálním uvažováním o habsburské monarchii, pak je nabíledni, že každý "rakouský" projekt bude jen stěží nenapadnutelný. Nápad sepsat Dějiny Rakouska se rodil několik let, až nakonec vykrystalizoval do kolektivního díla šesti autorů. Pomineme-li až překvapivě rozsáhlé archeologické pasáže o "Rakousku před Rakouskem", pak za nejoriginálněji pojaté můžeme považovat stati Martina W ihody a Václava Vebera. Wihoda na léta 907-1278 uplatnil strukturální analýzu společnosti, v níž politické události hrají okrajovou úlohu. Namísto nudných líčení vojenských tažení promyšleně vypráví rytířské příběhy a zachycuje obrazy středověké kultury v nejširším slova smyslu. Jeho pojetí tak dosti kontruje s až příliš tradicionalistickým přístupem, který autoři uplatnili na dobu mezi 14. až 17. stoletím. Kapitoly o monarchii v 18. a 19. století črtané v duchu triády panovník - dvůr - společnost naopak představují velmi solidní syntetický text, někdy až učebnicové povahy. Veberova pojednání o Rakousku od pádu císařství po Haiderův "nástup k moci" sice klade důraz především na politické dějiny a politické elity, ale na straně druhé velmi precizně analyzuje dopad politiky na společnost a specifickou podobu rakouské kultury a korporativního způsobu myšlení.
Jaroslav Bakala
</TEXT>
<HEADING>
Moravskoslezské pomezí v proměnách 13. věku (Matice moravská)
</HEADING>
<TEXT>
Soubor studií medievalisty Jaroslava Bakaly představuje ojedinělý korpus příspěvků věnovaných dějinám vrcholného a pozdního středověku na moravskoslezském pomezí, Opavsku a Ostravsku. Povětšinou velmi analytické stati, zařazené do snad až úzce nazvaného svazku, pocházejí z badatelsky dlouhého čtyřicetiletého období. Na první pohled je z nich zřejmé, že severovýchodní část Moravy je velmi bohatá na prameny, jejichž prostřednictvím je možné sledovat nejdůležitější fenomény transformace 13. století: kolonizace založená na německém právu, vznik městského zřízení, utváření městských správních orgánů, pomalé a jen omezené uplatnění v západní Evropě rozšířených lenních vztahů, ekonomický dopad monopolizace tržních vztahů v rámci mílového práva či feudalizace měšťanů, zakupujících si svobodné venkovské statky. Pro Bakalu je přitom charakteristické, že až na výjimky zpracovává pouze drobné črty - o to pečlivěji a důkladněji ale dokážete kriticky prozkoumat prameny diplomatické povahy a na jejich základě vytvořit pevné a jen obtížně napadnutelné mikrosondy.
Eduard Škoda
</TEXT>
<HEADING>
Pražské svatyně (Libri)
</HEADING>
<TEXT>
Kniha s podtitulem Kostely, kaple, synagogy, církevní sbory a modlitebny od úsvitu křesťanství na práh 21. století je rafinovaný průvodce Prahou, jejíž sakrální stavby jsou i pro zapřísáhlého ateistu důležitými orientačními body. V úvodní krátké rekapitulaci dějin pražských "domů božích" autor připomíná epochy velkorysého plánování a stavění, i časy bourání a rušení, které v druhém plánu ovlivňovaly tvář celého hlavního města. Od 10. století k dnešku se mnoho změnilo, ale jak se zdá, nad řadou staveb držel Bůh ochrannou ruku, navzdory "duchovním revolucím" husitů a "osvícených" panovníků od Josefa II. až ke komunistům. Škodova encyklopedie je rozdělena do pěti oddílů: Církevní domy, sbory a modlitebny, Obřadní síně, Kaple, Kostely a Synagogy, v nichž jsou jednotlivé objekty (existující, i ty, co vzaly za své) seřazeny abecedně. Každé heslo pak obsahuje kromě popisu lokality stručnou historii stavby, architektonické proměny, jimiž prošla, a případně významné umělecké památky, které se v ní nacházejí. Na rozdíl od bedekru Pražské usedlosti, který rovněž vydalo nakladatelství Libri, jsou naštěstí Pražské svatyně doplněny rejstříkem ulic, který je v takové publikaci nepostradatelnou orientační pomůckou. Pražské svatyně jsou nejen užitečný průvodce po někdejším duchovním centru Evropy, ale i živým svědectvím o nezničitelnosti lidského díla, které má větší ambice, než jenom být zaplaceno.
Kniha s podtitulem Kostely, kaple, synagogy, církevní sbory a modlitebny od úsvitu křesťanství na práh 21. století je rafinovaný průvodce Prahou, jejíž sakrální stavby jsou i pro zapřísáhlého ateistu důležitými orientačními body. V úvodní krátké rekapitulaci dějin pražských "domů božích" autor připomíná epochy velkorysého plánování a stavění, i časy bourání a rušení, které v druhém plánu ovlivňovaly tvář celého hlavního města. Od 10. století k dnešku se mnoho změnilo, ale jak se zdá, nad řadou staveb držel Bůh ochrannou ruku, navzdory "duchovním revolucím" husitů a "osvícených" panovníků od Josefa II. až ke komunistům. Škodova encyklopedie je rozdělena do pěti oddílů: Církevní domy, sbory a modlitebny, Obřadní síně, Kaple, Kostely a Synagogy, v nichž jsou jednotlivé objekty (existující, i ty, co vzaly za své) seřazeny abecedně. Každé heslo pak obsahuje kromě popisu lokality stručnou historii stavby, architektonické proměny, jimiž prošla, a případně významné umělecké památky, které se v ní nacházejí. Na rozdíl od bedekru Pražské usedlosti, který rovněž vydalo nakladatelství Libri, jsou naštěstí Pražské svatyně doplněny rejstříkem ulic, který je v takové publikaci nepostradatelnou orientační pomůckou. Pražské svatyně jsou nejen užitečný průvodce po někdejším duchovním centru Evropy, ale i živým svědectvím o nezničitelnosti lidského díla, které má větší ambice, než jenom být zaplaceno.
</TEXT>
</DOC>
<DOC>
<DOCID>LN-20021116058</DOCID>
<DOCNO>LN-20021116058</DOCNO>
<DATE>11/16/02</DATE>
<TITLE>
Marek Bankowicz zkoumá demokraty a diktátory dvacátého století
</TITLE>
<TEXT>
Životopisy dvaadvaceti významných politiků minulého století ukazují, jaké vlastnosti potřebuje opravdový vůdce národa.
Soudobá odborná analýza politiky se vyznačuje tendencí k chápání politiky coby mechanického procesu vykonávání moci, jehož hybatelem se může stát prakticky kdokoli, kdo je schopen zvládnout minimum politických, spíše však úřednických dovedností. Toto chápání politiky coby zmechanizovaného a odcizeného procesu je snad nejjasněji vyjádřeno oblíbeným žurnalistickým termínem "eurobyrokracie", koncentrující veškeré pejorativní předsudky, které v sobě soudobá společnost vůči politice nese. Eurobyrokrat je v tomto pojetí unifikovaným prototypem politika, který nemá kontakt se svým voličem (také proto, že se mnohdy jedná o politika, který ve vlastní zemi ve volbách prohrál), sedí v nákladně vybavené kanceláři a vymýšlí řadu norem, které směřují k unifikaci společnosti. Takto nahlížený politický proces postrádá politiky coby osobnosti s dobrými i špatnými vlastnostmi, které by se promítaly do jejich politické činnosti. Stručně řečeno: soudobá politika podle tohoto pohledu postrádá politické vůdce.
</TEXT>
<HEADING>
Tři důležité vlastnosti
</HEADING>
<TEXT>
Výše nastíněný pohled, který stále zřetelněji nabývá podoby stereotypu, se ve své knize Demokraté a diktátoři s podtitulem Političtí vůdci současného světa pokouší rozbít polský politolog Marek Bankowicz (*1960). Bankowicz se v posledním desetiletí stal jedním z nejpilnějších polských autorů v oblasti politické vědy, respektovaným také v zahraničí. Svou knihu o politických vůdcích poprvé publikoval v roce 1993, do češtiny ji v upravené a rozšířené podobě v roce 2002 přeložil Michal Kubát, zřejmě nejlepší domácí znalec soudobé polské politologie. Bankowicz vytvořil soubor portrétů dvaadvaceti politiků, kteří dle jeho názoru výrazně poznamenali světovou politiku druhé poloviny 20. století. Jak píše v předmluvě, při všech odlišnostech mají všechny osobnosti, kterými se zabývá, tři společné vlastnosti - 1. byly nebo jsou u moci velmi dlouho; 2. utvářely dějiny svých zemí; 3. byly charakteristické notnou dávkou originality a politické výraznosti. Nejednalo se tedy o "obyčejné" politiky, ale o politické vůdce, kteří "nesmazatelně ovlivnili osudy svých států a národů. Někteří z nich tyto státy přímo vybudovali, jiní přinášeli nová systémová řešení, ještě jiní uskutečnili revoluční zlomy nebo hluboké politické reformy. Je jisté, že bez nich by jejich země nebyly takové, jaké jsou nyní." Podle Bankowicze rozdíl mezi "obyčejným" politikem a politickým vůdcem spočívá především v tom, že politický vůdce vkládá do politiky osobitost, charisma, pokouší se - revoluční či reformní cestou - realizovat své politické vize, tedy jasně a explicitně odmítá být pouhým "pokračovatelem", "tradicionalistou", usilujícím "pouze" o získání a udržení moci, aniž by do politiky vnášel své vlastní představy, osobní nasazení a zápal. Výčet osobností, kterými se Bankowicz zabývá, je velmi různorodý. Nacházíme v něm politiky, které v našich mentálních mapách nepochybně zařazujeme mezi demokraty (de Gaulle, Havel, Palme, Reagan, Thatcherová), i ty, jež bez váhání řadíme k diktátorům (Castro, Husajn, Kaddáfí, Mao Ce-tung,), ovšem také relativně početnou skupinu politických vůdců, které jen stěží můžeme zahrnout do skupiny demokratů, současně však váháme, zda se jedná o typické diktátory. Těmto vůdcům je vlastní odpor vůči západnímu, liberálně-demokratickému modelu, současně se však nejedná o brutální diktátory, kteří by se za každou cenu chtěli udržet u moci. V této skupině nacházíme antidemokraty, mnohdy ekonomické odborníky (např. Salazar či singapurský politik Lee Kuan Yew), reformátory totalitních režimů (Gorbačov), vojáky (Franco, Pinochet, Perón) či politické dobrodruhy (Noriega). Jen těžko pak můžeme - při současné znalosti soudobých pramenů - zařadit italského politika Andreottiho, čínského a následně tchaiwanského vůdce Čankajška a dlouholetého jugoslávského vůdce Tita. Pozoruhodná je nepochybně skutečnost, že do svého seznamu politických vůdců zařadil Bankowicz jednu jedinou ženu - britskou premiérku Thatcherovou, které jsou obecně připisovány "mužské" vlastnosti. Vzhledem k tomu, že jednotlivé osobnosti výrazně ovlivnily dějiny svých zemí, případně i dějiny světové, nemůže se Bankowicz v jednotlivých kapitolách vyhnout ani popisu a analýze konkrétních politických dějů, teoretických a ideologických základů politik zmiňovaných vůdců. Jednotlivé kapitoly tedy nejsou jen stručnými životopisy, ale komplexněji pojatými eseji, které nás seznamují se společensko-politickým pozadím politické činnosti jednotlivých vůdců. Určitým nedostatkem knihy je absence obecnějšího shrnutí, v němž by se autor na základě jednotlivých portrétů pokusil o obšírnější definici politického vůdce druhé poloviny 20. století, schopnou překlenout poměrně výrazně naznačenou "propast" mezi "demokraty" a "diktátory". Pokusme se tedy na závěr o definici, která by zahrnula nejvýraznější společné rysy všech politických vůdců, jimiž se autor zabývá.
</TEXT>
<HEADING>
Přesvědčeni o své pravdě
</HEADING>
<TEXT>
Všichni političtí vůdci se o politiku začali zajímat již jako velmi mladí, prakticky již během studií. Především u nedemokratických politických vůdců bylo právě toto zaměření nepochybně jedním z významných důvodů toho, proč následně vládli po velmi dlouhé období (např. Castro, Kaddáfí, Husajn). Jistou výjimkou, spíše však specifickou skupinou, jsou v tomto případě vojáci, kteří se stali politiky (de Gaulle, Pinochet, Franco). Již jejich úspěšná vojenská kariéra ukazovala na to, že byli schopnými vůdci, kteří byli následně postaveni před politickou výzvu. Není jistě náhoda, že právě v případě bývalých vojáků se v Bankowiczových esejích mnohdy objevuje motiv výrazného vlastenectví a převzetí vedení státu je chápáno především jako služba vlasti. Dalším výrazným rysem politického vůdce jsou jeho rétorické schopnosti - kontakt politika s občanem, který byl ve druhé polovině 20. století převeden z přímého na medializovaný, je nesmírně důležitým psychologickým momentem z hlediska politické komunikace. Masová média, především televize, se stala důležitým politickým prostředkem ovlivňování či přímo manipulace občana. Připomeňme jen dva příklady, o nichž hovoří Bankowicz - dlouhé plamenné projevy Fidela Castra a neúnavnou politickou agitaci na všech úrovních v podání Margaret Thatcherové. Třetím výrazným rysem politického vůdce je přesvědčení o správnosti vlastní cesty. Z životopisů předložených Bankowiczem vyplývá, že prakticky všichni političtí vůdci byli přesvědčeni o tom, že právě jejich názor je správný, mnohdy odmítali diskusi jako zdržování (postoj Thatcherové k vlastním ministrům), i demokraté vykazovali v přímém kontaktu s jinými politiky autoritativní a přehlíživé postoje (de Gaulle). Jednou ze základních vlastností politického vůdce se tedy zdá být "tah na branku", tedy přímočarost, a to i za cenu ukvapených či jasně chybných rozhodnutí. Kniha Demokraté a diktátoři M. Bankowicze je metodologicky zajímavým pohledem na dějiny druhé poloviny 20. století. Autorovi se podařilo v kompaktním souboru esejů pojednat o politických vůdcích coby výrazných osobnostech, které své osobní vlastnosti a vize přenesly do politiky svých zemí, čímž zřetelně ovlivnily jejich vnitřní politiku i vnější podobu. Životopisy politických vůdců v Bankowiczově podání mohou být návodem, ale v jistém smyslu také mementem - podobně jako politická činnost většiny politiků zahrnutých do knihy.
Marek Bankowicz: Demokraté a diktátoři. Političtí vůdci současného světa. V překladu Michala Kubáta vydalo nakladatelství Eurolex Bohemia, Praha 2002, 402 strany, cena a náklad neuvedeny.
</TEXT>
</DOC>
<DOC>
<DOCID>LN-20021116059</DOCID>
<DOCNO>LN-20021116059</DOCNO>
<DATE>11/16/02</DATE>
<TITLE>
"Tekutá modernita" nás podle Zygmunta Baumana osvobodila od všech závazků a povinností
</TITLE>
<TEXT>
Anglický sociolog polského původu Zygmunt Bauman ve své knize Tekutá modernita shrnuje přehledně a čtivě argumenty těch, kdo hovoří o nástupu takzvané druhé modernity. Klade proti sobě těžkou, pevnou a hutnou modernitu, která kralovala ve věku velkých formálních organizací, a dnešní modernitu lehkou, měnlivou a dynamickou.
Světová sociologie se dostala do mimořádné a ještě nedávno nikým nepředvídané situace. Až dosud fungovala jako pokus o vysvětlení chodu moderní společnosti, kterou líčila v opozici ke společnosti tradiční, předprůmyslové. Právě z tohoto historického srovnání pocházely všechny její základní kategorie a vysvětlující postupy. Zhruba v poslední čtvrtině dvacátého století však dochází ve společnosti k obrovským posunům a radikálním změnám, které toto jednoduché výkladové schéma zpochybňují. Začíná se hovořit o tom, že také modernita zestárla a k nepoznání se vzdálila své původní podobě. Zdánlivě pevné kategorie, o něž se až dosud opírala analýza společnosti (mezi nimi na předním místě rodina, třída či profese), procházejí závažnými změnami a stávají se samy předmětem těch nejvzrušenějších diskusí. Mnozí hovoří dokonce o tom, že společnost prochází v dnešní době podobně dramatickými a nevratnými proměnami, jakými prošla na přelomu mezi tradicí a modernitou.
</TEXT>
<HEADING>
Příliš zdařilá emancipace
</HEADING>
<TEXT>
Zygmunt Bauman (* 1925) si klade zásadní sociologické otázky dneška: Žijeme skutečně na prahu zcela nového světa? V čem se dnešní doba liší od věku klasické modernity a v čem je jejím prodloužením a pokračováním? Jaká rizika jsou spojena s novým uspořádáním a jaké pojištění vůči těmto rizikům máme k dispozici? Ve všech těchto bodech je Baumanova analýza zřetelně inspirována podněty německého sociologa Ulricha Becka. Kapitoly jsou členěny podle klíčových témat modernity (emancipace, individualita, změny prostoru a času, oblast práce, téma komunit), tak jak jsou tradovány kupříkladu v pracích Anthonyho Giddense. Koncepce knihy spočívá v konfrontaci dnes již málo aktuální teze analytiků a kritiků těžké a pevně organizované modernity (Maxe Webera, Emila Durkheima, sociologů frankfurtské školy, Christophera Lasche aj.) s názory těch, kdo již reflektují příchod jiné modernity (kromě již zmíněného Ulricha Becka také Richard Sennett, Michel Foucault, Pierre Bourdieu a další). Baumanovu knihu tak lze číst jako zhuštěný a systematizovaný přehled myšlenek těch, kdo se snaží proniknout za fasádu společnosti, jež by měla fungovat nejen v ekonomice, ale ve všech svých oblastech na principu pružných, odlehčených, výkonných, avšak zároveň krajně nestálých a vysoce nestabilních sítí. Základní idea celé knihy je jednoduchá: V tradiční společnosti i v klasické, organizační, pevné modernitě bylo základním problémem uchránit individuum před všudypřítomnými, nekompromisními, často opresivními tlaky společnosti. Tato emancipace se zdařila natolik, že člověk je stále více osvobozen nejen od utlačivých vztahů, ale od jakýchkoliv společenských vazeb. Společnost se stáhla někam do pozadí a člověk zde stojí sám a je na něm, dokáže-li svoji emancipaci oslavovat jako nebývalou svobodu, či se pod ní naopak hroutí v nebývalém osamocení.
</TEXT>
<HEADING>
Moc neviditelných sítí
</HEADING>
<TEXT>
Bauman zde používá pro vysvětlení rozdílu mezi pevnou a tekutou modernitou stejného obrazu, jakého použil kdysi Erich Fromm, když se zabýval posunem od společnosti tradiční k moderní. Frankfurtskou školou je inspirován také v tom, v čem spatřuje hlavní vnitřní protiklad dnešní fáze modernity. Spočívá podle něj v rozšiřování propasti, jež odděluje proklamované právo na sebenaplnění individua od schopností konkrétních jednotlivců ovlivňovat sociální poměry takovým směrem, aby toto sebenaplnění umožňovaly. Jeden z hlavních tlaků, jenž tuto propast neustále prohlubuje, vidí Bauman v globalizaci, která vytěsňuje moc z demokratických institucí a přesunuje ji do neviditelné sítě nadnárodní ekonomiky, kde zcela mizí z dohledu občanů. Bauman rozvíjí svou analýzu globalizace, jak ji známe z jeho předchozích prací. Globalizace umocňuje odvěkou nerovnost mezi pohyblivými a těmi, kdo zůstávají fixováni na určité území. Umožňuje rychlým a mobilním, aby dávkovali nejistotu všem ostatním. Tato základní nerovnost v pohyblivosti dává mobilním příležitost deregulovat své jednání, zbavit se dosavadních závazků a povinností, uvolnit si ruce v situaci, kdy druzí je mají svázané. Stav, kdy rychlí a mobilní mohou odhodit všechny dosavadní regulace a omezení, podporuje v lidech přesvědčení, že racionálně se chová ten, kdo dokáže sledovat své uspokojení, aniž by v nejmenším přebíral zodpovědnost za možné následky. Četbu Baumana lze tedy doporučit všem těm, kteří uprostřed globalizace naivně sní o příchodu zodpovědnější a prozíravější trvale udržitelné společnosti.
</TEXT>
<HEADING>
Bez happy endu
</HEADING>
<TEXT>
Současná vlna globalizace umožňuje mocným dávkovat stále velkoryseji nejistotu celé společnosti a Bauman v této souvislosti sleduje proměny na poli práce. Rozdílnost tekuté modernity oproti té minulé, pevné a stabilní, je opět evidentní. Zatímco dříve se kapitál a práce navzájem potřebovaly a jejich kompromis získal podobu sociálního státu, dnes kapitál díky své mimořádné pohyblivosti přerušil smírné soužití s prací a nastoupil cestu diktátu, kdy každý pokus o vyjednávání může být vetován hrozbou odchodu ze země. Vytvoření "lepších podmínek pro svobodné podnikání", konstatuje Bauman, znamená bezpodmínečnou kapitulaci politiky a veřejnosti před zájmy firem. Vládám pak nezbývá, než veškeré své regulační páky využít ve službách další deregulace, která je opět o kousek dále odstaví na vedlejší kolej. Posledním úkolem vlád pak je zvýšit poddajnost svých občanů vůči požadavkům cizích firem. Pravicoví neoliberálové i levicoví sociální demokraté jsou v tomto ohledu stejně učenliví a stejně snaživí. Bauman načrtává rozdílnost mezi pevnou modernitou minulosti a tekutými písky přítomnosti v řadě nejrůznějších kontextů. Zachycuje proměny veřejné scény v jejím vztahu k oblasti intimity a soukromí i proměny individualismu, který se stává z privilegia nemnohých povinností a příkazem pro všechny. Líčí nejzazší triumf individualismu, jenž spočívá v tom, že společnost svým členům již téměř nic nenařizuje, zároveň však vůbec za nic neručí. Člověk se od společnosti osvobozuje natolik, že už nemůže doufat, že by své trable mohl kdy změnit s její pomocí. Nezbývá mu, než čelit jim jen sám za sebe, což by bylo férové v případě, že by rizika nebyla produkována systémově. Každý má úplnou svobodu poprat se naprosto sám a bez pomoci s nejistotou, jež se skrývá za hezkými slovy o zeštíhlování, racionalizaci, konkurenceschopnosti či efektivitě. Své úvahy ilustruje Bauman příklady z prostředí supermarketů, ze světa médií, především televize, z prostředí fitness center a fungování trhu práce. To dává jeho rozborům lehkost a posiluje jejich přesvědčivost. Jediné, co v knize chybí, je happy end. To je koneckonců jen další ze znaků, jimiž se tekutá modernita tak spolehlivě odlišuje od modernity pevné, hutné, solidní.
Zygmunt Bauman: Tekutá modernita. V překladu Blumfelda s. m. vydalo nakladatelství Mladá fronta, Praha 2002. 344 strany, cena a náklad neuvedeny.
</TEXT>
</DOC>
<DOC>
<DOCID>LN-20021116060</DOCID>
<DOCNO>LN-20021116060</DOCNO>
<DATE>11/16/02</DATE>
<TITLE>
Závěr volné trilogie argentinského spisovatele Ernesta Sabata
</TITLE>
<TEXT>
Vydáním románu Abaddón zhoubce (1974) se završilo české publikování volné trilogie argentinského spisovatele Ernesta Sabata. Dalšími částmi tohoto souboru jsou romány Tunel (1948, česky 1994) a Kniha o hrdinech a hrobech (1961, česky 1984).
Ernesto Sabato se narodil roku 1911 v Rojas, v provincii Buenos Aires. Vystudoval fyziku a získal badatelské stipendium v laboratoři Irene Joliotové-Curieové v Paříži, kde se sblížil se surrealistickým hnutím. Po návratu do Buenos Aires přednášel kvantovou mechaniku, ale už v roce 1945 vědeckou dráhu definitivně opustil a od té doby se věnuje výhradně literatuře a výtvarnému umění. V mládí prošel Sabato anarchistickým obdobím, pak ho zlákal komunismus. Z komunistického okouzlení ho ještě před druhou světovou válkou definitivně vyléčil stalinismus. Kromě již zmíněných románů je Sabato rovněž autorem řady esejů, ve kterých se mimo jiné vyrovnává s nadvládou vědy a rozumu v západním myšlení. Pokouší se nejen o interpretaci existenciální krize současného Západu, ale usiluje také o naznačení možností jejího překonání. Ty shledává v pěstování duchovního života. Pro celou jeho tvorbu je charakteristické trvalé napětí mezi dobrem a zlem, světlem a tmou. Hodnotami, které zásadně ovlivňují lidské životy. Naprosto výsadní postavení mají pro něj literatura a umění obecně, protože díky svému duchovnímu rozměru představují pro západního člověka určitou naději. V této souvislosti připomeňme, že letos vyšla v nakladatelství Mladá fronta Sabatova kniha esejů Spisovatel a jeho přízraky, jejíž ústřední myšlenkou je hledání smyslu psaní beletrie.
</TEXT>
<HEADING>
Chaos a řád
</HEADING>
<TEXT>
Román Abaddón zhoubce potvrzuje, že Sabato, světově proslulý představitel moderní latinskoamerické prózy, má mnohem blíže k evropské literární a intelektuální tradici než většina ostatních slavných tvůrců této oblasti, ovlivněných osobitostí domácí reality. Ústřední postava románu je spisovatel Sabato, který se odhodlává napsat dílo Abaddón zhoubce. Jeho úsilí je však neustále ohrožováno řadou negativních podnětů, které ho od tvorby zrazují. Se spisovatelovým životem je tak či onak spojena řada dalších osudů, mezi nimiž vystupují do popředí postavy Nacha a Marcela. Ti mají se Sabatem jedno společné: usilování o pravdu za každou cenu, i za cenu života. V díle se uplatňuje nejednotné vypravěčské hledisko, nejednotná je také dějová linie, bez ústřední zápletky. Součástí textu jsou kromě vyprávění příběhu samého také esejistické úseky a úryvky z publicistiky. Můžeme se zde setkat s celou řadou odkazů k textům jiných autorů, některé jsou explicitní, jiné spíše jen naznačené. Titulem knihy je příznačně jméno apokalyptického anděla ze Zjevení sv.Jana. Stejně jako ve zbytku Sabatovy tvorby i v Abaddónu zhoubci hraje rozhodující roli již zmíněné soupeření mocností dobra a zla, temnoty a světla o nadvládu nad světem. Jejich působení se skrývá za činností rozličných tajných společenství, která působí mezi lidmi od nepaměti až po současnost. Celý život člověka je na první pohled jen náhoda, nahodilost, chaos, ale pod tím se nepochybně skrývá jakýsi hlubší, sjednocující řád, který se však často vyjeví až na prahu smrti.
</TEXT>
<HEADING>
Hledání pravdy
</HEADING>
<TEXT>
Na vyprávěcím aktu se podílí hned několik vypravěčů. Sabato, nejvýraznější z nich, má evidentně paranoidní charakter, žije v neustálé obavě ze spiknutí proti své osobě a zároveň nese výrazné autobiografické rysy Ernesta Sabata - spisovatele. Ten sice zavrhl svou komunistickou minulost, přesto však je možné v díle rozpoznat nostalgii po čistých levicových ideálech a především obdiv k jejich mladistvým, idealistickým, zlem nezasaženým představitelům. Sabatův dvojník - románový vypravěč říká, že vždycky je nejvíce třeba hájit autentické typy, jako byl například levicový idealista Sartre. Idealisté, zejména mladí lidé, ostatně zaujímají významné postavení v celém románu. Utrpení se rozlévá všude, zasahuje všechny, ale ze všeho nejvíc mladé, dospívající, kteří přes všechnu ošklivost a hrůzu světa neustále věří v čistotu, dokonalost a nejsou prostě schopni, ostatně ani ochotni, smířit se s nějakým kompromisem. Právě proto musejí trpět ze všech nejvíc, protože oni jsou si vědomi toho, že kompromis je vpodstatě podvod, že to je ve skutečnosti akt vzdání se moci zla. Abaddón zhoubce je ale také o vztahu mladých lidí ke starým, o té nerozlišitelné směsi soucitu a hrůzy, kterou pociťují a kterou nejsou s to nikterak ovládnout, uspořádat. Na druhé straně se objevuje také opačné hledisko, vztah starých či stárnoucích k oněm dospívajícím. Projevuje se v něm vlastně totéž, také především ona zvláštní směs soucitu a hrůzy, kterou staří pociťují k mladým pro jejich nevinnost a zranitelnost a pro svůj vlastní sklon k necitelnosti a cynismu. Prožívají však ještě něco jiného, něco navíc, závist, protože oni svou nevinnost už dávno, a jednou provždy, ztratili. Vypravěč Sabato pak vidí svou roli ve vztahu k mladému člověku ve snaze zabránit, aby se jednoho dne dopustil nějaké strašlivé nespravedlnosti, byť to byla nespravedlnost svatá. Jinými slovy, chce chránit mladé lidi před důsledky obrovského rozhořčení, které vůči světu pociťují. Je pozoruhodné, do jaké míry je toto Sabatovo dílo téměř po třiceti letech stále aktuální. Kniha často paroduje život konzumní společnosti, pro niž je typická krutost, lhostejnost, nabubřelost a banalita zároveň. Věnuje se zejména její úspěšnější části, kterou charakterizuje hédonismus spojený s cynismem a také naprosté nepochopení toho, co je v životě člověka důležité, a tudíž podstatné a nenahraditelné. Pro nás může být stále až příliš živý obraz obludnosti jistého druhu "podnikatelů" a veřejně činných "osobností" s jejich totálním konformismem, nezřízeným optimismem, vychloubačností, směřováním k jednoznačnosti a přetvářce zároveň. Proti nim staví vypravěč nejednoznačnost, přetrvávající pochybnost, úzkost jako nedílnou součást směřování k pravdě, která je téměř vždy bolestná, temná a nezavršená. Významnou složkou románu jsou vypravěčovy - spisovatelovy úvahy o tvorbě a jejím smyslu. Poznáváme, co je to za utrpení být spisovatelem, veřejnou osobou. Nutnost sebeprezentace, zneužívání spisovatele médii a společenskými institucemi, bolestivé vystavení sebe sama nesčetným očekáváním a požadavkům, které čtenáři na autora kladou. Úkolem psaní, ostatně stejně jako čtení, je snaha dobrat se absolutna, nalézt smysl své existence. Vypravěče ovládá vědomí, že psaní je povinností spisovatele, který tak může napomoci ke spáse druhých i své vlastní. Jakýkoliv příběh jakéhokoliv člověka může posloužit tomuto hledání, a dokonce může překonat či alespoň zmírnit utrpení, které provází náš život.
</TEXT>
<HEADING>
Odhalení pekla a přitakání životu
</HEADING>
<TEXT>
Tvůrčí proces sám představuje dvojí protikladné pnutí, na jedné straně je to tendence k činnosti, k práci, na straně druhé je od ní spisovatel neustále vnitřně zrazován. Potřeba psát je pro našeho vypravěče spojena v prvé řadě s potřebou napsat román jako vymítání, tedy vypovězení, vyvržení všeho zla, které je v člověku obsaženo. Jinak řečeno, hlavním posláním spisovatelů je odhalovat peklo. Sabato ve svém románu vypočítává celou řadu význačných autorů, kteří tak učinili. Tito spisovatelé dosáhli toho, o co se v podstatě marně pokoušeli teologové, a to prokázat existenci pekla. Za toto poznání, odhalení však platí nejvyšší mírou utrpení. Spisovatel trpí rovněž nemožností vypovědět celou pravdu. Přes veškeré neúspěchy je však stále nucen se o to pokoušet. Podstatou lidského života je sice utrpení, přesto však na něm lpíme, protože je jedinečný a nenahraditelný. Ernesto Sabato tuto nepřekonatelnou touhu po životě dokládá dotazem: Kdo, kolik lidí spáchalo sebevraždu v koncentračních táborech? Takový život však nemůže být nezávaznou hrou, ale uvědomělou sebetvorbou.
Kniha týdne
Ernesto Sabato
ABADDÓN ZHOUBCE
Přeložila Anežka Charvátová. Vydalo nakladatelství Host, Brno 2002, 464 strany.
</TEXT>
</DOC>
<DOC>
<DOCID>LN-20021116061</DOCID>
<DOCNO>LN-20021116061</DOCNO>
<DATE>11/16/02</DATE>
<TITLE>
próza
</TITLE>
<TEXT>
Ludvík Bass
</TEXT>
<HEADING>
Akta Masaryk (Gemini 99)
</HEADING>
<TEXT>
Smrt Jana Masaryka patří dodnes k nedořešeným záhadám československé poválečné historie. Byl 10. března 1948 tehdejší ministr zahraničních věcí zavražděn, nebo se rozhodl ukončit svůj život sám? - to je otázka, která i v současnosti zaměstnává odborníky a vzrušuje veřejnost. Masarykův případ není ještě po více než padesáti letech uzavřen a ani v pořadí třetí pokus o vyšetření příčin jeho smrti, který proběhl v polovině 90. let, nevnesl do věci jasno. Tajemství, které obestírá smrt oblíbeného politika, nepomohlo vyřešit ani množství publikací, které se tímto tématem po roce 1989 zabývaly - stáli za Masarykovou smrtí agenti KGB, nebo vojenská rozvědka ze Západu, šlo o spiknutí politických konkurentů, bilanční sebevraždu, nebo nešťastnou náhodu? Kniha pražského rodáka, matematika a fyzika Ludvíka Basse Akta Masaryk je na první pohled jen dalším příspěvkem k dlouhé řadě hypotéz, tentokrát ale nejde o literaturu faktu, nýbrž o špionážní román. Ve formě nalezeného rukopisu se před námi skládá napínavý, přiznaně fiktivní příběh viděný očima tří mužů, českého lékaře Jana, ruského agenta Nikolaje a amerického agenta Roberta. Jejich osudy splete dohromady "případ Masaryk" v roce 1948, rozplete je setkání v Austrálii o půl století později. Prozrazovat více by znamenalo kazit zážitek případnému čtenáři, a tak na závěr jen parafráze autora: je-li jednou z možností výkladu kvantové teorie idea paralelně existujících vesmírů, pak v jednom z těchto vesmírů se mohly události seběhnout i tak, jak je čteme v Aktech Masaryk. Není důvod tomu nevěřit.
Jan Křesadlo
</TEXT>
<HEADING>
Kravex 5 (Periplum)
</HEADING>
<TEXT>
Novela z pozůstalosti spisovatele Jana Křesadla, nejoriginálnější postavy české literatury konce 20. století. Vlastním jménem Václav Pinkava (nar. 1926), syn zámožného obchodníka se sklem, odmala oslňoval mnoha talenty. Svobodně je mohl rozvíjet až v anglickém exilu, kam odešel po srpnu 1968. Pokračoval v dráze klinického psychologa, skládal vážnou hudbu, řídil pěvecký sbor Sokola Londýn, publikoval odborné studie z psychopatologie a své objevy v oboru matematické logiky. Do šuplíku psal léta poezii i prózu, překládal mj. do angličtiny Seiferta. Debutoval pozdě, románem Mrchopěvci (1984), který získal exilovou Cenu Egona Hostovského. V dalších letech pilně psal a vydával své starší práce. "Kritice trvalo, než pochopila, že to není podivínský písmák, ale prvotřídní autor," připomenul v roce 1995, kdy Křesadlo zemřel, jeho první nakladatel Josef Škvorecký. To už v Praze vycházely Křesadlovy knihy, exilové i nové, mezi nimiž má zvláštní místo Astronautilía-Hvězdoplavba, veršovaný sci-fi epos napsaný v homérské starořečtině, autorem současně přebásněný do homérské češtiny. Křesadlo sice nezískal parcelu na českém Parnasu, zato však věrnou čtenářskou obec, která se od něho nechá bavit, provokovat i napínat. Potěší ji svými jazykovými vynálezy a exhibicemi, když část knihy napíše bačovskou slovenštinou nebo třeba španělsky, i když kus fantastického děje - o ten nikdy není nouze - zaznamená v notové osnově. Kravex 5 vznikl v roce 1985 a Křesadlo tu nijak zvlášť nepřekvapí (ovšem ta čeština zapsaná v azbuce!). V bláznivém příběhu spisovatele Homéra Křídla nechybí kosmické dobrodružství, různé podoby lásky ani milé zvířátko. Obsahuje některé motivy a postupy, které se objevily v pozdějších úspěšných knihách, snad proto autor váhal s vydáním. Ale teď rozhodují dědici a je jen dobře, že se starají o publikování rukopisů ze šuplíku a že našli spojence v sympatickém olomouckém nakladatelství. O Křesadlových šuplících kolovaly pověsti, takže můžeme čekat, že tam ještě něco naleznou.
Margaret Atwoodová
</TEXT>
<HEADING>
Muzeum zkamenělin (Odeon)
</HEADING>
<TEXT>
Málokterému autorovi vychází u nás v rozmezí jediného roku již třetí knížka. Po románu Slepý vrah a starší sbírce povídek Modrovousovo vejce se na pultech knihkupectví objevil další text kanadské autorky Margaret Atwoodové (*1939). Román Muzeum zkamenělin příběh partnerského několikaúhelníku - disponuje ve vztahu k české literatuře zajímavou konotací. Dobou i místem děje se totiž shoduje s vrcholným románem Josefa Škvoreckého Příběh inženýra lidských duší. Zatímco pro Dannyho Smiřického je Toronto poloviny 70. let minulého století oázou klidu a míru ve srovnání s totalitou ve staré vlasti, pro hrdiny Margaret Atwoodové je kanadská skutečnost především banální a nevzrušivá. Mezi panovačnou Elizabeth, jejím nesmělým manželem Natem, zapálenou paleontoložkou Lesjou a jejím partnerem Williamem nechává autorka city vzplát i ochládat a partnerský propletenec komplikuje dalšími postavami. Nate se odhodlává opustit nefunkční manželství a odejít k Lesje. Elizabeth, která sebevraždu bývalého milence Chrise vnímá jako své ponížení, svede na oplátku Williama. Lesja se trápí pocity neužitečnosti svého milovaného povolání, naopak Nate je nucen živit se prací, která ho nebaví... Vypravěčsky působivým způsobem vstupuje autorka střídavě do myslí hlavních protagonistů a jejich jednání objasňuje pomocí psychologické drobnokresby. Škvoreckého hrdina nalézá v nevzrušivé kanadské realitě kýžené bezpečí a důstojnost. Hrdinové Muzea zkamenělin vnímají vše jinak. Možná že právě nepřítomnost skutečného ohrožení života způsobuje, že se cítí ohrožováni hloupými předsudky, povrchními spory a vzájemnou manipulací. Věčné téma lásky mezi mužem a ženou zpracovala Atwoodová suverénním způsobem jako melancholickou tragikomedii. Čtvrtstoletí starý román ani dnes neztrácí nic na své působivosti.
pro děti
Vojtěch Steklač
</TEXT>
<HEADING>
Nové Boříkovy lapálie (Albatros)
</HEADING>
<TEXT>
Po několika reedicích oblíbených knížek o všedních i nevšedních příhodách jedné klukovské party z Holešovic přichází nakladatelství Albatros s knížkou plnou zcela nových zážitků a dobrodružství Boříka a spol. Vojtěch Steklač tentokrát opustil staré dobré časy a věrné kamarády nechal provádět jejich lapálie v ryze současné Praze plné bujícího kapitalismu a jiných nástrah. Také jim už není bezstarostných deset, lehce se oťukávají s tetou pubertou a řeší samé zásadní otázky lidské existence - ze všeho nejvíce jak (ne)pracovat dokonce holky pomalu přestávají představovat odlišný a naprosto nepřijatelný živočišný druh. Možná měl autor pocit, že je třeba klukovské hrdiny zmodernizovat a přiblížit jejich svět současnému dětskému čtenáři. Jenže nezestárl, byť o pár let, jen Bořík, Steklačovo vyprávění místy sklouzává k nechtěnému moralizování a proti tomu snaha o aktuálnost může občas působit až nepřirozeně. Přes tyto drobné vady na kráse se můžou malé i velké děti těšit na tradiční směs zaručeně nejlepších nápadů, které obvykle vyústí v rodinnou či školní pohromu, zvláště když jsou veškeré aktivity pod laskavou patronací Boříkova strýce Chrobáka, obávaného kutila a vynálezce. Situační humor, cit pro grotesknost, lehký a svižný jazyk, životní nadhled stále ještě školou povinného rošťáka - to vše zůstává dobrým atributem Nových Boříkových lapálií.
Po několika reedicích oblíbených knížek o všedních i nevšedních příhodách jedné klukovské party z Holešovic přichází nakladatelství Albatros s knížkou plnou zcela nových zážitků a dobrodružství Boříka a spol. Vojtěch Steklač tentokrát opustil staré dobré časy a věrné kamarády nechal provádět jejich lapálie v ryze současné Praze plné bujícího kapitalismu a jiných nástrah. Také jim už není bezstarostných deset, lehce se oťukávají s tetou pubertou a řeší samé zásadní otázky lidské existence - ze všeho nejvíce jak (ne)pracovat dokonce holky pomalu přestávají představovat odlišný a naprosto nepřijatelný živočišný druh. Možná měl autor pocit, že je třeba klukovské hrdiny zmodernizovat a přiblížit jejich svět současnému dětskému čtenáři. Jenže nezestárl, byť o pár let, jen Bořík, Steklačovo vyprávění místy sklouzává k nechtěnému moralizování a proti tomu snaha o aktuálnost může občas působit až nepřirozeně. Přes tyto drobné vady na kráse se můžou malé i velké děti těšit na tradiční směs zaručeně nejlepších nápadů, které obvykle vyústí v rodinnou či školní pohromu, zvláště když jsou veškeré aktivity pod laskavou patronací Boříkova strýce Chrobáka, obávaného kutila a vynálezce. Situační humor, cit pro grotesknost, lehký a svižný jazyk, životní nadhled stále ještě školou povinného rošťáka - to vše zůstává dobrým atributem Nových Boříkových lapálií.
</TEXT>
</DOC>
<DOC>
<DOCID>LN-20021116062</DOCID>
<DOCNO>LN-20021116062</DOCNO>
<DATE>11/16/02</DATE>
<TITLE>
Na summit přicestují desítky manželek státníků
</TITLE>
<TEXT>
Do Prahy míří desítky státníků celého světa. Jejich setkání provázejí manévry na zemi i ve vzduchu, panují obavy z teroristů, očekávají se násilné protesty tisícovek demonstrantů. Summit NATO má ale i svou něžnější tvář. Touto tváří jsou krásnější polovičky politiků, prezidentů a státníků první dámy či manželky premiérů.
I tyto dámy patří k delegacím. Povinností hostitele bývá počítat s nimi a lakonicky řečeno - postarat se, aby se nenudily. A protože se do Prahy chystají zástupci skoro padesáti zemí, nepůjde ani u jejich dámského doprovodu o jednoduchou záležitost. Společenské povinnosti si mezi sebe rozdělilo hned několik českých hostitelek. Zábavu, které se v diplomatické hantýrce říká "separátní dámský program", zastřešuje Kancelář pro přípravu summitu NATO. Ve skutečnosti ji na svých bedrech ponesou především manželka prezidenta Dagmar Havlová a choť premiéra Viktorie Špidlová. O manželky ministrů zahraničí se zase bude starat jejich česká kolegyně Věnceslava Svobodová. Mezi prvními dámami světa, které do Prahy s největší pravděpodobností dorazí, je manželka amerického prezidenta Laura Bushová, manželka kanadského premiéra Aline Chrétienová či manželka polského prezidenta Jolanta Kwaśniewská.
</TEXT>
<HEADING>
Dobré jídlo a společenské události
</HEADING>
<TEXT>
Účast zatím potvrdilo jen deset prvních dam. Někteří prezidenti nebo dokonce celé delegace dorazí bez doprovodu svých partnerek. Těžko říct, zda z obav o bezpečnost, nebo z jiných důvodů. Pravdou ovšem je, že některé ambasády tyto údaje do poslední chvíle tají. "Doufáme, že žen do Prahy přijede mnohem víc," předpokládá Stanislava Bartošová z kanceláře pro přípravu summitu. Odhaduje, že konečný počet manželek prezidentů, premiérů či ministrů by mohl dosáhnout i šestačtyřiceti. Protože v některých zemích obsadily prezidentské posty ženy, předpokládá se příjezd "prvních pánů". Zda se i oni zúčastní dámského separátního programu, není jisté. "Žádný z nich zatím svou účast oficiálně nepotvrdil," říká Bartošová. Připravený program nemá pochopitelně punc klasické zábavy, jde především o kulturní a společenské akce. Hlavní slovo při sestavování programu měli manželé Havlovi. "Prohlédli si všechny návrhy, posoudili je a rozhodli o konečné podobě," vysvětlil Vít Korselt, šéf protokolu Kanceláře pro přípravu summitu NATO. Tento program "odstartuje" ve čtvrtek dopoledne ve Strahovském klášteře. Dámy si tu prohlédnou Teologický a Filozofický sál a pak je tu čeká pořádná porce hudby. Vystoupí před nimi Spiritual kvintet s renesančními písněmi a baladami. Pokračovat budou světoznámí čeští umělci Alfréd Strejček, Jiřina Molavcová a Štěpán Rak. Následující slavnostní oběd se odehraje v prezidentském sídle na zámku v Lánech. Menu je ovšem stále tajemstvím. Rozhodne se o něm až příští týden, po návratu paní Havlové z dovolené. Zatímco čtvrteční program se týká pouze manželek státníků z členských zemí NATO, v pátek se k nim připojí i dámy ze zemí, které na členství v alianci teprve čekají nebo jsou pouze partnery spojenců. Dámy čeká ranní vstávání, přesun do centra Prahy a prohlídka Židovského Města. Oběd v Obecním domě bude spojený s retrospektivním představením Černého divadla Jiřího Srnce. "Představení je univerzálně srozumitelné," vysvětluje důvody Stanislava Bartošová. Oběd v Obecním domě bude mít čtyři chody: po cibulovém koláči s čerstvým kozím sýrem a medovo-koňakovou zálivkou bude následovat dýňová polévka s pečenou cuketou a olejem z dýňových semínek. Jako hlavní chod bude servírován filírovaný králičí hřbet na divokém koření s restovanými špenátovými listy a pečeným šťouchaným bramborem na slanině. Pro vegetariánky se připravují domácí těstoviny "lasagne" s listovým špenátem a rajčaty s tapenádou z černých oliv a bazalky, sypané hoblinami čerstvého parmezánu. Jídlo budou dámy zapíjet Frankovkou Tanzbergem z roku 1999. Ke kávě dostanou koktejl domácích ovocných a bylinkových sorbetů v růžovém sektu. Hostitelkou oběda je Viktorie Špidlová.
</TEXT>
<HEADING>
Program podle funkce manžela
</HEADING>
<TEXT>
Závěr programu bude typicky český. Dámy navštíví reprezentační prodejnu sklárny Moser, aby mohly ulevit svým peněženkám. Doma se pak budou moci pochlubit proslulým českým broušeným sklem. Manželky ministrů obrany a zahraničí, které jsou na pomyslném společenském žebříčku o stupínek níže, mají čtvrteční program stejný. V pátek se jich ujme jejich český protějšek - Věnceslava Svobodová. Naplánovala oběd v hotelu Savoy na Pohořelci. Menu začíná aperitivem a pokračuje předkrmem z variace listových salátů s terinou z kozího sýra, opraženými piniovými jádry a ořechovým vinaigrettem. Zapíjet jej budou Veltlínským zeleným 1999. Jako hlavní chod bude servírována lososová rolka plněná zeleninou, podávaná s divokou rýží, šafránovou omáčkou a brokolicí. Pro vegetariánky kuchaři připravují cuketovou piccatu s tomatovou omáčkou a vařeným bramborem. K hlavnímu chodu se bude podávat Rulandské bílé z roku 2000. Jako zákusek bude vanilkový krém ochucený levandulí s jahodovým ragú a skořicovou tyčinkou. Všechny dámy se sejdou až v pátek odpoledne na Pražském hradě. V plánu je prohlídka s odborným výkladem za doprovodu Dagmar Halové. V Trůnním sále zapózují k unikátní skupinové fotografii. Domů si odvezou symbolické dary. Jaké? "To je různé - podle jejich důležitosti," vysvětluje organizátor Vít Korselt. "Některé dostanou broušené sklo, některé hudbu a některé luxusní kabelku."
Které první dámy přijedou do Prahy?
Čtěte na stranách 18 a 19
</TEXT>
</DOC>
<DOC>
<DOCID>LN-20021116063</DOCID>
<DOCNO>LN-20021116063</DOCNO>
<DATE>11/16/02</DATE>
<TITLE>
téma
</TITLE>
<TEXT>
USA
Laura BUSHOVÁ (56), první dáma USA manželka prezidenta George Walkera Bushe
Narodila se jako jediné dítě Haroldu a Jenně Welchovým v Midlandu ve státě Texas. Otec byl úspěšným podnikatelem v oboru stavitelství. Laura v roce 1968 absolvovala bakalářská studia pedagogiky na Jižní metodistické univerzitě v Dallasu. Tam také začala učit na záklandí škole. Zde strávila jeden školní rok a učitelkou byla i po přestěhování do Houstonu, kde učila další dva roky a zároveň se dálkově věnovala postgraduálnímu studiu. V roce 1973 magisterským titulem ukončila studium oboru knihovnictví na Texaské státní univerzitě v Austinu. Paní Bushová je doma v Americe nebývale populární první dámou a americká veřejnost ji po boku prezidenta Bushe vidí jako velmi významnou společensko-politickou sílu. Původně si přála zůstat jako prezidentova manželka v ústraní, ale po událostech loňského 11. září se rozhodla pro opak. Prý se doma se svým mužem zaujatě baví i o zahraniční politice a George Walker si jí jako zpětné názorové vazby velmi cení. Lidé z důvěrného okolí Bílého domu se údajně shodují: "Paní Laura je jako manželka obdařena neomylným citem pro to, co její muž v ten který okamžik právě potřebuje, a přesně taková je panu prezidentu vždy k dispozici." Bushovi mají dvě dcery, dvojčata Jennu a Barbaru (nar. 1981), pojmenované po svých babičkách.
LITVA
Alma ADAMKIENEOVÁ (75), první dáma Litvy manželka prezidenta Valdase Adamkuse
"Jsem velmi šťastná žena," říká o sobě manželka litevského prezidenta, pětasedmdesátiletá Alma Adamkieneová. "Vím, že v loterii zvané život jsem vyhrála." Stále půvabná štíhlá blondýnka se narodila v roce 1927 v obchodnické rodině, která před koncem války za dramatických okolností emigrovala do Německa. V uprchlickém táboře Alma potkala svého pozdějšího muže Valdase a ten si tehdy údajně slíbil: "Pokud se někdy ožením, bude to s touto dívkou." Budoucí první dáma Litvy vystudovala na univerzitě v Bavorsku filologii a v roce 1949 se i s rodiči přesunula do Spojených států, kde prošli krušnými emigrantskými začátky. Tehdy také znovu potkala Valdase. Dodnes si pamatuje, že jí řekl: "Nemohu ti toho moc slíbit, vlastně nic nemám. Ale jednu věc slíbit mohu. Budu tě milovat do konce svých dnů." V roce 1951 se vzali. A paní, která na americkém kontinentě začínala kdesi v továrně za osmatřicet dolarů týdně, nakonec třiadvacet let vedla rodinnou rekreační farmu v Michiganu. V sezoně tu procházely až na tři tisíce hostů a paní Alma od nevidím do nevidím pracovala jako šéfová, pokojská i uklízečka. V únoru 1998 byl její muž zvolen litevským prezidentem, a tak vložila svoji pověstnou energii do sociální práce. Soustředila se v ní především na pomoc dětem. Možná proto, že sama zůstala bezdětná.
POLSKO
Jolanta KWAŚNIEWSKÁ (47), první dáma Polska manželka prezidenta Aleksandera Kwaśniewského
"Musíš se víc snažit, miláčku, jsou tu i jiní." Tahle slavná věta prý naprosto přesně charakterizuje manželku polského prezidenta Jolantu Kwaśniewskou, ambicemi a energií přirovnávanou k Hillary Clintonové. Jejich manželství trvá od roku 1979, o dva roky později se jim narodila dcera Aleksandra, důvěrně zvaná Ola. Začátkem 90. let paní Jolanta, vystudovaná právnička, vybudovala prosperující firmu, ale už v roce 1995 převzala roli první dámy Polska. Poláci ji zprvu brali s rezervou, nebyli na instituci první dámy zvyklí, ale ona se sama postarala o to, aby se situace změnila. Neúnavně jezdila po Polsku, nebránila se rozhovorům s novináři ani hovorům s lidmi z ulice. Výsledek se dostavil, časem si získala dokonce mimořádnou popularitu. Zřejmě jí pomohlo i to, že je žena půvabná a elegantní. V roce 1998 se dokonce objevila na titulní straně časopisu Elle a uvnitř předváděla modely od Diora, Armaniho a Maxe Mary. Tvrdí se, že řídí manželův šatník, rozhoduje, jaké se koupí auto, vstává s ním na ranní plavání, poráží ho v tenise. Ale taky vede Nadaci Porozumění bez hranic, pomáhá dětem a invalidům, podporuje boj srakovinou prsu, sama se zapsala do seznamu dárců kostní dřeně. Podle průzkumu ze začátku tohoto roku by osmačtyřicetiletou paní Kwaśniewskou dokonce třetina Poláků ráda viděla v prezidentském křesle jako následnici jejího muže.
SLOVENSKO
Irena SCHUSTEROVÁ (65), první dáma Slovenska manželka prezidenta Rudolfa Schustera
Irena Schusterová se do českého povědomí zřejmě nejvíc zapsala před dvěma lety, kdy trávila v innsbrucké nemocnici dlouhé dny u těžce nemocného manžela. Mimochodem, byla to stejná nemocnice, kde se předtím léčil Václav Havel, a stejně jako jemu, i Rudolfu Schusterovi pomohl profesor Bodner. V 50. letech vystudovala střední zdravotní školu a až do chvíle, kdy její manžel vstoupil do vysoké politiky, ve zdravotnictví pracovala. Z toho patnáct let jako dietní sestra a osmnáct let jako vedoucí provozu v Dětské nemocnici v Košicích. Ostatně, do bratislavského prezidentského sídla Schusterovi přišli právě z tohoto města. Když jí jako první dámě zákon přisoudil právo na ochranku, projevila přání, aby v ní pracovaly především ženy. Důvod? "Mohou mít přístup na místa, kam muži nesmějí, což je pro ochranku i hlídanou osobu výhodné." Štíhlá pětašedesátiletá tmavovláska s elegantními brýlemi je rodačka z Bobrova v okrese Námestovo. Má syna a dceru, a dnes už i dvě vnučky. Ráda čte, ve volném čase se věnuje turistice, s velkou láskou pěstuje květiny. Svoji roli první dámy i ona spojila, jak bývá zvykem, s charitativní činností, které dominuje Nadace Ireny Schusterové. Založila ji v roce 1999 a její práci zaměřila výlučně na pomoc Dětskému kardiocentru bratislavské Dětské fakultní nemocnice.
BRITÁNIE
</TEXT>
<HEADING>
Cherie BLAIROVÁ (48), manželka britského premiéra Tonyho Blaira
</HEADING>
<TEXT>
Na Cherie Blairové je těžké najít nějaký nedostatek. Je vzornou matkou čtyř dětí (letos v srpnu nedonosila páté). Má šarm, vtip, energii. Je nesmírně úspěšnou právničkou a dokonce se tvrdí, že její bývalý kolega z právnické kanceláře Tony jí nikdy zdaleka nestačil. Údajně dodnes vydělává třikrát víc než on. Ani v momentě, kdy se s mužem přestěhovala do premiérského sídla v Downing Street 10, nepřestala pracovat. Ostatně už předem varovala: "Pokud jednou budu ženou britského premiéra, budu první, která má vlastní kariéru." V její touze po finanční nezávislosti zřejmě hraje důležitou roli fakt, že pochází z velmi chudé (mimochodem herecké) rodiny. Kdysi to dokonce vypadalo, že to bude ona, kdo se dá na politiku. V roce 1983 oba Blairovi kandidovali za Labouristickou stranu a tehdy se dohodli, že ten, kdo uspěje, bude v politice pokračovat, a druhý zůstane u své profese. Vyhrál Tony a Cherie od té doby loajálně svého muže podporuje. "Miluji ji," prohlašuje Blair. "Je skálou, na které stavím svůj život. Věřím, že bych bez ní nikdy nedokázal dojít až sem, do čela vlády." Novináři probírají její kostýmky, výdělky a výchovu dětí, ale v podstatě ji mají rádi. Po příliš anglické lady Thatcherové vnesli manželé Blairovi do Downing Street vzruch normálního, civilního života. Jsou asi jediným premiérským párem, kterému se tu narodilo dítě.
DÁNSKO
Anne-Mette RASMUSSENOVÁ (44), manželka dánského premiéra Anderse Fogha Rasmussena
Anne-Mette vyrůstala na statku v Englerupu poblíž Isefjordu. Dospívala v Bramsnaes na ostrově SjEland, kde se i seznámila se svým nastávajícím. Novomanželé Rasmussenovi se pak usadili v malém městečku Skals na sever od Viborgu na Jutském poloostrově. kde založili rodinu. Mají tři děti - Henrika, Marii a Christinu. Po maturitě v Holbaeku Anne-Mette už jako mladá paní Rasmussenová dokončila dvouletou obchodní akademii v Roskilde (1978). Další vzdělání na univerzitě jako trilinguální asistentka však po roce přerušila, když čekala prvního potomka. V souvislosti s povahou povolání svého muže, který musel být často daleko od domova, rozhodla se Anne - Mette, že prioritou číslo jedna bude v tomto úseku jejího života starat se o domácnost a vychovávat děti. A to nejen vlastní. V roce 1985 se stala registrovanou domácí dětskou vychovatelkou se zaměřením na předškolní věk. K dokončení svého vlastního vysokoškolského vzdělání se vrátila až v roce 1998 a ukončila jej vloni magisterským titulem jako pedagožka.
LOTYŠSKO
</TEXT>
<HEADING>
Vaira VIKEOVÁ-FREIBERGAOVÁ (65), prezidentka Lotyšska
</HEADING>
<TEXT>
Život lotyšské prezidentky výrazně poznamenala emigrace a také pád komunismu. Narodila se krátce před druhou světovou válkou v Rize, ale rodiče s ní ještě před koncem války emigrovali do Kanady. Tam se Vaira Vikeová-Freibergaová stala profesorkou psychologie na univerzitě v Montrealu. V 80. letech pracovala ve Vědecké výzkumné skupině pro NATO v Kanadě a byla zástupkyní šéfa Kanadské vědecké rady. Její politická kariéra byla velmi rychlá - do Lotyšska se totiž vrátila v roce 1998 a už o rok později se stala prezidentkou. Je hodnocena jako vysoce charakterní žena. Plynně hovoří anglicky, francouzsky, německy a španělsky. Je autorkou několika knih a stovek odborných článků. Přestože o ní v roce 1999 ruská agentura Itar-Tass napsala, že má přátelský vztah k Rusku, prezidentka se o rok později vyjádřila německým novinářům poněkud opačně. Reagovala tehdy na dotaz, zda si dovede představit, že by ruská armáda znovu obsadila Lotyšsko: "Mám vynikající představivost. Rusko je mimořádně nevypočitatelné. Není příliš stabilní, jeho zakotvení jako demokracie je spíše sporné. Neříkáme přece, že by Rusko mohlo udělat to či ono, avšak už jen prostý fakt nevypočitatelnosti Ruska mi nahání strach." Tehdy se Moskva proti těmto výrokům ohradila s tím, že šlo o "agresivní tón".
RAKOUSKO
</TEXT>
<HEADING>
Benita FERREROVÁ-WALDNEROVÁ (54), rakouská ministryně zahraničí
</HEADING>
<TEXT>
Benita Ferrerová-Waldnerová je první ženou v čele rakouského ministerstva zahraničí. Není jisté, jakým způsobem na pražský summit přicestuje, protože je o ní známo, že nerada létá letadlem. Pro českou stranu je Ferrerová-Waldnerová důležitý partner, zejména kvůli vzájemným česko-rakouským sporům, především o Benešovy dekrety. Letos na jaře se ministryně vyslovila pro "symbolické odškodnění" sudetských Němců, které Češi po válce vyhnali za hranice. A počátkem října prohlásila k Benešovým dekretům, že věří v "dobrovolné gesto České republiky", které podle ní dříve či později přijde. Ministryně před třiceti lety vystudovala práva. Několik let pracovala u soukromých firem, ale od roku 1984 se angažuje ve státních službách. Nejprve to bylo na velvyslanectví ve Španělsku, později v Dakaru a v Paříži. Vystřídala i několik významných postů na ministerstvu zahraničí a stala se i šéfkou protokolu OSN při sekretariátu generálního tajemníka Butruse Butruse-Ghálího. Před dvěma lety se stala ministryní zahraničí a zároveň předsedkyní Organizace pro bezpečnost a spolupráci v Evropě (OBSE). Nejraději prý cestuje, čte hispánskou literaturu, má ráda operu, výtvarné umění a kromě toho má zálibu v plavání.
FINSKO
</TEXT>
<HEADING>
Tarja HALONENOVÁ (59), prezidentka Finska
</HEADING>
<TEXT>
V souvislosti se summitem NATO je na Tarje Halonenové nejzajímavější zřejmě to, že se před dvěma lety, pouhý den po složení prezidentské přísahy, důrazně vyslovila proti vstupu Finska do Severoatlantické aliance. Do čela státu se tato žena propracovala přes parlament a čtyři ministerské posty. Halonenová je známa jako velká bojovnice za lidská práva. O tom svědčí i to, že vystoupila z luteránské církve a podporuje práva homosexuálů. V jednom z rozhovorů se také přiznala, že v útlém mládí měla slabost pro kubánského gerilového bojovníka Che Guevaru. Bývalá levicová radikální politička požívá podpory především "modrých límečků", tedy dělníků, a také žen. Symbolizuje prý naději pro všechny ženy, které si přejí mít v čele svého státu prezidentku. Je velmi pracovitá, schopná kompromisů - podle některých někdy ale až příliš velkých. Tarja Halonenová mluví plynně švédsky, anglicky, rozumí německy a rusky. Většinou mívá dobrou náladu, zajímá ji divadlo, zahradničení a plavání.
ŠPANĚLSKO
Ana BOTELLOVÁ (48), manželka španělského premiéra Josého Maríi Aznara
Španělé tvrdí, že nejkrásnější šéfovou premiérovy domácnosti mají oni. Manželka José María Aznara Ana Botellová (ve španělsku si vdané ženy nechávají dívčí jméno) skutečně patří i ve svých osmačtyřiceti letech ke hvězdám tamějších televizních obrazovek a ženských magazínů. Ale dlužno dodat, že je to také paní schopná a ambiciózní. Když si kdysi brala nevýrazného a málomluvného kolegu z právnických studií, její kamarádky se divily, proč půvabná a temperamentní Ana volí tak nudného partnera. Měla zřejmě lepší nos než ony, anebo talent probudit ve svém muži velké schopnosti. Když v roce 1996 španělský král jmenoval drobného Aznara předsedou vlády, tiše se tvrdilo, že tím motorem v jeho kariéře byla právě Ana. Sama pochází z dvanácti sourozenců a v dětství jako nejstarší pomáhala vést velkou domácnost. Se stejnou razancí se pak pustila do organizování domácnosti premiérské. Kvůli manželovi opustila kariéru regionální političky, ale rozhodně nežije v ústraní. Věnuje se kampaním proti drogám i AIDS, nezavírá se před novináři, je velmi spontánní a společenská. Vychovala dva syny a dceru, která se letos v září vdala. Traduje se, že láska mezi Anou Botellovou a Josém Maríou Aznarem vzplanula kdysi na školním výletě: v úterý se sblížili, v neděli ji on požádal o ruku. Ale kdoví, kdo tuhle akci vlastně řídil.
NĚMECKO
</TEXT>
<HEADING>
Doris SCHRÖDEROVÁ-KÖPFOVÁ (39), manželka německého kancléře Gerharda Schrödera
</HEADING>
<TEXT>
"Samozřejmě, že říkám Gerhardovi, co si myslím. Rozhoduje se ale sám," tvrdí Doris Schröderová-Köpfová, manželka německého kancléře. Debaty, které ti dva vedou, jsou ale zřejmě dost zasvěcené půvabná a energická blondýna Doris je novinářka a dlouho pracovala pro konzervativní týdeník Focus jako politická komentátorka. Navíc sám Gerhard Schröder v nedávném souboji o kancléřské křeslo Doris proti zdrženlivější Karin Stoiberové obhajoval: "Ptám se, jak asi vnímá svou ženu člověk, který chce omezit její projevy na to, aby byla přátelská a hodná, ale aby pokud možno vůbec nemluvila o politice." Podle průzkumu si navíc 62 procent Němců přeje, aby se choť kancléře "do politiky míchala". Devětatřicetiletá Doris je emancipovaná žena, která se o sebe umí postarat. Dokázala to už tím, že sama vychovávala nemanželskou dceru Kláru, která jí zůstala ze vztahu s kolegou novinářem. A netají se, že fandí konzervativní výchově. Ještě nedávno musela desetiletá Klára do postele v sedm večer, dostávala kapesné pět marek týdně a měla zakázaný mobil. "S dětmi se především má trávit hodně času a mluvit s nimi," tvrdí Doris. Přesto je rozhodnutá nezůstat rodinnou puťkou ve stínu svého muže, ale vytvořit s ním pracovní tým. Zdá se, že počtvrté ženatého Schrödera zvládá kombinací energie a něhy. Dokonce mu povolila jíst milovanou vepřovou, kterou mu její předchůdkyně, vegetariánka Hiltrud zakázala.
KANADA
</TEXT>
<HEADING>
Aline CHRÉTIENOVÁ (66), manželka kanadského premiéra Jeana Chrétiena
</HEADING>
<TEXT>
Paní Chrétienová vystudovala Obchodní akademii ve Shaviniganu, odkud pochází i její manžel Jean. Hovoří italsky a španělsky stejně tak dobře, jako ovládá oba kanadské úřední jazyky - angličtinu a rodnou francouzštinu. Je mimo jiného členkou Hudební konzervatoře v Torontu. Vedle účasti na kanadském politickém životě po boku svého muže je paní Chrétienová aktivní také v mnoha charitativních organizacích. Jako čestná předsedkyně kanadské Národní dozorčí rady pro Královskou hudební konzervatoř Aline Chrétienová např. zaštiťuje program "výuky s pomocí umění", který byl vytvořen na podporu zatraktivnění učiva a kvalitnějšího vzdělávání v kanadských základních školách. Paní Chrétienová vždy kladla důraz na instituci rodiny a také na vzájemné vztahy mezi jednotlivými rodinami. I proto je dlouhodobou členkou kanadské Parlamentní asociace manželů. Chrétienovi mají tři děti (France, Huberta a Michela) a čtyři vnoučata. Nevlastního syna Michela indiánského původů manželé Chrétienovi v sedmdesátých letech adoptovali ze sirotčince. Jean Chrétien byl v té době ministrem pro indiánské záležitosti.
ALBÁNIE
Albánský prezident Alfred Moisiu je vdovec. Do Prahy na summit NATO přijede bez doprovodu.
ARMÉNIE
Prezident Robert Kočarjan bude svou zemi reprezentovat bez manželky Belly.
ÁZERBÁJDŽÁN
Prezident Gejdar Alijev je od roku 1986 vdovec.
</TEXT>
<HEADING>
BELGIE
</HEADING>
<TEXT>
Premiér Guy Verhofstadt přicestuje do Prahy sice s doprovodem, ale jeho manželka Dominique v něm bude chybět. Belgického premiéra budou doprovázet vicepremiér a zároveň ministr zahraničí a ministr obrany.
</TEXT>
<HEADING>
BĚLORUSKO
</HEADING>
<TEXT>
Dohady jsou ukončeny: běloruský prezident Alexandr Lukašenko s konečnou platností na summit NATO nepřijede - nedostane totiž české vízum. Jeho manželka by s ním ale pravděpodobně stejně nepřiletěla, protože už několik let žije odděleně od svého muže. Hospodaří na rodinném statku vzdáleném asi 170 kilometrů od hlavního města Minsk.
</TEXT>
<HEADING>
BULHARSKO
</HEADING>
<TEXT>
První dáma Bulharska Zorka svého chotě, prezidenta Gergiho Parvanova, doprovázet nebude. Rozhodla se nepřicestovat. Je vědeckou pracovnicí v Institutu balkanistiky při Bulharské akademii věd.
ESTONSKO
Estonský premiér Siim Kallas dorazí na summit NATO společně s manželkou Kristi.
</TEXT>
<HEADING>
FRANCIE
</HEADING>
<TEXT>
Francii bude na summitu zastupovat hlava státu, prezident Jacques Chirac. Jeho manželka Bernadette ovšem zůstane doma. S francouzskou delegací dorazí jediná žena, ministryně obrany Michele Alliotová-Marieová.
</TEXT>
<HEADING>
GRUZIE
</HEADING>
<TEXT>
Gruzínská ambasáda do poslední chvíle před uzávěrkou vydání Lidových novin neměla potvrzeno, zda bude prezidenta Eduarda Ševardnadzeho doprovázet i jeho manželka Nanuli.
</TEXT>
<HEADING>
CHORVATSKO
</HEADING>
<TEXT>
Podle původních plánů měla s prezidentem Stepjanem Mesičem přicestovat i jeho žena Milka. Kvůli jiné zahraniční cestě se nakonec rozhodla summit NATO a návštěvu Prahy oželet. Prezident tedy na zasedání přijede sám.
IRSKO
Irsko na summit posílá pouze jediného zástupce - státního tajemníka ministerstva zahraničí pro evropské záležitosti Dicka Rocheho.
ITÁLIE
Premiér Silvio Berlusconi přijede do Prahy bez manželky.
ISLAND
Islandský premiér David Oddsson přiletí do Prahy na summit NATO společně s manželkou.
KAZACHSTÁN
Ačkoliv z Kazachstánu přiletí do Prahy přímo hlava státu, tedy prezident Nursultan Nazarbajev, jeho manželka Sara zůstává ve vlasti.
</TEXT>
<HEADING>
LUCEMBURSKO
</HEADING>
<TEXT>
Celá lucemburská delegace v čele s premiérem této malé evropské země Jean-Claudem Junckerem přijede bez doprovodu svých partnerek a partnerů.
MAĎARSKO
Premiér Péter Medgyessy přicestuje do České republiky na zasedání NATO v doprovodu manželky Katalin Medgyessyové Csaplár.
MAKEDONIE
Prezidenta Makedonie Borise Trajkovského bude na summitu doprovázet jeho žena. První makedonská dáma se jmenuje Vilma Trajkovská.
MOLDAVSKO
Moldavsko bude zastupovat prezident Vladimir Voronin, jeho žena Taisia do Prahy nepřijede.
</TEXT>
<HEADING>
NIZOZEMSKO
</HEADING>
<TEXT>
Současný nizozemský premiér Jan Peter Balkenende přijede do Prahy bez své manželky. Bez doprovodu dorazí na summit ostatně celá delegace.
NORSKO
Premiéra této skandinávské země Kjella Magne Bondevika bude při jeho pobytu v Praze doprovázet jeho manželka Björg Rasmussenová.
PORTUGALSKO
Za Portugalsko přicestuje na summit NATO premiér José Durao Barroso. Jeho manželka Margarita Barrosová ale zůstane ve vlasti.
RUMUNSKO
Z Rumunska dorazí na summit hlava státu, prezident Ion Iliescu. Jeho manželka Nina, ale zůstává ve vlasti.
RUSKO
Na rozdíl od jiných zemí bude Rusko na summitu zastupovat pouze ministr zahraničí Igor Ivanov.
</TEXT>
<HEADING>
ŘECKO
</HEADING>
<TEXT>
Z členského státu aliance Řecka přiletí premiér Kostas Simitis. Při slavnostních ceremoniích se bude muset obejít bez doprovodu - jeho také manželka Dafné zůstává doma.
SLOVINSKO
Ačkoli bude Slovinsko reprezentovat přímo hlava státu, prezident Milan Kučan, jeho manželka a první dáma Slovinska zůstává ve vlasti.
</TEXT>
<HEADING>
ŠVÉDSKO
</HEADING>
<TEXT>
Za Švédsko se pražského jednání zúčastní současný premiér Göran Persson. Ani jeho ženu nebudou mít Pražané šanci poznat svého manžela tentokrát doprovázet nebude.
ŠVÝCARSKO
Švýcarsko bude na summitu reprezentovat ministr zahraničí Joseph Deiss. Jeho žena zůstává doma.
</TEXT>
<HEADING>
TÁDŽIKISTÁN
</HEADING>
<TEXT>
Tádžikistán bude na zasedání NATO zastupovat sám prezident Imomali Rachmonov. Informace o případném příjezdu první dámy nebylo možné do uzávěrky přílohy ověřit.
TURECKO
Turecká ambasáda prozatím neměla potvrzeno, zda do Česka přiletí společně s prezidentem Ahmetem Necdedem Sezerem i jeho žena Semra.
</TEXT>
<HEADING>
TURKMENISTÁN
</HEADING>
<TEXT>
Žádná informace o delegaci z Turkmenistánu či příletu první dámy země nebyla známa. Pro Pražany tak zůstane nadále zahalena tajemstvím.
UKRAJINA
Prezident Leonid Kučma na summit zřejmě nepřijede, protože členské státy NATO si to nepřejí.
</TEXT>
<HEADING>
UZBEKISTÁN
</HEADING>
<TEXT>
V čele delegace z Uzbekistánu by měl být prezident země Islam Karimov. Informace o případné účasti první dámy nejsou známy.
Informace o účasti manželek premiérů či prezidentů na summitu NATO v Praze LN zjišťovaly prostřednictvím ambasád jednotlivých zemí
</TEXT>
</DOC>
<DOC>
<DOCID>LN-20021116064</DOCID>
<DOCNO>LN-20021116064</DOCNO>
<DATE>11/16/02</DATE>
<TITLE>
rozhovor
</TITLE>
<TEXT>
Zítra uběhne třináct let od listopadové revoluce. Po převratu se bývalý studentský vůdce Šimon Pánek setkával i s nevolí svých kolegů. Například Martin Mejstřík jej tehdy nazval Havlovým nastrčencem a agentem OF. Pánek byl jako jediný z mladých sametových revolucionářů na Hradě vyznamenán. Václav Havel mu udělil Medaili za zásluhy.
LN: Jste na sebe hrdý?
Myslím, že by na mě byl hrdý můj otec, a to mi stačí.
LN: Jak jste to vnímal? Dostal jste řád za humanitární práci, nebo větší roli sehrály vaše aktivity kolem listopadové revoluce?
Pan prezident mi připomněl, že je to symbol a že je to svým způsobem za Člověka v tísni. Že je to za všechny ostatní. Cítil jsem, že by se mnou na Hradě klidně mohlo být dalších deset lidí ze studentského vedení a z Člověka v tísni. Byl jsem tam jako symbol těchto věcí. Ale asi větší roli sehrál Člověk v tísni. To, co bylo před třinácti lety, není tak důležité.
LN: Cítil jste zášť od těch, kteří by si řád zasloužili jako vy?
Ne. Řada lidí mi napsala, zavolala, poslala sms, a to i ti z roku 1989. Možná že někde někdo sedí a říká si: 'Ten hajzl Pánek to dostal, a já ne.' To já samozřejmě nevím.
</TEXT>
<HEADING>
LN: Gratuloval vám třeba Martin Mejstřík?
</HEADING>
<TEXT>
S Martinem jsme si psali v době, kdy vrcholila jeho kandidatura do Senátu. Nemyslím si, že by mi snad gratuloval. Já jsem mu psal, že jsem rád, že můj hlas nepropadl. A on mi odpověděl, že bychom si měli spolu sednout a o všem si popovídat.
LN: Už vás tedy nenazývá Havlovým nastrčencem a bývalým agentem OF?
Nevím. Už dávno mi nic takového neřekl. A jestli to ještě někde říká, nevšiml jsem si toho. Nezkoumám to.
</TEXT>
<HEADING>
LN: Jste Havlův přítel?
</HEADING>
<TEXT>
To si nemyslím. Přítel je velké slovo. On by o mně určitě také neřekl, že jsem jeho přítel. Osobně, blízce s ním nemám nic společného.
LN: Havel odchází z Hradu. Jistá éra tím končí. Nepociťujete s jeho odchodem nostalgii, sentimentalitu?
Nostalgie je pocit, který se mi v životě většinou vyhýbá. Sentimentalitu určitě necítím.
LN: V ODS vám vadí Václav Klaus. Proč? Protože zrovna nezbožňuje nadace? Tvrdí, že dá peníze radši přímo na místo, protože humanitární organizace by ty peníze spotřebovaly na vlastní provoz.
On to řekl trochu jinak. Je natolik inteligentní, že neřekne něco, co lze snadno vyvrátit. Řekl: 'Nevím, kam ty peníze jdou.' Kdo nechce vědět, tak to samozřejmě neví. Vytvořil tím dojem, že se opravdu neví, kam ty peníze jdou. Řekl to velmi chytře. Už třináct let opakuje, že nevěří neziskovým organizacím.
LN: Možná byste ho přesvědčil, kdybyste mu vysvětlil systém zpětných kontrol, které v Člověku v tísni fungují.
Naposledy jsme se viděli v roce 1999 při "Děkujeme, odejděte". A atmosféra byla tak napjatá, že rozhodně nebyl prostor mluvit o neziskových organizacích.
LN: Z výzvy "Děkujeme, odejděte" jste byl dost rozpačitý...
Ne. Já jsem nebyl šťastný z dikce a ze stylistiky té výzvy. Ale byl to pro mě výkřik nespokojeného občana.
LN: Nebylo to jen patetické gesto? Zaplnili jste Václavské náměstí lidmi, kteří křičeli 'pryč s Klausem, pryč se Zemanem'. Pak jste odešli a nechali tam tento dav stát s prázdnýma rukama. Nenabídli jste jim žádnou variantu za politiky, které jste vyháněli.
Já jsem na Václaváku nebyl a od druhého dne od podpisu jsem opakoval, že nechceme budovat novou výjimečnou skvělou alternativu. A nakonec tento výkřik byl namířen proti garnituře, která teď odchází.
LN: Určitě ne kvůli vaší výzvě.
Kvůli výzvě ne. Ale je vidět, že i politika u nás má určitou dynamiku.
LN: Mně to tehdy připadalo, že z vás Klaus se Zemanem měli spíše legraci.
Dobře, Zeman to v zásadě přešel. Ale Klaus okamžitě zorganizoval jednání s několika lidmi, kteří to podepsali. Během dlouhého jednání se nás snažil přesvědčit, že si vlastně myslíme to samé jako on. Kdyby to pro něj nic neznamenalo, tak by nic nedělal. A já jsem neměl v úmyslu později říkat: 'Ano, já vás povedu, pojďme do politiky a všechno změníme.'
LN: Stále jste se ještě nerozhodl vstoupit do politiky? Nebudete následovat Martina Mejstříka?
To je sugestivní otázka. Nejsem v rozhodovacím procesu. Každý novinář se ptá, kdy půjdu do politiky.
</TEXT>
<HEADING>
LN: No vidíte. Tak kdy?
</HEADING>
<TEXT>
Nic nechystám, nejdu do politiky. Až se rozhodnu do politiky vstoupit, všichni se to rychle dozvědí. Odrazuje mě to, že v politice musí docházet k vyjednávání, ke kompromisům. Nejsem "člověk parlamentu". Mám pocit, že bych v tom nebyl šťastný.
LN: Je pravda, že v politice by vám adrenalin asi moc nestoupal.
Ano, možná je to otázka adrenalinu. Vím, jak těžké to bylo pro Havla. A to je někdo. Já jsem v podstatě ještě kluk. Navíc bez dostatečnýho intelektuálního zázemí, které on měl. Takže ještě jednou, do politiky se nechystám, nechce se mi tam.
LN: Nudil byste se tam.
</TEXT>
<HEADING>
To jste řekla vy.
</HEADING>
<TEXT>
LN: Vy jste naopak řekl, že české noviny sice čtete, ale naše problémy vám většinou připadají směšné. Je to tak, že vy chcete dělat velké věci?
Co to je velká věc?
LN: Pomáhat lidem tak, jak to dělá Člověk v tísni.
To jsou jiný věci. To nejsou velký věci. Stavět školy v Afghánistánu, to je dnes velký luxus. Já mám štěstí, že tu práci dělám. Naplňuje mě.
LN: Když jste byl ředitelem Člověka v tísni, přestalo vás to naplňovat. 'Měl jsem pocit, že jsem gramofon, který opakuje stále to samé. Pomáhejte, pomáhejte. Ztrácel jsem vnitřní přesvědčení. Být rutinním dobrodějem je strašná představa.' Jak je možné u takovéto práce ztrácet vnitřní přesvědčení?
Začali jsme v několika lidech, já jsem pět let jen pracoval. Prošel jsem si těžkým obdobím v rodině. Potřeboval jsem vystřídat.
LN: Já se spíš ptám na to, jak je možné dívat se na lidská neštěstí a začít to vnímat jako rutinu.
Rutinou byl spíš výkon té ředitelské funkce. Nebyl to nějaký cynismus. Teď se třeba věnujeme povodním a ty nám dokázaly, že lidé Člověku v tísni věří. Nashromáždili jsme přibližně dvě stě milionů a myslíme si, že to nakonec bude dvě stě padesát.
LN: Už tedy nemáte pocit, že jste profesionální vykonavatel dobra?
Člověk v tísni byl v první polovině devadesátých let hlavně Šimon Pánek. Dneska už to není o tom jednom dobrodějovi.
LN: Vy jste v minulosti hodně trpěl tím, že máte image hodného okatého kluka, který rozsévá dobro. Jak jste si sám postěžoval: 'Není jednoduché být Mirkem Dušínem'. Už jste to hodil za hlavu, nebo máte pocit, že už tak vnímán nejste? Já myslím, že jste.
No jasně. Asi jsem. Škatulkování je nepříjemné. Já se cejtím stísněně.
</TEXT>
<HEADING>
LN: Ale stísněně nevypadáte.
</HEADING>
<TEXT>
No... hodil jsem to asi za hlavu. Tak jako lékař dělá svoji práci a nemá tu gloriolu dobroděje, tak i já dělám práci manažera humanitární a rozvojové pomoci. A není to o mé dobrotě a dobrém srdci a o tom, že jsem lepší než ostatní.
LN: Jako důvod, proč se humanitě věnujete, jste uvedl, že v této zemi umějí tuto činnost dělat jen dva tři lidé. Jak hodnotíte Červený kříž?
Myslím, že Červený kříž se nevyvíjí. To je dáno i tím, že má své zakotvení v zákoně, dostává svůj každoroční příspěvek, není v tom konkurenčním tlaku, v jakém jsme my. Aby totiž člověk dostal projekty OSN, musí svoji práci dělat sakra dobře.
LN: Existuje velká konkurence mezi humanitárními organizacemi v Česku?
Jistěže existuje. Hodně spolupracujeme, ale zároveň si konkurujeme - o státní fondy, o důvěru a přízeň dárců. Myslím, že je to dobře. Konkurence nás nutí brát si na sebe co nej-méně peněz. Dělat ty věci co nejrychleji a co nejlépe. Představte si, kdybychom byli rozpočtová organizace. Všichni bychom každoročně dostali stejných padesát milionů korun se slovy: 'Dělejte s tím to dobro.' Jak by to asi dopadlo!
LN: Jaké platy mají vaši pracovníci? Ptám se na to kvůli jejich motivaci. Úmorná práce za málo peněz, běh na dlouhou trať... Nejsou tito lidé tak trochu blázni? Což nemyslím pejorativně.
Jak blázni? Lidi, jejichž motivací není co nejvyšší plat, jsou blázni?
LN: Včera jsme o tom s kolegou z médií debatovali a nepřišli jsme na to. Mají někteří z nich osobní problémy a touto prací na ně zapomínají? Přináší jim to uspokojení? 'Já dělám dobro, tak jsem taky dobrý.'? V nadsázce bych to připodobnila k pocitu, kdy dáte peníze žebrákovi na ulici.
Vy se cítíte dobrá, když dáte peníze žebrákovi? To vás to přijde docela levně. Ne, ne. Já chápu vaši otázku. Máme přes sto zaměstnanců a jistě někdo z nás má osobní problémy. Ale Člověk v tísni není místo pro řešení osobních problémů. Osobní život těchto lidí spíš strádá... Podle mě jsou to lidi, kteří nejsou spokojení s nastaveným hodnotovým žebříčkem. Mít co největší plat, koupit si co nejhezčí auto, dům... Oni hledají alternativní způsob uspokojení v životě. Naše organizace je postavená na nadšení. Vy jste se ptala na platy. Nejvyšší hrubý plat je dvacet tři tisíc korun. Nejnižší hrubý plat je devět tisíc. Motivace...
LN: Zdá se mi, že ani vy nemáte v té motivaci jasno.
Já se to snažím zformulovat. Ono je to těžké. Určitě je to tak, že dělám něco, o čem jsem přesvědčený, že to má smysl. Chodí k nám i lidé z byznysu, kteří nám říkají: 'Já deset let pracuju v reklamě a mám najednou pocit, že to nemá smysl. Už mám vyděláno a už mě to nemotivuje.' Řada těch lidí se nám nehodí. Jsou už nastavení nějak jinak.
</TEXT>
<HEADING>
LN: Neprojdou vám psychotesty?
</HEADING>
<TEXT>
Psychotesty dělají jen lidé, kteří vyjíždějí do zahraničí. Nedovolili bychom si kádrovat lidi, kteří pracují v Praze. A k té motivaci - těmto lidem vadí nespravedlnost. Třeba ve válce. Tam to odsírají civilisti. Nikoli vůdci.
LN: Jak dlouho jim tento entuziasmus vydrží? Je v humanitární oblasti velká fluktuace? Mnoho lidí přece přijde se svým ideálem a pak zjistí, že je to taky dřina.
Ano, je to tak. I když je u nás asi menší fluktuace než v novinách. Máme taky hodně lidí na civilku. Někteří zůstanou, někteří ne. Někteří nestačí pracovnímu nasazení. V kanceláři jsme od osmi od rána do osmi, někdy taky do jedenácti večer. Šest dní v týdnu. Každej tady není šťastnej. Přestane mít čas na své koníčky...
</TEXT>
<HEADING>
LN: Je problém získávat lidi do zahraničních misí?
</HEADING>
<TEXT>
Momentálně máme dvě stě padesát zájemců. Do Vánoc z nich vybereme padesát. Z nich pojede v lednu třicet čtyřicet na několikadenní akci, kde se oni dozvědí více o nás a my o nich. Z nich pak během roku cirka deset vyjede pracovat někam do světa.
</TEXT>
<HEADING>
LN: Co kromě psychotestů rozhoduje?
</HEADING>
<TEXT>
Přihlaste se! Samozřejmostí je dobrá znalost cizích jazyků. Pro Čečnu ruština a angličtina. Pro Balkán angličtina a srbochorvatština... Dále schopnost v těžkých podmínkách nejen přežívat, ale také pracovat. Nesmí vadit nepohodlí, špatné jídlo, nedostatečné hygienické zázemí. Nesmí vadit to, že s dalšími pěti Čechy nebo Slováky bude někde žít třeba rok, vytvoří s nimi jakousi novou rodinu. Je nutná ochota vyjet minimálně na rok, spíše na dva. Tito lidé se musejí vzdát svých kontaktů, což Češi moc neumějí. Do toho člověka investujeme nejen těch sto padesát tisíc za cestu, za ochranu, za platy, ale hlavně do nich investujeme důvěru lokálních lidí. Ve chvíli, kdy tam přijede někdo, kdo se "nepovede", destabilizuje to celý ten lokální tým.
</TEXT>
<HEADING>
LN: Co s člověkem, který se nepovede?
</HEADING>
<TEXT>
Ten je ihned odvolán. Znamená to také ztrátu důvěry lidí v krizových oblastech k Člověku v tísni. 'Jak je možné, že nám poslali někoho, kdo to neumí?'
LN: Stává se to často?
S postupujícím časem míň a míň. Učíme se.
LN: Když vybíráte mezi dvěma stejně schopnými lidmi, hraje roli pohlaví?
A priori ne. Ale třeba mise v Afghánistánu nemůže být složena převážně z žen. To ta země vylučuje. Život ženy je tam těžší, nemůže se volně pohybovat. V Afghánistánu je to tak tři ku jedné. Naopak v Kosovu bylo období, kdy naše hlavní projekty vedly dvě holky.
LN: Co se týče psychotestů, řekl jste: 'Ta pravidla určujeme my, ale nikdy jsme na nich nebyli'.
Protože jsme psychotesty zavedli teprve před dvěma třemi lety. Asi by bylo zvláštní, kdybych teď šel vybírat sám sebe. Ale pořád se na ně chystám. Někteří z mých nejbližších kolegů už to udělali. Chtěl bych si je udělat. Ale zatím nemám čas. Čtyři - a půlhodinové zátěžové testy, to je docela dlouhá doba, že jo.
LN: Až si je uděláte, může se vám stát, že neobstojíte. Co potom?
Stalo se, že jsme poslali na misi i člověka, který nám nebyl doporučen. Zvážili jsme všechna rizika. I když jsme uznali některé výhrady, řekli jsme si, že ten člověk má jiné kvality a že nám to za ten risk stojí. A ten člověk se povedl.
LN: Ještě pořád přemýšlíte o tom, že si koupíte půdu v Nepálu a budete tam žít?
Tak to jsou takový moje sny. Není na ně moc času.
</TEXT>
</DOC>
<DOC>
<DOCID>LN-20021116065</DOCID>
<DOCNO>LN-20021116065</DOCNO>
<DATE>11/16/02</DATE>
<TITLE>
Nejmodernější technika bude střežit bezpečí účastníků zasedání Severoatlantické aliance v Praze
</TITLE>
<TEXT>
Rakety, stíhačky, bitevní vrtulníky. To vše má zajistit bezpečný průběh summitu NATO, který bude příští týden v Praze. Ale dříve než vojáci a policisti zasáhnou proti případným teroristům, musí vědět, kde se nepřítel nachází. Mužům zákona poslouží jako "oči" nejmodernější technika.
Policie nezastírá, že summit zřejmě přiláká do Prahy také osoby podezřelé z terorismu. Pokud skutečně přijedou, pak zpravodajské služby zajímá, co tady dělají, koho kontaktují. To vše jsou informace cenné pro rozplétání teroristických sítí. Vypátrat takového člověka v městských ulicích není jednoduché. Policistům proto začne při summitu pomáhat kamerový počítačový systém propojený s databází osob podezřelých z kontaktu s mezinárodní teroristickou sítí.
</TEXT>
<HEADING>
Tvář v davu
</HEADING>
<TEXT>
Kamera snímá tváře chodců a záběry porovnává s fotografiemi nebo videozáznamy v databázi. Systém je tak dokonalý, že identifikuje i člověka, který se třeba ostříhal dohola, začal nosit brýle nebo si nalepil vousy. Když elektronické "oko" zaznamená hledanou tvář, upozorní obsluhu a na obrazovce označí vytipovaný obličej. Pak už přicházejí ke slovu policisté v terénu, kteří osobu dále sledují.
</TEXT>
<HEADING>
Tisíc cílů najednou
</HEADING>
<TEXT>
Oblohu nad českým územím bude kontrolovat boeing s radarovým systémem AWACS. Letadlo včasného varování s kruhovým radarem na hřbetě může sledovat prostor od zemského povrchu po stratosféru. Radarová anténa má dosah přes 322 kilometrů pro nízko letící cíle a ještě dále "vidí" objekty ve větších výškách. Díky radaru má posádka stoprocentní přehled o situaci nad Českou republikou. Jde o velmi drahý stroj, a proto rozhodně není určen pro první linii. Operuje v týle. Letoun se pohybuje většinou ve výšce deset tisíc metrů. "Běžná mise trvá osm a půl hodiny. Pak musíme doplnit palivo," prozradil pilot boeingu Chris Langfeldt před cvičným letem. Pokud "tankuje" letoun ve vzduchu, může operovat bez přestávky i šestnáct hodin. Velkou citlivost systému AWACS ukázala akce s názvem "Nácvik obrany vzdušného prostoru". Boeing zaznamenal nízko letící sportovní letadlo, které při cvičení sehrálo roli "teroristy", ještě dříve, než si letadélka všimly české pozemní radary. Letoun včasné výstrahy dokáže registrovat až tisíc cílů, čtyři sta automaticky sledovat a na padesát navádět střely. Posádka rovněž předává z paluby boeingu informace jak stíhačkám, tak pozemním střediskům.
</TEXT>
<HEADING>
Terorista ani nepozná, že je v záběru
</HEADING>
<TEXT>
"Oči" ochránců summitu se zaměří zejména na Prahu. Policejní vrtulník, který bude kroužit nad pražskými ulicemi, má pod kabinou namontované nejmodernější monitorovací zařízení. "V otočné hlavici je senzor pro noční vidění a digitální televizní kamera," vysvětluje inženýr Martin Paloda z Aviation Service. Tato firma v těchto dnech dolaďuje vybavení vrtulníku pro českou policii. Senzor citlivý na infračervené světlo zobrazuje předměty podle jejich teploty a dokáže například rozpoznat siluetu tanku od obrněného transportéru až na vzdálenost 17 kilometrů. Lidskou postavu pak určí v několikakilometrové vzdálenosti. Operátor v kabině vrtulníku může z celkového pohledu "najet" pomocí zoomu až na velký detail a prohlédnout si předmět dost podrobně. Infrakamera pracuje s citlivostí zlomku stupně Celsia, takže není problém rozpoznat obrysy lidské postavy ukryté třeba na střeše domu nebo v křovinatém porostu. Pokud by se případný terorista maskoval například aluminiovým oblečením, které tlumí vyřazování tělesného tepla, nemá podle slov inženýra Palody šanci. Obsluha může nastavit citlivost přístroje tak, aby zachytil i siluetu s nižší teplotou těla. "Přístroj s infrasenzorem nepotřebuje osvětlovat pozorovaný prostor reflektorem. Monitorovaná osoba tak ani nemusí vědět, že je v záběru," říká o jedné z výhod moderní techniky inženýr Paloda. Kromě nočního vidění umožňuje infrakamera sledovat díky novému typu senzoru okolí také za ztížených povětrnostních podmínek. Ale najde uplatnění i ve dne. Televizní kamera, která je rovněž součástí zařízení, například nepozná, jestli auto na parkoviště právě přijelo, nebo zda tam stojí už delší dobu. Infrakamera to podle teploty motoru určí dost přesně. Záběry z obou typů kamer je možné kombinovat nebo střídat tak, aby policisté měli o situaci v ulicích nebo na střechách domů co nejdokonalejší přehled. Z vrtulníku lze také v přímém přenosu vysílat záběry do pozemního střediska, odkud se bude řídit postup policejních složek.
Jaká monitorovací technika poslouží při summitu NATO v Praze
Letadlo s radarovým systémem AWACS - radary mají dosah více než 300 kilometrů, posádka letadla může současně registrovat až tisíc cílů, čtyři sta automaticky sledovat a na padesát navádět střely
</TEXT>
<HEADING>
Policejní vrtulník s kamerou pro noční vidění
</HEADING>
<TEXT>
kamera zaznamená siluetu lidské postavy na vzdálenost několika kilometrů. Zařízení nepotřebuje ke sledování reflektory (jako televizní kamery), takže případný terorista ani nemusí vědět, že už jej policie pozoruje. Infrakamera registruje teplotu vydávanou osobami a předměty, technika je tak citlivá, že ji neoklame ani člověk v aluminiovém oblečení, které vyzařování tepla tlumí
</TEXT>
<HEADING>
Kamera pro identifikaci osob
</HEADING>
<TEXT>
kamera sleduje chodce a porovnává jejich tváře s fotografiemi v databázi teroristů, když zařízení zaznamená shodu, informuje obsluhu a vyznačí na obrazovce monitoru vyhledanou tvář
Infrakamera UltraFORCE II
1/ celkový pohled na vzdálené letiště; 2-3/ pomocí zoomu si operátor letiště "přitáhl"
4/ detailní záběr na letištní plochu 1 24 3 foto vrtulníku Aviation Service, a.s., záběry z infrakamery FLIR Systems Limited
KOLÁŽ: ŠIMON / LN
</TEXT>
</DOC>
<DOC>
<DOCID>LN-20021116066</DOCID>
<DOCNO>LN-20021116066</DOCNO>
<DATE>11/16/02</DATE>
<TITLE>
Autor sci-fi povídek, Ondřej Neff, napsal svou vizi, jak by mohli teroristé ohrozit summit NATO.
</TITLE>
<TEXT>
Hlavní město České republiky si Usáma bin Ládin zvolil za dějiště rozhodujícího útoku proti židovsko-křižáckému světu v roce 1998. V tu dobu už bylo jisté, že summit NATO proběhne právě zde a Alláhův bojovník si nechal předložit informace o dopravní situaci ve městě. Ze zprávy vyplývalo, že po severojižní ose prochází půldruhamilionovým městem jediná více méně plynule průjezdná komunikace. Kongresové centrum, v němž měli židovsko-křižáčtí předáci sněmovat, je v bezprostřední blízkosti této komunikace. Jedinou únikovou cestou je ulice Na Pankráci. Pro operaci, původně zvanou Past na myši, potřeboval její hlavní autor Chálid Šajch Muhammad okamžité zablokování dopravy v daném městě, avšak jen Praha tak dokonale vyhovovala. A když pak bin Ládin viděl místo doporučeného zásahu, na okamžik doslova oněměl úžasem. "Operace se bude jmenovat Katův meč," rozhodl tehdy. Operativci z oddílu Chálida Šajcha Muhammada mu ukázali fotografie a plány Nuselského mostu, dopravní stavby v bezprostřední blízkosti Kongresového centra. Nosnou konstrukci mostu tvoří dutý rám o celkovém rozpětí 485 metrů. Pokud v jeho prostoru exploduje kufříková jaderná bomba odvozená od typu W-54 SADM, komunikace bude v jediném okamžiku zcela zničena, přičemž se naplní dva základní požadavky: maximální hrůza a maximální estetický efekt. "Ten most je katův meč nad městem. A my ho vezmeme do ruky a udeříme."
</TEXT>
<HEADING>
Kufříková bomba
</HEADING>
<TEXT>
Obě hlavní jaderné mocnosti se snažily v průběhu studené války jaderné zbraně miniaturizovat, v krajním případě až do rozměru "kufříkových bomb". Američané zveřejnili údaje o hlavici W-54 SADM, což byl válec 40 cm x 60 cm o hmotnosti 68 kg, přičemž sama hlavice vážila 27 kg. Účinnost se rovnala jednomu tisíci tun TNT. Obdobné zbraně vyvíjeli i Sověti, kteří počítali s jejich operativním nasazením prostřednictvím agentů sil SPECNAS. Bin Ládin usiloval o atomové zbraně od roku 1988, kdy se mu podařilo najmout v Turkmenistánu pět pracovníků z atomového výzkumu. Tito lidé pracovali v Iráku v oblasti vývoje atomových zbraní a museli odejít poté, co Izrael zaútočil na irácký nukleární reaktor. Od roku 1990 bin Ládin najal v bývalém Sovětském svazu stovky dalších atomových vědců - průměrný plat dvou tisíc dolarů značně převyšoval jejich příjmy doma. Vývojovou základnou se stala tajná laboratoř v afghánském Kandaháru. V roce 1993 Ládinův agent Džamál Ahmed al-Fadl zakoupil za půldruhého milionu dolarů obohacený uran od súdánské vlády v množství nezbytném pro výrobu takové zbraně. Uran putoval přes Kypr do Afghánistánu. Další dodávky přišly ze zdrojů ruské mafie v roce 1996. O dva roky později byl v Mnichově zatčen Mahmúd Mahmúd Salim, když se pokoušel o získání obohaceného uranu z německých zdrojů. V témže roce však bin Ládin získal potřebné zboží ze zdrojů čečenské mafie a bývalé KGB. Kontrakt ve výši 30 milionů dolarů byl hrazen dílem penězi, dílem heroinem. V tu dobu se jeho lidem podařilo zjednodušit obsluhu zbraní tak, že je mohl svěřit i příslušníkům sebevražedných komand. Žido-křižáci v tu dobu už věděli, že má bin Ládin jaderné zbraně k dispozici. Vlastnictví takových zbraní potvrdil expert na terorismus amerického Kongresu Yossef Bodansky. Před Kongresem svědčil i ruský generál Alexandr Lebeď, který odhadl v září 1997 počet odcizených kufříkových bomb na 40 až 100. Jeho výpověď nepřímo potvrdil Vladimir Děnisov, který 22. září 1997 sdělil agentuře Interfax, že byl nedávno rozpuštěn tým vyšetřující ztrátu kufříkových atomových bomb ještě předtím, než mohl pátrat v Pobaltí, na Ukrajině a v Gruzii. Jenže bin Ládin správně kalkuloval s dominantními vlastnostmi žido-křižáků: jsou mravně rozložení, nerozhodní a nejednotní. Očividným faktům jsou schopni uvěřit jen v okamžiku, kdy jim někdo rve oči z hlavy.
Dvě generální zkoušky potvrdily správnost bin Ládinova konceptu. Útok na dvojmrakodrap WTC v září 2001 byl prověrkou zásady, že útok musí mít estetickou hodnotu. V tisku a v televizi se neměly objevit obrazy mrtvol roztrhaných na kusy: svět obdivoval přízračnou krásu letmého polibku linkového velkoletadla s mrakodrapem a posléze jeho obscénní průnik. I v Praze spustí ve správnou chvíli kamery a fotoaparáty, aby zachytily okamžik, kdy Alláhův meč sekne do skloněné šíje města. A druhý princip byl prověřen na dalekém ostrově Bali v říjnu 2002. Jeden výbuch vylákal nevěřící z brlohu neřesti, aby je druhý výbuch očistil od hříchů smilstva a obžerstva a vyslal jejich duše do náruče Alláhovy. V roce 1998 začali nevěřící připravovat dosavadní Palác kultury k tomu, aby mohl přijmout hlavy 46 států tak či onak spojených s NATO, jeho členů či sympatizantů. Nevěřící byli tak pošetilí, že připustili vlastnický převod hotelu situovaného přímo naproti Kongresovému centru. Tajným službám samozřejmě neunikl fakt, že Corinthia Towers, jak se měl hotel napříště jmenovat, upadl do sféry vlivu libyjského kapitálu a má v něm údajně podíl sám Muammar Kaddáfí. Obranná koncepce Kongresového centra napříště počítala se zesílenou clonou proti střelcům umístěným na palebných stanovištích hotelu. I to byla součást plánu Chálida Šajcha Muhammada. A pomohlo to odvést pozornost od stavebních firem přestavujících Palác kultury. Bin Ládin někdy žertoval v úzkém kroužku nejvěrnějších, že v konstrukci budovy je tolik výbušnin, že hrozí jen jedno nebezpečí: až vybuchne atomová bomba v Nuselském mostu, nikdo si toho nevšimne.
</TEXT>
<HEADING>
Když meč dopadl
</HEADING>
<TEXT>
Datum operace bylo určeno na 22. listopad 2002. Magická symetrie čísel fascinovala bin Ládina, v tu dobu žijícího pod falešnou identitou v Pákistánu, i Chálida Šajcha Muhammada. Summit trval už druhý den. Pozornost ochranného aparátu již poněkud ochabla. Jistě se o to přičinili i spolehliví lidé nasazení na několika místech v Praze. Zpráva, že bezpečnostní prověrky zaměstnanců hotelů Diplomat, Hilton, Holiday Inn, Marriott, La Palais, IHC, Praha, Radisson, Renaissance a samozřejmě Corinthia Towers jsou pod kontrolou majitelů hotelů, už nevzbudila v bin Ládinově štábu podiv: muži si zvykli, že Praha coby past na myši je ideální místo do nejmenšího detailu. V 11 hodin 22 minut - bin Ládin trval na udržení magické číselné symetrie, vybuchly nálože, ukryté už před třemi lety do izolačních vrstev strukturované kabeláže, jíž byl vybaven Kongresový sál. Výbuchy se ozvaly i v dalších sedmi sálech budovy. Počet obětí, podle pozdějších odhadů, se pohyboval kolem dvou set. Důležité v této fázi operace bylo zachování celistvosti bezpečnostních struktur. Tak se stalo, že nevypukl ani moc velký zmatek, když bodyguardi 46 států vyváděli svěřence, převážně hlavy států, v čele s Největším Satanem Georgem Bushem. Neuplynuly ani tři minuty, kdy od Kongresového centra vyrazila první kolona ve složení policejní vůz v čele následovaný obrněným vozem ochranky, dvěma vozy pro VIP, dalším vozem ochranky, sanitkou a uzavíracím policejním vozem. Tato kolona ještě zamířila na Nuselský most, chráněný policejními těžkooděnci proti masám demonstrantů. Jakmile se kola prvního policejního vozu dotkla spáry vyznačující začátek mostního pole za krajním pilířem, Chálid Šajch Muhammad osobně odpálil kufříkovou atomovou bombu, zapracovanou do pražce kolejiště metra. Kolik tisíc vlakových souprav projelo po jaderné náloži, která svou silou odpovídala síle dvou set tun TNT! Exploze během několika zlomků sekundy roztavila a vypařila 150 metrů mostní konstrukce. Kameramani katarské televize Al-Džazíra, připravení na úbočích smíchovského Černého vrchu a instruovaní, aby začali točit 22 minut po jedenácté, byť by se jim zdálo, že se nic neděje, zaznamenali zrod krvavého slunce nad Nuselským údolím. Žádná kamera nezachytil co se dělo uvnitř systému podzemní dráhy. Tlaková vlna se hnala oběma směry, k Pankráci a do centra města. Rvala koleje i s pražci, strhávala kabeláž a vše mačkala dohromady, takže na vlakové soupravy, s nimiž se musela dříve či později v jednom i druhém směru setkat, dopadla žhavá kovová pěst. Náraz vyvolal zpětnou vlnu, a když se tyto dvě vlny srazily, utrhly celé mostní pole mezi prvním a druhým pilířem a to spadlo dolů do Nuslí - doslova jako čepel katova meče. V tu dobu se už řítily kolony automobilů vstříc osudu. Nuselský most zmizel, třídu 5. května blokovali pacifističtí aktivisté. Nebylo jiné cesty než ulicí Na Pankráci. A právě tato ulice, nevlídná a nenápadná, se měla stát tou pastí na 46 myší, pastí pro hlavy států a jejich spřežence. Ne méně než 350 bojovníků se sem postupně stěhovalo v průběhu oněch čtyř let, kdy Chálid Šajch Muhammad pod moudrým bin Ládinovým vedením piloval detaily svého plánu. Oheň tryskal z dlažby, rvané na kusy dílčími výbuchy, oheň dštily stěny i střechy, oheň sršel z oken. Poprvé byly v operaci tohoto typu nasazeny implozivní bomby, schopné roztrhat plíce sebelépe ukrytému člověku. Hrůzy apokalypsy byly o to horší, že ze stanic metra Pražského povstání a Pankrác vybíhali lidé, k smrti vyděšení, mnozí krvaví a ohořelí a vrhali se pod kola bezohledně jedoucích limuzín a policejních vozů. Zmatek nastal takový, že jen málokdo si všiml přesného zásahu rakety typu Igla-1, která trefila vrtulník odvážející Nejvyššího Satana do jeho tajného úkrytu na zámku ve Štiříně. Byla to dobrá rána. A muž, který ji odpálil, obzvlášť vroucně poděkoval Alláhovi, neboť bez jeho milostivé podpory by se operace Katův meč nemohla tak skvěle podařit. Poznámka autora: Toto je čistá summit-fiction. Kromě toho, jak autor doufá, že k operaci Katův meč nedojde, zde není vymyšleno prakticky nic. Nebožtík generál Lebeď skutečně tvrdil, že se dědicům Sovětů poztrácelo 100 atomových bomb. Taktéž je pravdou, že dopravní situace v Praze je dílo nevysvětlitelné jinak, než jak uvedeno v této stati. A že je ochrana hlavounů v dobrých rukách, o tom svědčí fakt, že řidič jednoho z prominentních vozů Audi se s ním stačil vymáznout tři hodiny po jeho převzetí. Bůh ochraňuj summit NATO!
Datum operace bylo určeno na 22. listopad 2002. Magická symetrie čísel fascinovala bin Ládina, v tu dobu žijícího pod falešnou identitou v Pákistánu, i Chálida Šajcha Muhammada. Summit trval už druhý den. Pozornost ochranného aparátu již poněkud ochabla. Jistě se o to přičinili i spolehliví lidé nasazení na několika místech v Praze. Zpráva, že bezpečnostní prověrky zaměstnanců hotelů Diplomat, Hilton, Holiday Inn, Marriott, La Palais, IHC, Praha, Radisson, Renaissance a samozřejmě Corinthia Towers jsou pod kontrolou majitelů hotelů, už nevzbudila v bin Ládinově štábu podiv: muži si zvykli, že Praha coby past na myši je ideální místo do nejmenšího detailu. V 11 hodin 22 minut - bin Ládin trval na udržení magické číselné symetrie, vybuchly nálože, ukryté už před třemi lety do izolačních vrstev strukturované kabeláže, jíž byl vybaven Kongresový sál. Výbuchy se ozvaly i v dalších sedmi sálech budovy. Počet obětí, podle pozdějších odhadů, se pohyboval kolem dvou set. Důležité v této fázi operace bylo zachování celistvosti bezpečnostních struktur. Tak se stalo, že nevypukl ani moc velký zmatek, když bodyguardi 46 států vyváděli svěřence, převážně hlavy států, v čele s Největším Satanem Georgem Bushem. Neuplynuly ani tři minuty, kdy od Kongresového centra vyrazila první kolona ve složení policejní vůz v čele následovaný obrněným vozem ochranky, dvěma vozy pro VIP, dalším vozem ochranky, sanitkou a uzavíracím policejním vozem. Tato kolona ještě zamířila na Nuselský most, chráněný policejními těžkooděnci proti masám demonstrantů. Jakmile se kola prvního policejního vozu dotkla spáry vyznačující začátek mostního pole za krajním pilířem, Chálid Šajch Muhammad osobně odpálil kufříkovou atomovou bombu, zapracovanou do pražce kolejiště metra. Kolik tisíc vlakových souprav projelo po jaderné náloži, která svou silou odpovídala síle dvou set tun TNT! Exploze během několika zlomků sekundy roztavila a vypařila 150 metrů mostní konstrukce. Kameramani katarské televize Al-Džazíra, připravení na úbočích smíchovského Černého vrchu a instruovaní, aby začali točit 22 minut po jedenácté, byť by se jim zdálo, že se nic neděje, zaznamenali zrod krvavého slunce nad Nuselským údolím. Žádná kamera nezachytil co se dělo uvnitř systému podzemní dráhy. Tlaková vlna se hnala oběma směry, k Pankráci a do centra města. Rvala koleje i s pražci, strhávala kabeláž a vše mačkala dohromady, takže na vlakové soupravy, s nimiž se musela dříve či později v jednom i druhém směru setkat, dopadla žhavá kovová pěst. Náraz vyvolal zpětnou vlnu, a když se tyto dvě vlny srazily, utrhly celé mostní pole mezi prvním a druhým pilířem a to spadlo dolů do Nuslí - doslova jako čepel katova meče. V tu dobu se už řítily kolony automobilů vstříc osudu. Nuselský most zmizel, třídu 5. května blokovali pacifističtí aktivisté. Nebylo jiné cesty než ulicí Na Pankráci. A právě tato ulice, nevlídná a nenápadná, se měla stát tou pastí na 46 myší, pastí pro hlavy států a jejich spřežence. Ne méně než 350 bojovníků se sem postupně stěhovalo v průběhu oněch čtyř let, kdy Chálid Šajch Muhammad pod moudrým bin Ládinovým vedením piloval detaily svého plánu. Oheň tryskal z dlažby, rvané na kusy dílčími výbuchy, oheň dštily stěny i střechy, oheň sršel z oken. Poprvé byly v operaci tohoto typu nasazeny implozivní bomby, schopné roztrhat plíce sebelépe ukrytému člověku. Hrůzy apokalypsy byly o to horší, že ze stanic metra Pražského povstání a Pankrác vybíhali lidé, k smrti vyděšení, mnozí krvaví a ohořelí a vrhali se pod kola bezohledně jedoucích limuzín a policejních vozů. Zmatek nastal takový, že jen málokdo si všiml přesného zásahu rakety typu Igla-1, která trefila vrtulník odvážející Nejvyššího Satana do jeho tajného úkrytu na zámku ve Štiříně. Byla to dobrá rána. A muž, který ji odpálil, obzvlášť vroucně poděkoval Alláhovi, neboť bez jeho milostivé podpory by se operace Katův meč nemohla tak skvěle podařit. Poznámka autora: Toto je čistá summit-fiction. Kromě toho, jak autor doufá, že k operaci Katův meč nedojde, zde není vymyšleno prakticky nic. Nebožtík generál Lebeď skutečně tvrdil, že se dědicům Sovětů poztrácelo 100 atomových bomb. Taktéž je pravdou, že dopravní situace v Praze je dílo nevysvětlitelné jinak, než jak uvedeno v této stati. A že je ochrana hlavounů v dobrých rukách, o tom svědčí fakt, že řidič jednoho z prominentních vozů Audi se s ním stačil vymáznout tři hodiny po jeho převzetí. Bůh ochraňuj summit NATO!
</TEXT>
</DOC>
<DOC>
<DOCID>LN-20021116067</DOCID>
<DOCNO>LN-20021116067</DOCNO>
<DATE>11/16/02</DATE>
<TITLE>
Umění pořádat i zvládat demonstrace patří ke kultuře vyspělých demokracií. Demonstranti i policisté v České republice se "svému řemeslu" teprve učí. Zdá se, že muži v uniformách jsou pozornějšími žáky než jejich protivníci.
</TITLE>
<TEXT>
Hrůza z nadcházejícího summitu NATO se plíží Prahou a média zpracovávají veřejnost, aby oči strachu byly náležitě rozšířené. Nicméně jak demonstranti, tak policisté, obyvatelé Prahy či účastníci summitu jsou jen lidé, a proto chtě nechtě podléhají psychologickým zákonitostem. Veřejnost děsí především krvavé šarvátky agresivních účastníků s policií. Tyto střety jsou řízeny zákony davového jednání. Pokud se pohybuje velká masa lidí relativně úzkými ulicemi města a narazí na zátarasy či policejní kordon, zpravidla ti vzadu pozorují jen to, že lidé před nimi se zastavili, ale už nevědí proč. Informace se předávají ústní formou a podléhají pravidlům tiché pošty: citelnému zkreslení, zjednodušení či zveličení. Pokud můžeme pozorovat videonahrávky demonstrujícího davu, uvidíme na nich, jak se ze zadních míst derou dopředu určití lidé. Trochu to připomíná větší bublinky v limonádě, které plavou k hladině. Jsou to právě ti nejagresivnější jedinci, kteří nemají strach z násilného střetu nebo jej přímo vyhledávají. Stojící dav se tedy po čase zformuje tak, že na špici, v těsném kontaktu s policií, se tlačí ti nejagresivnější a vzadu přešlapují mírumilovnější demonstranti. Ti se dopředu nehrnou, ba spíše ustupují stranou a stávají se z nich pozorovatelé. Pokud známe tuto zákonitost, víme, že takový dav není nebezpečný z boku - pro okolní přihlížející. Stejně tak nám nezůstane utajeno, že zadní tři čtvrtiny davu vytvářejí naprosto neškodnou skupinu. Bohužel na neškodných lidech není nic pozoruhodného, proto je televize a jiná média nezaznamenávají. Snímky dostáváme právě z čela průvodu, kde se shromáždili nejagresivnější jedinci. V tomto smyslu je zpravodajství médií nevyvážené.
</TEXT>
<HEADING>
Zmasakrovat protivníka v soutěsce
</HEADING>
<TEXT>
Práce s davem je specifická a od běžné policejní praxe se velmi liší. První zkušenosti s demonstrující masou, třeba při Global street party v květnu roku 1998, byly silně poznamenány amatérismem. Například na videonahrávkách jsme mohli vidět, jak rozzuřený náčelník pražské policie drží v jedné ruce vysílačku, ve druhé pendrek a trapně honí poslední nešťastníky po ulici místo toho, aby koordinoval celou akci. Od těch dob se hodně změnilo. Potvrdily to i střety během setkání zástupců Světové banky v Praze v říjnu 2000. Tehdy se policie chovala profesionálněji. Ukažme si jednoduchý příklad. Pokud hlídka dvou policistů kontroluje automobil, pak je v zájmu její vlastní bezpečnosti, aby cestující zůstali ve vozidle. Jestliže přece jenom nekontrolovatelně vystoupí, pak je nutno držet je pohromadě, aby o nich muži zákona měli přehled. Přesně tímto naučeným pravidlem se řídili policisté při dřívějších zásazích - nutili lidi, kteří šli po druhém chodníku, aby se vrátili zpátky do skupiny. Jenže zásah proti demonstrantům se od běžné silniční kontroly liší. Muži zákona vlastně paradoxně umocňovali davové chování. Policisté při Global street party také používali taktiku, která je spíše vhodná do války: zastavili dav na magistrále a chtěli po lidech, aby se otočili a vrátili se zpět na náměstí Míru. Vlákat protivníka do soutěsky a tam jej zmasakrovat - to je válečná taktika, kterou nelze použít proti lidem kráčejícím po ulici. Demonstrantům se mělo zabránit, aby odešli z náměstí Míru, ne je zastavit uprostřed magistrály, kde nemohli uhnout napravo ani nalevo. Do čela průvodu pak "vybublali" agresivní jedinci, dav stál a čekalo se na spouštěcí moment. Napětí narůstalo, nemohlo to skončit jinak než zmasakrováním nebohých policistů, jejichž jednotku tvořilo pár mladíků bez ochranných štítů. Tento zásah byl názornou ukázkou amatérismu vedení policie, která tehdy neměla žádné zkušenosti s davovým chováním. Samozřejmě když pomineme masakr na Národní třídě v roce 1989. O pár let později se v Praze konal již zmíněný kongres Světové banky. Policie tentokrát jednala mnohem profesionálněji. Dav zastavila před Kongresovým centrem, v místě, kde se na pravé straně rozkládal park a doleva se táhla ulice, kam mohli lidé dle libosti unikat. Tato taktika se ukázala evidentně úspěšnější, a to i přesto, že agrese některých jedinců na špici byla mnohonásobně tvrdší než v květnu 1998 na magistrále. Kdykoli totiž situace přesáhla únosnou mez, stačilo použít slzný plyn, a vše se zklidnilo. Také plačící přihlížející přestala podívaná časem bavit a odebrali se do přilehlých hospůdek, kde měli o čem hovořit. Vidíme, že vychází-li policie ze znalosti chování davu a použije-li vhodnou taktiku, má velkou naději na úspěch. Největší nebezpečí, jaké na policisty číhá, lze ukázat na výše popsaném příkladu náčelníka pražské policie: ztráta nervů a pak i kontroly nad celou situací. Policejní taktika se ovšem musí opírat o znalosti psychologie nejen při zásahu samém, ale ve všech fázích akce. Terčem četných stížností se stávalo to, co se dělo na policejních stanicích po zatčení podezřelých. Bylo by divné, kdyby v policistech po bitkách nezůstalo napětí, které odnášejí lidé, jež se často nazdařbůh podařilo pochytat po ulicích. Bohužel zpravidla to nejsou ti nejagresivnější z čela průvodu. Jak tedy zabránit šikanování bezbranných a často nevinných lidí za zdmi policejních stanic? Možná by bylo vhodné se podívat, jak to řeší na Západě, kde mají s podobnými demonstracemi dlouhodobější zkušenost. Recept je jednoduchý - střídání lidí ve službě. Když kordon policistů chrání určitou přístupovou cestu a jejich velitel usoudí, že má tu čest s příliš agresivním davem, rozhodne se pro zásah. Nejprve vymění lidi. Zasahující muži pak nejsou ti, kteří odolávali nadávkám a často i ranám demonstrantů. Noví, vycvičení policisté pochytají právě ty nejagresivnější účastníky a nechají je odvést. Nicméně na policejních stanicích je pak vyšetřuje třetí skupina policistů, která zadržené vidí poprvé až ve služebně. Taková praxe odpovídá psychologickým poznatkům a umožňuje policii, aby si zachovala chladnou hlavu a aby její zásah byl co nejúčinnější - postihl jedince, kteří se skutečně dopouštějí trestné činnosti.
</TEXT>
<HEADING>
Jak má vypadat street party...
</HEADING>
<TEXT>
Policie se postupně učí, u demonstrantů však přetrvává amatérismus. Musíme si uvědomit, že na rozdíl od policie máme před sebou dav lidí, které spojuje jen velmi málo. Jsou to různí jedinci a skupinky spojené jen jednou dílčí myšlenkou - například odporem vůči politice NATO či kritikou Světové banky. Některé z těchto lidí láká jen touha po pořádné bitce. Demonstranty tedy na rozdíl od policie nelze vnímat jako jednolitý, centrálně řízený systém, kde jeden nese odpovědnost za druhého. Zvláště u velkých demonstrací existuje nějaká menší skupinka, která jedná s úřady, ale rozhodně nemá pod kontrolou, co se nakonec odehraje a jak se skutečně protestující zachovají. Původním smyslem tzv. street party bylo upozornit na nějakou myšlenku, aby si jí lidé a především masová média všimli, a aby tak daná skupinka získala podporu širší veřejnosti. Akce měla charakter karnevalu. V určitém okamžiku se uprostřed města na domluvený signál seběhli zúčastnění na jedno místo. Na obou koncích ulice vztyčili pětimetrové trojnožky, do jejichž vrcholu se zavěsili lidé, takže je policie nemohla násilím zbořit. Auta nemohla projíždět a vznikl prostor pro party. Demonstranti měli tak dvě až tři hodiny na to, aby zabavili okolostojící lidi, přilákali novináře a předali propagační materiály. Většinou se rozdávalo vegetariánské občerstvení, děti bavili různí žongléři, chodilo se na chůdách a diskutovalo se s kolemjdoucími či novináři. Mezi tím někdo zmobilizoval policii, která pak vyjednávala s neformálními mluvčími. Ti, když viděli, že jde do tuhého, domluvili se, sbalili trojnožky a v pár minutách byl zase obnoven provoz.
</TEXT>
<HEADING>
...a jak to vypadá v Praze
</HEADING>
<TEXT>
V poslední době však roste brutalita určitých skupin. Širší veřejnost proto už často nevnímá "street party" jako zábavný karneval umožňující podívat se na určité věci jinak, jako alternativní způsob uvažování. Na rozdíl od policistů, kteří systematicky získávají zkušenosti v cizině, demonstranti bývají velmi mladí a neměli možnost se naučit, jak uspořádat účinnou street party. Nenavštívili žádné mezinárodní setkání typu Ecotopie (www.ecotopia.com). Často pak jejich chování nevědomky směřuje proti vlastní myšlence, kterou chtějí propagovat. Například při street party v srpnu 1998, která končila na náměstí Míru, nechali demonstranti na kolejích tramvaje stát vůz s ozvučovací technikou. Nejde jen o to, že tím naštvali všechny cestující; global street party vždy prosazovala myšlenku, že města jsou pro lidi, a ne pro auta. Proto si například demonstranti lehají na dálnice, co vedou skrz města. Na pražském náměstí však sami demonstrující zablokovali ekologickou hromadou dopravu, zatímco auta mohla volně projíždět. K takové absurdní situaci může dojít snad jen v Praze. Umění pořádat i zvládat demonstrace patří ke kultuře vyspělých demokracií. Pozorujeme, že Česko je zatím v roli žáka, jako je tomu ostatně i v mnoha jiných oblastech.
Vhodná taktika kontaktu s demonstranty používaná policií ve vyspělých zemích
- volně rozmístění demonstrující
- první řada policistů se štíty
- druhá řada policistů
</TEXT>
<HEADING>
- auta na odvoz zadržených
</HEADING>
<TEXT>
Policisté se štíty působí jako neprostupný val. Nejagresivnější demonstrant je protažen mezi štíty, kde jej zadrží druhá řada policistů. Stěna ze štítů se uzavře, takže demonstrující nevidí, co se stalo s jejich kolegou. Fantazie je zjitřena, což působí na demonstranty mnohem silněji než jakákoliv viděná scéna. Zadržený je naložen do auta a odvezen na oddělení, kde jej vyšetřuje skupina policistů, která se zásahu osobně neúčastnila.
KOLÁŽ: LN / KAMA
</TEXT>
</DOC>
<DOC>
<DOCID>LN-20021116068</DOCID>
<DOCNO>LN-20021116068</DOCNO>
<DATE>11/16/02</DATE>
<TITLE>
Cestovatel, znalec přírody a dobrodruh pocházející z Chrudimska založil rezervaci v ruské tajze
</TITLE>
<TEXT>
Lidé v okolí Bajkalského jezera dokázali udělat kvůli lovu sobolů téměř cokoliv. Z peněz za sobolí kůži totiž mohli žít celý rok. Zakladatel rezervace Zenon Svatoš tak v boji s pytláky často riskoval vlastní život.
Jméno Zenon Svatoš u nás není příliš známé. Překonat vzdálenost více než šesti tisíc kilometrů, které nás dělí od břehů Bajkalu, bylo v minulosti obtížné a jen málokdo se do těchto krajů vydával. A tak, i když je právě Svatoš velmi významnou postavou ruské přírodovědy, nepřekročila jeho sláva hranice Ruska ani pozdějšího Sovětského svazu.
</TEXT>
<HEADING>
Dobrovolně na Sibiř
</HEADING>
<TEXT>
Rodina Zenona Svatoše pocházela z Luže na Chrudimsku. V roce 1881 se vystěhovala do Ruska. Zenon se narodil roku 1886 v tehdejší kozácké "stanici" Krymskaja. V dospělosti pracoval Svatoš zprvu ve službách cara. Dalo se tedy očekávat, že se po roce 1917 stane trnem v oku bolševické vládě. Zenon se však rozhodl žít dobrovolně v oblasti, kam státní úředníci zpravidla posílali nepřátele komunismu do vyhnanství. V samém srdci Sibiře. A tak třebaže jako cizinec neměl být lepší než sovětský člověk, podařilo se mu vytvořit mimořádné dílo dodnes oceňované přírodovědci. "Byla to vskutku unikátní postava, romantik, cestovatel, velký milovník přírody. Měl vynikající znalosti živočišné říše," hodnotí Zenona Svatoše současný ředitel Zoologického muzea v Petrohradě Roald L. Potapov. Právě tam začala profesionální dráha mladého zoologa. V roce 1911, před svou velkou cestou do Afriky, se na muzeum obrátil kníže Gorčakov. Chtěl, aby mu přidělilo nejschopnějšího preparátora. Vedení muzea vybralo bez váhání Zenona Svatoše. A jistě udělalo dobře. Svatošova osobní sbírka nashromážděná během výpravy totiž výrazně obohatila muzejní expozice. Mnohé druhy přivezených zvířat viděli ruští odborníci vůbec poprvé. Ještě v témže roce, kdy se s expedicí vrátil do Petrohradu, odplul Svatoš se slavnou výpravou V. A. Rusanova na lodi Herkules na Špicberky. Pomocí sítí sbíral mořskou flóru a faunu, studoval arktické ptactvo. Tři členy posádky včetně Svatoše pak vysadil Rusanov do člunu u pobřeží poloostrova Kola, aby podali v Petrohradu hlášení o úspěšném splnění úkolu. Z celé výpravy se tak zachránila pouze tato trojice. Rusanov se totiž s ostatními vydal na vlastní pěst prozkoumat severní mořskou cestu - z Atlantského do Tichého oceánu. Loď Herkules ani její posádku už nikdy nikdo nespatřil. Teprve v roce 1934 se na břehu Tajmyrského poloostrova našli pozůstatky Rusanovovy expedice. V nalezeném záznamníku velitele tragické výpravy stálo: "Musím říci, že se Zenon Svatoš ukázal být skvělým pracovníkem a neúnavným sběratelem. Jeho sbírky se vyznačují mnohostranností, důkladností a pečlivým zpracováním..."
</TEXT>
<HEADING>
Laboratoř v pustině
</HEADING>
<TEXT>
Na podzim roku 1913 Svatoš znovu balí kufry a opouští Petrohrad. Tentokrát navždy. Expedici čeká nadmíru důležitý úkol - zjistit, co se stalo s barguzinským sobolem, proč se už jeho kožešina nedostává na carský dvůr. Ještě v roce 1889 prodávali obchodníci na tradičním jarmarku ve městě Irbit za Uralem 61 tisíc sobolích kůží, v roce 1910 už jen pětinu. Na jaře roku 1912 přijala vláda ustanovení o nutnosti uzákonit na Sibiři ochranu sobola. Barguzinský sobol obýval severovýchodní břeh Bajkalu a Barguzinské pohoří. A právě do této oblasti se vydala výprava vedená G. Doppelmajerem, K. Zabělinem a tehdy již známým zoologem Z. Svatošem. Když se 1. července 1914 členové expedice vylodili v osadě Sosnovka, žilo tam v jurtách jen několik původních obyvatel - Evenků. Do nejbližší vesnice vzdálené 150 km trvala cesta až deset dnů. V zimě po zamrzlé hladině jezera ještě déle. V jednom z evenských zimovišť zřídil Svatoš jednoduchou laboratoř, v níž po celé dva roky členové expedice, doslova odříznuti od světa, zkoumali sobolí populaci a její přirozené prostředí. Pro studium života a zvyků sobolů bylo nejvhodnější zimní období, badatelé totiž mohli sledovat stopy zvířat ve sněhu. Pravidelné průzkumné výpravy vedly údolím řek i k hřebenům na dvousetkilometrovém úseku bajkalského pobřeží. Posléze se vědcům podařilo odchytit dva soboly, kteří sloužili k dalšímu biologickému výzkumu a ke sledování chování zvířete v zajetí. Po dvou letech podali výzkumníci šokující zprávu: z původních tisíců sobolů přežívá posledních 40 kusů. Rozhodnutí znělo jasně - je nezbytné založit rezervaci! Na sklonku roku 1916 oznámil ministr zemědělství oficiální založení Barguzinské rezervace na severovýchodním břehu jezera Bajkal. Šlo o první chráněnou loveckou oblast na území Ruska.
</TEXT>
<HEADING>
Boj s mrazem, komáry a především s pytláky
</HEADING>
<TEXT>
Zpočátku museli strážci rezervace neustále bojovat s pytláky. Ti se totiž nechtěli vzdát výnosného obchodu a neváhali udělat pro získání sobolí kůže cokoliv. Často proto docházelo k vzájemným přestřelkám a nejednou došlo k obětem na životech. Více než 30 let se Svatoš, ať už jako hlídač v odlehlém srubu na břehu říčky Čivirkuj, či později jako ředitel, věnoval Barguzinské rezervaci. Mnohdy stál spolu se svou ženou v ohrožení života. Oba pracovali v neuvěřitelně těžkých podmínkách. V zimě se brodili sněhem ve třicetistupňových mrazech, v létě zápasili s bažinami v údolích řek i s obrovským množstvím komárů. Pozor si museli dávat i na medvědy, nejobávanější šelmy ruské tajgy. Svatoš zaměstnancům často nemohl vyplácet mzdu i několik let. Aby je odměnil, prodával své osobní věci. Ještě v Petrohradu nashromáždil nábytek, ošacení a další věci, díky nimž ho obyvatelé chudého Zabajkalska považovali za bohatého. Neúnavný ochránce přírody získal na svou stranu i hlavního pytláka. Poněkud svérázná metoda "z pytláka hajným" svědčí o Svatošově bezmezné a v pozitivním smyslu slova též nakažlivé touze soboly zachránit. Svatoš znal celou oblast dokonale, rozuměl Bajkalu, jeho přírodě, miloval tajgu, její životodárný vzduch, údolí a horské hřebeny. Roku 1932 ve své práci napsal "...závěrem chci poznamenat, že barguzinský sobol by se nedožil dnešních dnů, kdyby svého času nebyla zřízena Barguzinská rezervace..."
Zpočátku museli strážci rezervace neustále bojovat s pytláky. Ti se totiž nechtěli vzdát výnosného obchodu a neváhali udělat pro získání sobolí kůže cokoliv. Často proto docházelo k vzájemným přestřelkám a nejednou došlo k obětem na životech. Více než 30 let se Svatoš, ať už jako hlídač v odlehlém srubu na břehu říčky Čivirkuj, či později jako ředitel, věnoval Barguzinské rezervaci. Mnohdy stál spolu se svou ženou v ohrožení života. Oba pracovali v neuvěřitelně těžkých podmínkách. V zimě se brodili sněhem ve třicetistupňových mrazech, v létě zápasili s bažinami v údolích řek i s obrovským množstvím komárů. Pozor si museli dávat i na medvědy, nejobávanější šelmy ruské tajgy. Svatoš zaměstnancům často nemohl vyplácet mzdu i několik let. Aby je odměnil, prodával své osobní věci. Ještě v Petrohradu nashromáždil nábytek, ošacení a další věci, díky nimž ho obyvatelé chudého Zabajkalska považovali za bohatého. Neúnavný ochránce přírody získal na svou stranu i hlavního pytláka. Poněkud svérázná metoda "z pytláka hajným" svědčí o Svatošově bezmezné a v pozitivním smyslu slova též nakažlivé touze soboly zachránit. Svatoš znal celou oblast dokonale, rozuměl Bajkalu, jeho přírodě, miloval tajgu, její životodárný vzduch, údolí a horské hřebeny. Roku 1932 ve své práci napsal "...závěrem chci poznamenat, že barguzinský sobol by se nedožil dnešních dnů, kdyby svého času nebyla zřízena Barguzinská rezervace..."
</TEXT>
</DOC>
<DOC>
<DOCID>LN-20021116069</DOCID>
<DOCNO>LN-20021116069</DOCNO>
<DATE>11/16/02</DATE>
<TEXT>
Kunovitá šelma sobol (Martes zibellina) obývá rozlehlé oblasti eurasijské tajgy. Ačkoliv kunu některými vlastnostmi skutečně připomíná, na rozdíl od ní má mohutnější a širší trup na nižších nohách. Přirozeným prostředím sobola jsou husté tmavé lesy s porosty sibiřské borovice limby, jedle, modřínu a smrku, s neprostupným podrostem keřů. Čím je sobolí kožešina tmavší, tím je cennější. Za nejkvalitnější rasu se pokládá barguzinský sobol obývající severovýchodní břeh Bajkalu, Barguzinské pohoří. Proč ale právě tato malá šelmička byla v minulosti pro vládnoucí kruhy tolik důležitá? Má totiž velmi hustou, jemnou až hebkou srst. Protože kožešina často zdobila carské koruny, nazývali ji lidé odedávna "měkké zlato". Car Ivan Hrozný vydal dokonce nařízení setnout hlavu každému, kdo by prodal cizinci jediného živého sobola. V 17. století dával obchod s těmito kožešinami téměř polovinu příjmů do carské pokladny. Sobol pomáhal financovat války, na sobolí kožešiny se přepočítávaly daně, vykupovali se jimi odsouzení a hradily dluhy. Sobolími kožešinami se údajně platilo Byzanci za rozšiřování křesťanství v Rusku. Později se za ně nakupovaly stroje a zařízení továren. Sobolí kožešiny zkrátka významně zasáhly i do rozvoje hospodářství. Nekontrolovaný lov však nakonec přivedl sobola na počátku minulého století až na samý pokraj vyhubení. Zabránit úplnému vymření tohoto zvířete mělo právě založení Barguzinské rezervace a také zákaz výkupu sobolích kožešin na celém území státu, k němuž vláda přistoupila v letech 1935 až 1940. Od padesátých let pak začal velkolepý biologický pokus, umělé vysazování sobolů. Během dvaceti let, až do roku 1971, bylo bezmála dvacet tisíc těchto zvířátek vypuštěno na tři sta jedenácti místech v obrovských prostorách mezi Uralem a Pacifikem. Vědci dnes předpokládají, že na území Sibiře žije opět silná populace tohoto druhu srovnatelná s obdobím na přelomu 16. a 17. století, kdy se jí dařilo nejlépe.
</TEXT>
</DOC>
<DOC>
<DOCID>LN-20021116070</DOCID>
<DOCNO>LN-20021116070</DOCNO>
<DATE>11/16/02</DATE>
<TITLE>
Člověka v kostýmu gorily, jenž proběhl mezi hráči basketbalového zápasu, si všimla jen polovina diváků
</TITLE>
<TEXT>
Lidé si často zapamatují jen klíčový znak událostí, podrobnosti jim unikají. O slepotě vůči změnám hovoří v dnešním rozhlasovém pořadu Meteor MUDr. František Koukolík.
"Viděl jsem, co se stalo," tvrdí lidé často. Domnívají se, že nápadné změny dobře postřehli. Podobné výroky mohou vést až k hádce. Někdy jsou ale důsledky daleko vážnější - například jde-li o výpověď před soudem. Přesnými pozorovateli jsme ve skutečnosti jen do určité míry. Tento jev odborníci nazývají slepota vůči změně. Příčinou jeho vzniku je automatické nebo povrchní kódování informací do paměti. Vědci platnost jevu opakovaně ověřili v řadě různých pokusů, jejichž výsledky mohou působit neuvěřitelně. Psychologové například promítli pokusným osobám film, který ukazoval mladého světlovlasého muže sedícího u stolu. Herec po chvíli vstal a vyšel z místnosti. Kamera se pak přesunula mimo místnost. Diváci sledovali mladého muže, jak telefonuje. Experimentátoři ale hlavní postavu filmu vyměnili. Telefonující osoba byla jiná než muž sedící u stolu. Jeden od druhého se při jen trochu podrobnějším pohledu odlišovali - byť byli oba světlovlasí, mladí a měli brýle. Změnu však postřehla jen třetina pozorovatelů. V dalším filmu seděly u stolu dvě ženy, srkaly kolu, povídaly si a jedly. Kamera zabírala střídavě jednu či druhou, všechno se zdálo naprosto běžné a normální. Na dotaz, zda se v průběhu kratičkého filmu něco změnilo, velká většina pokusných osob odpověděla, že si ničeho nevšimla. Někteří lidé připouštěli, že postřehli nanejvýš jednu změnu. Výzkumníci však ve skutečnosti před natočením každého záběru provedli řadu drobných změn. Ty se týkaly šatů, které měly ženy na sobě, i předmětů položených na stole.
</TEXT>
<HEADING>
Můžete mi říct, kde najdu...
</HEADING>
<TEXT>
"Laboratorní pokusy mají mnoho úskalí. Člověk čeká kdovíco a nedává pozor na maličkosti," namítali kritici těchto experimentů. Vědci vzali jejich poznámky v úvahu a zkusili demonstrovat slepotu vůči změně v běžném životě. Mladý výzkumník se například začal v univerzitním kampusu vyptávat náhodného kolemjdoucího na směr cesty. V průběhu rozhovoru mezi nimi poklidně prošli dva muži s dveřmi, za nimiž se skrýval druhý experimentátor. Výzkumníci si za falešnými dveřmi rychle vyměnili místo, takže před dotazovaným člověkem stál najednou někdo jiný. Je pozoruhodné, že mnoho lidí v klidu vysvětlovalo cestu člověku, který se na ni vlastně vůbec neptal. Změnu postřehlo jen sedm osob z patnácti. Představte si následující pokus: Díváte se na hráče basketbalu. Po hřišti projde člověk v kostýmu gorily, který se dokonce neustále buší do hrudníku. Určitě byste jej okamžitě postřehli, není-liž pravda? Experimentátoři právě takovou scénu nafilmovali a promítli ji divákům. Zároveň je však požádali, aby sledovali pohyb míče a počítali přihrávky jednoho ze zúčastněných týmů. Přibližně polovina pokusných osob si gorily vůbec nevšimla. Lidé soustředění na pohyb míče a počet přihrávek zůstali vůči objektu, jemuž nevěnovali pozornost, slepí. Náhlou změnu tudíž nezaznamenali. Využití funkční zobrazovací metody umožnilo vědcům zkoumat aktivitu mozku. K jakým výsledkům dospěli? Výzkumníci vyzvali pokusné osoby, aby věnovaly pozornost řadám písmen, které se objevovaly nad čárovými kresbami různých předmětů. Některé řady písmen vytvářely konkrétní slova, jiné byly jen shlukem liter bez významu. Smysluplná slova vyvolávala ve srovnání s náhodně řazenými písmeny větší aktivitu některých částí levého čelního laloku a také spánkových a temenních laloků. Jakmile však měly pokusné osoby věnovat pozornost kresbám, odpovídaly uvedené oblasti mozku stejně na slova i na řady náhodně uspořádaných písmen. Slepota vůči změně tedy vzniká proto, že lidé do paměti zakódují pozorované scény povrchně. Zapamatují si klíčový znak, ale jen málo konkrétních podrobností. Změnu zaznamenávají úspěšně, jestliže vědomě ukládají do paměti znaky odlišující původní předmět nebo osobu od jejich druhotné podoby.
</TEXT>
<HEADING>
Studenti nebo dělníci
</HEADING>
<TEXT>
V pokusu s falešnými dveřmi si záměny obvykle nevšimli lidé středního věku a lidé starší. Univerzitní studenti záměnu zpravidla zaregistrovali. Starší jedinci mohli kódovat původního mladého experimentátora pouze obecně jako "univerzitního studenta". Pro skutečné studenty byl však experimentátor vrstevník, a proto jej kódovali s podrobnostmi. Aby tuto domněnku vědci potvrdili, pokus s falešnými dveřmi zopakovali. Na cestu se tentokrát ptala dvojice výzkumníků v převleku za stavební dělníky. V této podobě je univerzitní studenti ukládali do paměti v obecnější úrovni. A proto pouze čtyři z dvanácti studentů postřehli, že se za dveřmi objevil jiný dělník. Platí tedy, že v důsledku povrchního kódování si lidé špatně vybavují podrobnosti, a riziko slepoty vůči změně tak roste.
Z dnešního rozhlasového pořadu Meteor Českého rozhlasu 2 - Praha, který je vysílán po osmé hodině. Repríza 19. listopadu krátce po půlnoci. Text upravila a zkrátila redakce LN.
Meteor, populárně-vědecký magazín, bude 23. listopadu mimo jiné vysílat:
* Spalováním ke štíhlé linii * Energie pro potomky
</TEXT>
</DOC>
<DOC>
<DOCID>LN-20021116071</DOCID>
<DOCNO>LN-20021116071</DOCNO>
<DATE>11/16/02</DATE>
<TITLE>
Růže a další květiny zaplatily za dokonalý vzhled a odolnost často úplnou ztrátou vůně
</TITLE>
<TEXT>
Růže nebo karafiáty na pultech květinářství jsou krásné, odolné, ale bez vůně. Biologové nyní usilovně pracují na tom, aby květům vrátili jejich aroma. První "voňavé restituce" už jsou na cestě.
Zosmnácti tisíc odrůd růží si biolog David Weiss vybral do své laboratoře na Hebrejské univerzitě v Jeruzalémě jen dvě - žlutě kvetoucí "Zlatou bránu" a rudý "Voňavý oblak". Rozeznal by je od sebe i se zavázanýma očima. "Oblak" provoní laboratoř do posledního koutku, "brána" voní asi jako umělá růže z voskového papíru.
</TEXT>
<HEADING>
Aroma podle hodinových ručiček
</HEADING>
<TEXT>
Pěstování růží je prosperujícím průmyslem s ročním obratem kolem 10 miliard dolarů. Růže se draží, nakupují i prodávají ve velkém, dopravují na vzdálenost tisíců kilometrů v leteckých speciálech. Šlechtitelé v honbě za dokonalou "průmyslovou růží" upřednostňovali především vzhled a "výdrž". Květ hravě zvládne transport od pěstitele k prodejci a pak ještě dva týdny těší zákazníka. Vůně "královny květin" šla stranou. Stejně dopadly i karafiáty, chryzantémy či lilie. David Weiss chce růžím vrátit jejich nezaměnitelné aroma. Není to jednoduchý úkol. Vůni propůjčují květinám těkavé látky, které se odpařují z květních lístků. Některé vonné molekuly jsou v rostlinné říši celkem běžné, jiné jsou vzácnější. Rostliny si je míchají do jedinečných kombinací, a proto se vůně rostlin dlouhou dobu vzpírala objektivním měřením i popisům. Vůni růže nebo karafiátu pozná každý - o tom, jak ji rostliny vyrábějí, nevěděli biologové donedávna skoro nic. Jako jeden z prvních začal tajemství vůně květů zkoumat Eran Pichersky z University of Michigan v americkém Ann Arboru. Pro své experimenty si vybral sladce vonící lokanku, rostoucí planě v kalifornských horách. Pichersky pěstoval květiny v laboratoři a zachytával vzduch prosycený jejich silnou vůní. Ten pak podrobil chemickým analýzám. Našel tak desítku těkavých molekul, které tvořily základní ingredience rostlinného parfému. S tímto vodítkem pátral po enzymech, s jejichž pomocí rostlina vonné látky vyrábí. A jakmile měl v ruce příslušný enzym, mohl v dědičné informaci lokanky hledat geny zodpovědné za jejich syntézu. Pichersky se tak dostal ke kořenům vůně lokanky. Zároveň zjistil, že se geny pro vůni květů řídí ručičkami biologických hodin. Rostlina vůní šetří a časuje vrchol její produkce do doby, kdy vylétají její hlavní hmyzí opylovači. Například geny vůní u petúnie nebo tabáku pracují na plný výkon v noci, aby přilákaly můry. Hledíky mají obrácený režim - "voňavé" geny jim běží na plný výkon ve dne, protože vůně je určena především včelám. Jakmile je květina opylena, je další produkce vonných látek jen mrháním sil a geny pro jejich výrobu rychle "usínají".
</TEXT>
<HEADING>
Tajemství Vonného oblaku
</HEADING>
<TEXT>
David Weiss při odhalování tajemství vůně růží pátral po genech, které jsou "vzhůru" v květech "Vonného oblaku" a "spí" u "Zlaté brány". Zjistil, že v květech růže pracuje asi 3000 genů. Obě odrůdy se ale v jejich spektru významně lišily. V květech "Vonného oblaku" našel v "bdělém stavu" 1288 genů, které u druhé růže "tvrdě usnuly". Naopak, "Zlatá brána" má v dědičné informaci květů "probuzeno" 746 genů, které zůstávají v klidu u "Vonného oblaku". Těžko říci, co všechno mají tyto geny na starosti - se 17 procenty se vědci střetli poprvé právě při Weissových pokusech na růžích a 32 procent sice znají i od jiných rostlin, jenže netuší, jakou plní funkci. Zcela jistě se budou podílet na tvaru i barvě květů. Mimo jakoukoli pochybnost jsou mezi nimi i geny pro vůni. Nakonec ve Weissových doširoka rozhozených sítích uvízla čtyřicítka slibných genů, sedmička enzymů a jediná vonná substance látka zvaná germakren D. "Vonný oblak" touto látkou doslova hýří, zatímco květy "Zlaté brány" ji zcela postrádají. Zdálo by se, že David Weiss na své výpravě za tajemstvím vůně růží uspěl. Odhalil však jen pověstnou špičku ledovce. Germakren D se podílí na aromatu "Vonného oblaku" jen necelou desetinou. K úplnému poznání vůně růží mají vědci ještě stále hodně daleko. Na navrácení ztracené vůně "Zlaté bráně" a dalším nevoňavým odrůdám si proto ještě počkáme.
</TEXT>
<HEADING>
Pestré barvy nebo vůně. Obojí stihnout nelze
</HEADING>
<TEXT>
Genetici se už pustili do "voňavého" inženýrství. První pokusy naznačují, že cesta za rostlinami s vůní šitou na míru nebude jednoduchá. Nizozemští genetici například obohatili petúnie o gen pro jednu ze základních vůní lokanky. Petúnie vyráběly vonnou látku ve velkých množstvích, ale nedokázaly ji uvolnit do okolí a vůně lokanky se u nich vůbec neprojevila. David Weiss vnesl gen pro vůni lokanky do karafiátů. Ty uvolňovaly vonnou látku z květů v tak malém množství, že ji dokázaly zachytit jen citlivé přístroje. Lidský nos z toho žádný požitek neměl. O poznání slibněji dopadly Weissovy pokusy vrátit karafiátům vůni omezením produkce květních pigmentů. Tyto experimenty naznačují, že ztráta vůně je daní za intenzivní barvu květů. Květ vyrábí barviva i vonné látky podobnými biochemickými reakcemi, a pokud je donucen využít většinu své "výrobní kapacity" na tvorbu barviv, na vonné látky mu nezbudou síly. To je past číhající na každého šlechtitele, který se bezhlavě žene za sytě zbarvenými květy. Podle Erana Picherského patří budoucnost květům, jejichž vůně bude upravena metodami genového inženýrství. Také ovoce získá díky zásahům do dědičné informace rostlin nové, zajímavé vůně a chuti. Pichersky věří, že se "navoněné a ochucené" květiny i ovoce prosadí navzdory současné averzi spotřebitelů vůči všemu, co nese označení "geneticky modifikované". Sám už provádí pokusy s vylepšením chuti a vůně rajských jablíček pomocí genů, které zodpovídají za vůni květů lokanky. S prvními výsledky je nadmíru spokojen.
Genetici se už pustili do "voňavého" inženýrství. První pokusy naznačují, že cesta za rostlinami s vůní šitou na míru nebude jednoduchá. Nizozemští genetici například obohatili petúnie o gen pro jednu ze základních vůní lokanky. Petúnie vyráběly vonnou látku ve velkých množstvích, ale nedokázaly ji uvolnit do okolí a vůně lokanky se u nich vůbec neprojevila. David Weiss vnesl gen pro vůni lokanky do karafiátů. Ty uvolňovaly vonnou látku z květů v tak malém množství, že ji dokázaly zachytit jen citlivé přístroje. Lidský nos z toho žádný požitek neměl. O poznání slibněji dopadly Weissovy pokusy vrátit karafiátům vůni omezením produkce květních pigmentů. Tyto experimenty naznačují, že ztráta vůně je daní za intenzivní barvu květů. Květ vyrábí barviva i vonné látky podobnými biochemickými reakcemi, a pokud je donucen využít většinu své "výrobní kapacity" na tvorbu barviv, na vonné látky mu nezbudou síly. To je past číhající na každého šlechtitele, který se bezhlavě žene za sytě zbarvenými květy. Podle Erana Picherského patří budoucnost květům, jejichž vůně bude upravena metodami genového inženýrství. Také ovoce získá díky zásahům do dědičné informace rostlin nové, zajímavé vůně a chuti. Pichersky věří, že se "navoněné a ochucené" květiny i ovoce prosadí navzdory současné averzi spotřebitelů vůči všemu, co nese označení "geneticky modifikované". Sám už provádí pokusy s vylepšením chuti a vůně rajských jablíček pomocí genů, které zodpovídají za vůni květů lokanky. S prvními výsledky je nadmíru spokojen.
</TEXT>
</DOC>
<DOC>
<DOCID>LN-20021116072</DOCID>
<DOCNO>LN-20021116072</DOCNO>
<DATE>11/16/02</DATE>
<TEXT>
Vůně květů plní v rostlinné říši úlohu řeči. Jednotlivá "slova" vonných molekul jsou míchána do "vět" s různým poselstvím. Pronikavá vůně jasmínu láká hmyz k opylení květů. Jinou kombinaci stejných látek rostlina vyšle do okolí jako varovnou zprávu, když se na jejích listech usadí škůdci. Okolní rostliny zachytí toto voňavé varování a nastartují obranné reakce. Začnou produkovat toxiny, které housenkám jejich sousto pořádně znechutí. Housenky nejsou proti této "chemické válce" bezbranné. Jakmile ucítí "poplašný signál" své oběti, začnou se připravovat na "chemický útok". V jejich těle se mobilizují enzymy, které dovedou obranný toxin rostliny účinně rozkládat. Ani tím "bitva vůní" nekončí. "Voňavé SOS" vyslané rostlinou může zachytit dravý hmyz, který jej chápe jako pozvánku k hostině. Rostlina si tak povolá proti útočníkovi "biologickou ochranku".
</TEXT>
</DOC>
<DOC>
<DOCID>LN-20021116073</DOCID>
<DOCNO>LN-20021116073</DOCNO>
<DATE>11/16/02</DATE>
<TITLE>
auto - svezli jsme se
</TITLE>
<TEXT>
Spíše než řidičský průkaz by měl mít řidič Audi RS6 v kapse zbrojní průkaz. Síla 450 koní totiž dělá z tohoto vozu nejvýkonnější kombi na světě.
Není mnoho automobilů, které by vzbuzovaly respekt ještě před tím, než do nich usednete. Kdo měl možnost vyzkoušet například 180 koní za volantem Octavie RS, dovede si představit, co takový výkon s autem dokáže. Ale 450 koní? A pod kapotou kombíku? Za volant Audi RS6 jsem tak usedal s podivným mrazením v zádech. Plný očekávání a zároveň s pocitem, že veškeré emoce bude nutné držet pěkně na uzdě. Vždyť pověst, která toto kombi předchází, hovoří jasně. Točivý moment 560 N.m dostupný prakticky již od volnoběžných otáček (1950-5600 1/min) a zrychlení z 0 na 100 km/h za 4,7 s jsou parametry, za které by se nemusely stydět ani sportovní modely takových značek, jako jsou Porsche a Ferrari. Na první pohled se RS6 tváří celkem nenápadně a mezi nezasvěcenými nebudí pozornost. Znalci ho však odhalí podle rozšířených blatníků, snížené světlé výšky, devatenáctipalcových kol či dvou mohutných koncovek výfuku. Pohled do interiéru potom už nic neskrývá. Kožená sportovní sedadla značky Recaro, kevlarový dekor přístrojové desky i údaj 310 km/h na rychloměru dávají jasně najevo, že toto audi útočí přímo na třídu supersportovních vozů. To pravé představení začíná již po otočení klíčku v zapalování. Vidlicový osmiválec o objemu 4,2 litru se ohlásí dunivým sytým zvukem. Vývojoví technici sportovního oddělení v Neckarsulmu agregát pro RS6 zcela přepracovali a vybavili ho dvojicí turbodmychadel a dvěma mezichladiči stlačeného vzduchu. A vůbec první přeplňovaný osmiválec v historii Audi dokáže divy.
</TEXT>
<HEADING>
Rychlejší než Ferrari
</HEADING>
<TEXT>
Pokud při rozjezdu sešlápnete plynový pedál naplno, do anatomicky tvarovaných sedadel vás zarazí síla podobná té, kterou můžete zažít při rozjezdu letadla. A když krátce nato necháte stejným způsobem promluvit i vnitřně chlazené brzdové kotouče na obou nápravách, slabší povahy, zavěšené do bezpečnostních pásů, budou kvůli žaludeční nevolnosti házet ručník do ringu. Po raketovém startu atakuje ručička tachometru hodnotu 200 km/h již za 17,6 s. I v této rychlosti dokáže audi prudce vyrazit vpřed, elektronický omezovač ho ale z bezpečnostních důvodů nepustí přes 250 km/h. Pokořit magickou třístovku by pro něj nepředstavovalo žádný problém. Spotřeba majitele RS6 asi příliš trápit nebude, my jsme při využívání maximální dynamiky v průměru naměřili 22,2 l na 100 km. Pokud by se řidič zcela krotil, dokáže jet audi po dálnici rychlostí 130 km/h i za 11 l. Se špičkovými výkony koresponduje také podvozek a převodové ústrojí. Obří točivý moment motoru přenáší na vozovku automatická pětistupňová převodovka Tiptronic. Úpravy se týkaly především posílení jejich sportovních vlastností. Zkrátila se prodleva při řazení a převodovka dokonce rozpozná, zda auto právě jede rovně, či v zatáčce a okamžik přeřazení nastaví tak, aby ani při ostrém průjezdu zatáčkou nebyla nežádoucím přeřazením narušena dynamika. Řadit je možné i ručně pomocí páky či tlačítek pod volantem. Perfektně vyladěný podvozek a stálý pohon všech kol quattro zaručují vozu výborné jízdní vlastnosti, ale i přiměřený komfort. Poprvé chování audi řídí systém DRC (Dynamic Ride Control), který dokonale eliminuje pokles přídě při brzdění i boční náklon karoserie v zatáčkách. Vlastnosti podvozku umocňuje i stabilizační systém ESP. Je nastaven tak, aby neomezoval ani ryze sportovně založené řidiče. Zasahuje až na samé hranici možností vozu a i tehdy je jeho zásah velice krátký. Ve standardní výbavě Audi RS6 najdeme prakticky vše. Šest airbagů, xenony, automatickou klimatizaci s regulací pravé a levé strany, akustický parkovací systém či kvalitní audiosystém BOSE o výkonu 250W. Zájem o výjimečný automobil je obrovský. Celá letošní produkce je již rozebrána a zájemce neodradí ani vysoká cena. Ta v ČR za kombi RS6 činí 2 885 300 Kč, pořídit je však možné i stejně upravený sedan za 2 800 000 Kč.
Audi RS6 Avant
Pětidveřové sportovní kombi se stálým pohonem všech kol
Rozměry/rozvor: 4852x1850x1452/2759 mm
Hmotnost (pohotovostní/celková): 1880/2420 kg
Motor: zážehový přeplňovaný osmiválec Bi-turbo o objemu 4172 cm3
Maximální výkon: 331 kW (450 k) při 5700-6400 1/min
Max. točivý moment: 560 N.m při 1950-5600 1/min
Nejvyšší rychlost: 250 km/h Zrychlení (0 - 100 km/h): 4,7 s
Spotřeba paliva (město/mimo/kombinace): 21,8/ 10,4/ 14,6/100 km
Objem zavazadlového prostoru: 455/1590 l
Objem palivové nádrže: 82 l
Cena v ČR: 2 885 300 Kč
</TEXT>
</DOC>
<DOC>
<DOCID>LN-20021116074</DOCID>
<DOCNO>LN-20021116074</DOCNO>
<DATE>11/16/02</DATE>
<TITLE>
příběh
</TITLE>
<TEXT>
Znásilnění sluhové, prodávání oficiálních darů a závažná pochybení policie ve vyšetřování případu Dianina komorníka. Poslední vývoj událostí kolem královské rodiny mocně otřásl pověstí britské monarchie.
Když v pátek před dvěma týdny znenadání skončil ostře sledovaný soud s bývalým komorníkem princezny Diany Paulem Burrelem, královská rodina si zhluboka oddychla. Klid ale netrval dlouho. V té chvíli ještě nikdo netušil, že se na Buckhingamský palác valí daleko větší pohroma než svědectví dlouholetého důvěrníka oblíbené princezny. A mezi britskou veřejností se znovu bude intenzivně diskutovat o otázce, zda má vůbec celá monarchie pro Spojené království nějakou cenu. Burrel, který byl obviněný z toho, že po Dianině smrti odcizil z jejího sídla v Kensingtonském paláci více než tři sta věcí, měl ten den předstoupit před soud a vypovědět pravdu a nic než pravdu o svých letech strávených po boku princezny. V ten okamžik však do procesu zasáhla královna Alžběta II. a několika slovy téměř dva roky trvající proces náhle ukončila. Čím? Vzpomněla si totiž, jak jí před pěti lety Paul Burrel předem informoval o tom, že Dianiny věci vezme k sobě. V důsledku toho se všechna obvinění z krádeže stala bezpředmětná a soudkyně je jednoduše smetla ze stolu.
</TEXT>
<HEADING>
Zastavte toho mluvku
</HEADING>
<TEXT>
To, že královna se svým zásadním svědectvím vydržela čekat tak dlouho, samozřejmě nastolilo mnoho otázek. Co se skrývá za královniným zásahem? Nebála se jen, že Burrel před soudem odhalí tajemství Buckinghamského paláce, která královské rodině uškodí? Že se obviněný a pronásledovaný Burrel bude bránit a veřejnost se dozví detaily o tom, jak Dianě pomáhal "pašovat" milence do paláce nebo jak po něm její manžel Charles vztekle házel předměty za to, že jeho choti prozradil schůzky s milenkou Camillou Parker Bowlesovou? Jisté je dnes, po více než dvou týdnech, jedno: královně se čest a dobrou pověst Buckinghamského paláce zachránit rozhodně nepodařilo.
</TEXT>
<HEADING>
Sluha prý znásilnil sluhu - ale který kterého?
</HEADING>
<TEXT>
Paul Burrel se po dlouhých měsících potupných obvinění rozhodl po ukončení procesu přece jen Britům sdělit svůj příběh. Za tři sta tisíc liber (asi patnáct milionů korun) poskytl exkluzivní rozhovor bulvárnímu deníku Daily Mirror, který jej vydával celý minulý týden na pokračování. Ostatní bulvární deníky, naštvané na Burrela za to, že svůj příběh neprodal jim, však rozjely protikampaň, díky které vyšly najevo až nechutné příhody o tom, co se údajně děje za neprodyšnými vraty královského sídla. Snad nejzávažnější odhalení přišlo na adresu prince Charlese. Jeho komorník, jehož jméno se seriózní média zdráhají uveřejnit, zatímco ta bulvární si s tím nedělají těžkou hlavu, měl v kuchyni Svatojakubského paláce, kde Charles bydlí, znásilnit jiného, níže postaveného sluhu George Smithe. Princezna Diana, poté, co se o události dozvěděla, přiměla poškozeného muže k natočení jeho výpovědi na video - tato videokazeta skutečně prokazatelně existuje. Má to však háček: britská policie netuší, v čích rukou se právě nyní nachází. Charles naopak čin svého komorníka údajně zatajil a postavil se na jeho stranu tím, že znásilněného Smithe výměnou za nepříliš vysoké odškodné a příslib mlčenlivosti ze zámku vyprovodil. Smith, bývalý veterán z války o Falklandy, potácející se v depresích, se ale minulý týden, po osmi letech mlčení, se vším svěřil senzacechtivému deníku The Sun. Netrvalo dlouho, a o slovo se také přihlásil bývalý televizní moderátor Michael Barrymoore, který "exkluzivně" pro těžce bulvární týdeník News of the World odhalil, že i on byl znásilněný. Pachatelem neměl být podle jeho výpovědi nikdo jiný než sám komorník Burrell. Barrymoore se však rovněž netěší příliš velké důvěře. Několikrát se léčil v protialkoholní léčebně. A loni přišel o práci poté, co se na jedné z divokých party u něj doma utopil v bazénu mladík, v jehož krvi patologové našli značné množství kokainu. Burrell homosexuální vztah s Barrymoorem okamžitě popřel v následujícím vydání spřízněného Daily Mirroru, na jehož titulní stranu se nechal vyfotit šťastně se smějící se svou manželkou před newyorskými mrakodrapy.
</TEXT>
<HEADING>
Prodával královské dary
</HEADING>
<TEXT>
Ušetřen skandálu nebyl ani Charlesův nejbližší spolupracovník Michael Fawcett. Fawcett, princova pravá ruka, byl pro změnu osočen v tisku z toho, že potají prodával cenné dary, které Charles dostal od panovníků a představitelů cizích států. To byla pro královskou rodinu poslední kapka - na třetí závažné obvinění, vyznívající pro Buckinghamský palác velmi potupně, už princ Charles dost dobře nemohl nereagovat. Pověřil svého tajemníka, sira Michaela Peata, aby zahájil interní vyšetřování a zjistil, co je na obviněních pravdy. Charlesův krok byl sice překvapující, ale mnoho respektu a uznání přesto nevyvolal. Poslanci z řad opozice i "královští korespondenti", jak média nazývají své reportéry specializující se na zpravodajství o královské rodině, bezprostředně poté začali zpochybňovat důvěryhodnost interního šetření. "Pokud nebude zahájeno nezávislé vyšetřování zvenčí paláce, spousta lidí si řekne, že královská rodina chce něco utajit," argumentoval například poslanec David Winnick na stanici BBC. Svou závěrečnou zprávu o výsledcích vyšetřování má sir Michael Peat zveřejnit už za měsíc, v polovině prosince. Jen málokdo však očekává, že by Peat, který v minulosti pracoval i pro samu královnu Alžbětu II., hodlal Buckinghamskému paláci přichystat nepříjemná odhalení. Natožpak těsně před Vánocemi.
Ušetřen skandálu nebyl ani Charlesův nejbližší spolupracovník Michael Fawcett. Fawcett, princova pravá ruka, byl pro změnu osočen v tisku z toho, že potají prodával cenné dary, které Charles dostal od panovníků a představitelů cizích států. To byla pro královskou rodinu poslední kapka - na třetí závažné obvinění, vyznívající pro Buckinghamský palác velmi potupně, už princ Charles dost dobře nemohl nereagovat. Pověřil svého tajemníka, sira Michaela Peata, aby zahájil interní vyšetřování a zjistil, co je na obviněních pravdy. Charlesův krok byl sice překvapující, ale mnoho respektu a uznání přesto nevyvolal. Poslanci z řad opozice i "královští korespondenti", jak média nazývají své reportéry specializující se na zpravodajství o královské rodině, bezprostředně poté začali zpochybňovat důvěryhodnost interního šetření. "Pokud nebude zahájeno nezávislé vyšetřování zvenčí paláce, spousta lidí si řekne, že královská rodina chce něco utajit," argumentoval například poslanec David Winnick na stanici BBC. Svou závěrečnou zprávu o výsledcích vyšetřování má sir Michael Peat zveřejnit už za měsíc, v polovině prosince. Jen málokdo však očekává, že by Peat, který v minulosti pracoval i pro samu královnu Alžbětu II., hodlal Buckinghamskému paláci přichystat nepříjemná odhalení. Natožpak těsně před Vánocemi.
</TEXT>
</DOC>
<DOC>
<DOCID>LN-20021116075</DOCID>
<DOCNO>LN-20021116075</DOCNO>
<DATE>11/16/02</DATE>
<TITLE>
Je kolem deváté hodiny večer místního času, po sedmnácti hodinách v letadle přistáváme ve Phoenixu. Za chvíli už na tvářích cítíme závan horkého vzduchu a je nám jasné, že tahle cesta nebude nijak jednoduchá. Druhý den nám dává za pravdu - už ráno nás vítá jasná obloha a teplota ve stínu 103 °F, což odpovídá zhruba našim 42 °C. Obojí nás provází po celou dobu putování Arizonou.
</TITLE>
<TEXT>
Míříme do Chráněné krajinné oblasti Tonto National Forest, kudy prochází část v Arizoně dobře známé Apačské cesty (Apache Trail). Ještě předtím se ale zastavujeme v "městě duchů" Goldfield Ghost Town na úpatí Superstition Mountains. Goldfield byl založen v roce 1893. Krátce poté, co zde bylo objeveno zlato. Hornické městečko zažilo bouřlivý rozkvět, počet jeho obyvatel brzy vzrostl na čtyři tisíce. Nacházely se zde tři saloony, obchod, škola, kovářství, pivovar a také bordello (čtenář promine, ale tak to je na zachovaném vývěsním štítě uvedeno). Po pěti letech se ale zásoby zlata vyčerpaly a městečko se ocitlo v úpadku. Po několika neúspěšných pokusech o obnovu dolování zlata byl Goldfield roku 1926 definitivně opuštěn a stalo se z něj město duchů. Dnes tu straší zrezivělé zbytky těžebních strojů, svědčící o někdejší slávě místních dolů, a vraky starých automobilů. Poprvé se tu setkáváme se symbolem Arizony - kaktusem saguaro obklopeným žlutě kvetoucími jukami. Slunce neúnavně pálí, proto rychle vyhledáváme pomoc v Tortilla Flat - klasickém saloonu z dob Divokého západu s koňskými sedly místo barových stoliček. Jen Kolalokova limonáda chybí... Naším dalším cílem je Organ Pipe Cactus National Monument, který se nachází v těsném sousedství hranice s Mexikem. K tomu, abychom se tam dostali, však musíme překonat asi 250 mil. Cestou ale přichází brzy tma (v půl osmé zapadlo sluníčko a v osm již byla tma), a tak do města Ajo, ve kterém jsme se rozhodli přespat, přijíždíme za hluboké noci. Mimochodem, jiné místo k přespání jsme si ani vybrat nemohli, protože v okolí je na míle daleko jen pustina Sonorské pouště a nocovat v sousedství chřestýšů je přece jen nebezpečné. Druhý den ráno přijíždíme do návštěvnického centra parku a účastníme se krátké instruktáže o místní fauně a flóře. Dozvídáme se, že první skupinu tvoří již zmiňovaní chřestýši a také překvapivě (alespoň pro nás) kojoti a druhou především vzácné kaktusy připomínající varhanní píšťaly (odtud název parku). Vzhledem k počasí si z dvou možných okružních tras vybíráme tu kratší - Ajo Mountain Drive, měřící 34 km. Prý se dá autem objet za dvě hodiny. Vyrážíme. Cesta je nevyasfaltovaná, na sluníčku snad 60 stupňů a kolem jen poušť. Až najednou, přímo před námi, stojí skutečné zelené varhany, obklopené kaktusy saguaro, cholla a dalšími botanickými zázraky. Po chvíli nacházíme i východiště pěší túry, na jejímž konci prý budeme odměněni rozhledem po kaktusové krajině a Ajo Mountains.
</TEXT>
<HEADING>
Sídlo mytické pavoučí ženy
</HEADING>
<TEXT>
Čtyři kilometry se nezdají tak moc a tak vycházíme svižně, vedro však brzy vítězí. Ty dva kilometry pod Mount Ajo (1466 m) a 350 metrů výškového rozdílu se zdají nekonečné, nicméně pohled na Ajo Mountains i okolní Sonorskou poušť jsou tou nejlepší odměnou za namáhavý výstup. Protože nám nebezpečně dochází voda, dlouho se tu nezdržujeme a "rychle" se vracíme. Po další noci se vydáváme na delší přesun - necelých 800 kilometrů až za hranice Utahu. Brzy projíždíme městem Clifton. Z prvního pohledu je patrné, že kdysi šlo o velké a bohaté hornické město. Z něj vyrostlo průmyslové centrum s ohromnými povrchovými doly, obklopenými stejně mrtvou krajinou. Ještě že za pár mil nás cesta zavádí do krásné horské krajiny Sitgreaves National Forest. Husté jehličnaté lesy bychom v Arizoně rozhodně nečekali. Ale to se již přibližujeme k další plánované zastávce - Canyon de Chelly National Monument. Název na anglosaskou zemi poněkud neobvyklý prý vznikl postupným, nejprve španělským a poté ještě anglickým zkomolením původního navažského názvu Tsegí, znamenajícího "Kaňon ve skalách". Celý tento National Monument leží na území rezervace indiánského kmene Navahů a samotný kaňon je z většiny nepřístupný. Na konci se ale nalézá lahůdka - kolosální, přes 250 metrů vysoký skalní obelisk "Spider Rock", sídlo mytické pavoučí ženy, ochránkyně Navahů. Jen litujeme, že tento úchvatný výtvor přírody můžeme pozorovat pouze z relativní dálky z jižní strany kaňonu a nemůžeme sejít k jeho patě, na dno kaňonu. Pokračujeme stále po silnici č. 191, po které již jedeme od rána, přes hranici Arizona - Utah až do městečka Blandingu, kde v motelu trávíme další noc. Ráno vyrážíme na Natural Bridges National Monument, kde by na nás měly čekat tři "Pravčické brány". Tato oblast byla bílými osadníky objevena náhodně - během zlaté horečky v roce 1883 prospektorem Cassem Hitem. O dvacet let později, v roce 1904, ji zpopularizoval dodnes vycházející časopis The National Geographic Magazine. A konečně čtyři roky poté ji prezident Roosevelt vyhlásil Národním monumentem, prvním na celém území Utahu. Cesta z Blandingu vede podél obřích do karmínově červena zbarvených skalních útesů, nad nimiž se klene azurově modrá obloha. Dalším zážitkem je známé Údolí monumentů (Monument Valley), místo, kde se natáčely nejslavnější westerny. Míříme do Mexican Hat, městečka na vstupu do Údolí monumentů, kde příroda vymodelovala z červených skal krásný mexický klobouk (vzpomínáme na Sedm statečných), který dal městu jméno. Sjíždíme k fantastickým útvarům v Údolí monumentů. Celá oblast je pod správou Navahů, kteří turisty vozí v džípech k jednotlivým skalním formacím. My jsme ovšem přijeli po půl sedmé, a tedy těsně před zavřením, a nakonec jsme rádi, že si můžeme vše v podvečerní náladě alespoň vyfotografovat.
</TEXT>
<HEADING>
Pozor na navažskou angličtinu
</HEADING>
<TEXT>
Loučíme se zpětným pohledem, během kterého se nám na chvíli vybavuje běžící Forrest Gump, a pak už jedeme k poslední atrakci cesty, ke Grand Canyonu. Nejedeme dlouho. U silnice stojí stará nákladní fordka a u ní ještě starší indián, který nešťastně drží v ruce prázdný kanystr. Je nám jasné, co se stalo, a pomoc odmítnout nemůžeme. Za chvíli tedy uháníme pro benzin do 25 kilometrů vzdálené Kayenty s indiánem na přední sedačce. Bohužel jsme nerozuměli jeho angličtině, on nerozuměl naší, ve škole nás navažsky neučili, a tak jsme si moc nepopovídali. Škoda. Ani při tak zdánlivě jednoduché otázce na jeho "job" jsme se nedozvěděli vůbec nic. Ráno přijíždíme ke Grand Canyonu. Objíždíme postupně vyhlídkové body (Desert View, Navajo Point, Lipan Point, Moran Point, Grandview Point a Yaki Point), neskutečné vedro zarazilo myšlenky na sestup dolů. I tak žasneme nad tím zázrakem přírody. Škoda, že žádná fotka nedokáže vykreslit a žádné pero vylíčit tu ohromnou velikost a monumentálnost díla, které za miliony let vyhloubila řeka Colorado. Není se co divit, že tento 446 km dlouhý, místy až 29 km široký a někde až 1600 m hluboký kaňon byl zařazen na seznam světového kulturního dědictví.
Loučíme se zpětným pohledem, během kterého se nám na chvíli vybavuje běžící Forrest Gump, a pak už jedeme k poslední atrakci cesty, ke Grand Canyonu. Nejedeme dlouho. U silnice stojí stará nákladní fordka a u ní ještě starší indián, který nešťastně drží v ruce prázdný kanystr. Je nám jasné, co se stalo, a pomoc odmítnout nemůžeme. Za chvíli tedy uháníme pro benzin do 25 kilometrů vzdálené Kayenty s indiánem na přední sedačce. Bohužel jsme nerozuměli jeho angličtině, on nerozuměl naší, ve škole nás navažsky neučili, a tak jsme si moc nepopovídali. Škoda. Ani při tak zdánlivě jednoduché otázce na jeho "job" jsme se nedozvěděli vůbec nic. Ráno přijíždíme ke Grand Canyonu. Objíždíme postupně vyhlídkové body (Desert View, Navajo Point, Lipan Point, Moran Point, Grandview Point a Yaki Point), neskutečné vedro zarazilo myšlenky na sestup dolů. I tak žasneme nad tím zázrakem přírody. Škoda, že žádná fotka nedokáže vykreslit a žádné pero vylíčit tu ohromnou velikost a monumentálnost díla, které za miliony let vyhloubila řeka Colorado. Není se co divit, že tento 446 km dlouhý, místy až 29 km široký a někde až 1600 m hluboký kaňon byl zařazen na seznam světového kulturního dědictví.
</TEXT>
</DOC>
<DOC>
<DOCID>LN-20021116076</DOCID>
<DOCNO>LN-20021116076</DOCNO>
<DATE>11/16/02</DATE>
<TITLE>
Bílkova vila otevřena. Díla Františka Bílka se vrátila z Francie do České republiky. Ode dneška tak může být znovu otevřena stálá expozice tohoto významného sochaře ve vile, která byla v Praze na Hradčanech postavena v roce 1912 podle jeho návrhu. V zimním období je přístupná veřejnosti vždy o víkendech od 10 do 17 hodin. Bílkova vila představuje umělcovo vrcholné období. Vedle ateliéru, pracovny a jídelny v přízemí, které jsou zařízené originálním Bílkovým nábytkem, je v prvním patře prostor pro sezonní výstavy prací názorově spřízněných umělců.
</TITLE>
<TEXT>
Benefice Školy pro radost. Nemocnici Na Františku je určen výtěžek dnešního koncertu, který začíná v pražském kostele sv. Šimona a Judy v 18 hodin. Účinkovat na něm budou žáci a pěvecké sbory soukromé hudební Školy pro radost. Pod vedením Mileny Kejhové zazní skladby P. Ebena, M. Raichla, D. Machovce, C. Francka a dalších.
Světová avantgarda v Chrudimi. Průřez díly pětadvaceti největších umělců dvacátého století, kteří ovlivnili výtvarné dějiny, nabízí do 20. prosince Galerie Art v Chrudimi. Výstava, na níž jsou soustředěny grafiky Georgese Braqua, Paula Cézanna, Salvadora Dalího, Marka Chagalla, Andyho Warhola a dalších, je přístupná i na webových stránkách www.galerie.chrudim.cz.
Čtyři klarinety. České klarinetové kvarteto připravilo na dnešní dopoledne od 10.30 v sále Martinů Lichtenštejnského paláce v Praze koncert, na němž uvede mimo jiné ipremiéru skladby jazzového pianisty Karla Růžičky.
Plastici v Roxy. Nedělní večer v pražském klubu Roxy zpestří od 20 hodin scénický koncert na texty Ladislava Klímy v podání skupiny The Plastic People of the Universe a orchestru Agon. Jde o obnovení projektu s hudbou Milana Hlavsy, který kapela uvedla roku 1979. Režie se ujal Arnošt Goldflam, scéna je dílem Milana Čecha, texty adaptoval Vratislav Brabenec.
</TEXT>
</DOC>
<DOC>
<DOCID>LN-20021116077</DOCID>
<DOCNO>LN-20021116077</DOCNO>
<DATE>11/16/02</DATE>
<TITLE>
říká hvězda světové velikosti - herec, režisér a spisovatel rakouského původu Maximilian Schell
</TITLE>
<TEXT>
Další osobností, která v rámci festivalu německého divadla vystupuje v Praze, je Maximilián Schell. Šarmantnímu držiteli Oscara za hlavní roli v Kramerově filmu Norimberský proces by málokdo věřil, že překročil sedmdesátku. Hned v úvodu rozhovoru přiznal, že je velký hříšník.
LN: Jak to myslíte, že jste velký hříšník?
Být pořád dobrým člověkem je hrozná námaha, to nikdo nevydrží. Je pohodlnější být i trochu špatný.
LN: Jaké jsou tedy vaše hříchy?
Je jich spousta.
LN: Tak jmenujte aspoň jeden.
Vždycky chci příliš mnoho.
</TEXT>
<HEADING>
LN: To ale může být i dobrá vlastnost.
</HEADING>
<TEXT>
Museli bychom se dlouho bavit, co je neřest, a co není. Po pravdě řečeno, teď už jsem víc v klidu. Se mnou je to jako s fotbalovým mužstvem, už jsem sestoupil z první ligy do druhé, ale cítím se v ní výborně, je to úleva.
LN: Druhá liga? Obdržel jste tolik cen, že je sotva lze spočítat. Oscara, Zlaté globy, Cenu newyorské kritiky. Jaké to vůbec je, získat Oscara?
Byl jsem šestkrát nominován, takže jsem si ho zasloužil, i když to bylo hned při první nominaci. Tenkrát se všechno odehrálo velmi dramaticky, protože jsem na ceremoniál dorazil příliš pozdě. Moje přítelkyně a agentka musela náhle na operaci, ale nechtěla se vzdát cesty do Ameriky, takže jsem letěl na poslední chvíli přes Toronto a do sálu jsem vstoupil dvacet minut předtím, než bylo ohlášeno moje jméno. Šel jsem si pro cenu a říkal si, konečně se nebude v Německu říkat, to je ten malý bráška od Marie Schellové. Vrátil jsem se do Frankfurtu a hned v prvních novinách trčely velké titulky Mladší bratr Schellové získal Oscara.
</TEXT>
<HEADING>
LN: Spojuje vás něco s Prahou?
</HEADING>
<TEXT>
Jezdil jsem do Prahy i v těžkých časech. Točil jsem zde Kafkův Zámek, hrál jsem K. a také jsem film produkoval. Poznal jsem tu Miloše Formana a Vojtěcha Jasného, kterému jsem řekl, že kdyby chtěl někam odjet, že mu rád pomohu. To bylo během pražského jara v roce 1968 a on říkal, kdepak, my se tu máme všichni výborně, ale o pár let později se mu už tak dobře nevedlo. Pomohl jsem mu potom, aby se dostal za moře. Jeden z mých nejkrásnějších zážitků spojených s Prahou a Čechy byl, když mě Václav Havel poprosil, abych za něj pronesl řeč, když dostal cenu ve Frankfurtu. Tehdy měl "hausarest", komunisté by ho byli nejspíš pustili tam, ale už ne zpátky. Havlův projev byl skutečně velkolepý, znovu jsem si jej četl teď před cestou do Prahy a dnes večer bych se k této úvaze rád vrátil. Havel v ní skvěle hovoří o významu slova v průběhu doby. Tato historka se odehrála v říjnu 1989, tehdy jsem měl točit film o Praze a můj producent mi volal, že řeč byla báječná, ale že mě už nikdy do Prahy nepustí, že jsem si nadrobil. A za tři měsíce byl Havel prezidentem.
LN: Co říkáte tomu, že Václav Havel je v zahraničí tak obdivovaný, zatímco doma jej kdekdo napadá a kritizuje?
Ti kritikové vůbec nevědí, co mají. To je podle přísloví: doma není nikdo prorokem. Jsem na tom úplně stejně, v Německu mě nevnímají, ve Švýcarsku mě nezná ani noha, tam jsou důležitější lyžaři, cyklisté a teď dokonce i fotbalisté, ale umělci jsou nepodstatní. Václav Havel je velký muž a jednou to pochopí všichni. Českou republiku převedl z materiální a morální nouze do postavení vyspělého evropského státu. Je velmi lidský, stejně jako Gorbačov, s nímž jsem se nedávno seznámil. Nevím, jestli si všichni uvědomili, že když padla berlínská zeď a Gorbačov řekl - dobrá, začaly se psát dějiny nové Evropy
LN: Vaše matka byla herečka, sestra také, otec básník a spisovatel. Měl jste vůbec jinou možnost než se stát hercem nebo umělcem?
Otec si vždycky přál, abych byl profesorem literatury, nechtěl mít ze mě herce. Ze mě se také žádný herec nestal, jsem celoživotní student. Nevím, jaké mám vlastně povolání.
LN: V roce 1958 jste debutoval v Hollywoodu ve filmu Mladí lvi, kde byl vaším partnerem také Marlon Brando. Jaké to bylo - mladý muž v Hollywoodu na prahu báječných šedesátých let?
Krásné. Zažil jsem poslední záchvěv starých hollywoodských časů. S Marlonem Brando jsme si výborně rozuměli, i přesto že jsem zpočátku vůbec neuměl anglicky. Jako student jsem se ptal otce, pro jaký jazyk se mám rozhodnout - jestli pro řečtinu, nebo angličtinu. Otec pravil, že angličtina je k ničemu, leda tak, abych si přečetl Shakespeara v originále, jinak že ji nebudu potřebovat. Už vím, že neměl pravdu, ale to bylo jeho pojetí světa. Dneska anglicky umím, ale učil jsem se odposlechem.
</TEXT>
<HEADING>
LN: A jaké byly ty "staré časy"?
</HEADING>
<TEXT>
Především velká studia byla ještě v rukou producentů, kteří je zakládali, Warner Brothers ještě žili, stejně tomu bylo s Metro Goldwyn Mayer, 20th Century Fox a dalšími. Ještě fungovaly mondénní hotely, v kterých bydlely velké hvězdy, jako třeba bungalovy v Hotelu Gala, kde pobývala Greta Garbo, Clark Gable. Tihle všichni od Marilyn Monroe až po Garryho Granta na mě byli neuvěřitelně milí.
LN: Film Norimberský proces vznikl šestnáct let po válce. Co pro vás toto téma jako pro Němce znamenalo?
Mně bylo patnáct, když skončila válka. Rodiče museli utéct v roce 1938 z Vídně, otec byl na černé listině. Náš život fašismus poznamenal, ale přesto jsem vyrostl ve Švýcarsku v relativní svobodě. Válku jsme znali hlavně z novinových titulků. Byl jsem tehdy příliš mladý a nezkušený, a zaujal jsem tudíž stanovisko mladého Němce, který s tím nechce nic mít, říkal jsem si - nebyl jsem při tom. I proto jsem rád hrál obhájce, vždyť tam, kde vládne teror, se člověk může dopustit chyb. Pro mě tehdy byla nejdůležitější věta, kdy ministr spravedlnosti říká americkému žalobci věřte mi, opravdu jsem to nevěděl.
LN: Natočil jste dokument o Marlene Dietrichové, který byl nominován na Oscara a dostal cenu newyorské kritiky. Proč právě o ní?
Přála si, abych ho natočil já, rok mě o to prosila. Film se dá udělat o čemkoliv, teď jsem ho také natočil o své sestře Marii a myslím, že je velmi krásný, poetický, ale není to samozřejmě Harry Potter.
</TEXT>
<HEADING>
LN: Jaká byla Marlene Dietrichová?
</HEADING>
<TEXT>
Komplikovaná. Strávil jsem s ní dva těžké roky. Byla to legenda a svou "legendárnost" si svým způsobem zasloužila. Marlene byla sice něco jako kaviár pro lid, ale já ji vnímal jako rozporuplnou bytost.
LN: V současném divadle padají letitá tabu, prosazuje se naturalismus a z jiné stránky zase absolutní vizualizace, zábavnost. Co o tom soudíte?
Každá doba si vybírá své divadlo a dnes žijeme v době efektů. To nemá nic společného s velkou tragickou rolí, kterou divadlo má. Díky Americe se k tomu přidává ještě ta šílená zábavnost. Rozesmávat lidi je výborné, ale nemělo by se zapomínat, že existuje také Shakespeare nebo Dürrenmatt.
LN: Dürrenmatt byl také jako vy člověk, který proslavil Švýcarsko. Znali jste se?
Byl to můj nejlepší přítel. Skvělý člověk. Jednou jsme spolu byli v Aténách a bavili jsme se o tom, že i staří Řekové psali agitky. Aristofanes napsal komedii Oblaka o Sokratovi. Seděli jsme v amfiteátru, kde tahle hra měla světovou premiéru, a Dürrenmatt mi povídá - víš, že když někde sedíš, zanecháš tam své částice, které tam zůstanou i tři tisíce let? Tak jsme tam chodili a hledali, co zbylo po Sokratovi, který byl na premiéře. Pak jsem se dozvěděl, že Sokrates na premiéře byl, ale hra se mu nelíbila a na protest po celou dobu představení stál. Jednou jsme pro náš film hledali hlavního představitele a potřebovali jsme Američana. Dürrenmatt mi večer zavolal, že viděl úplně blbý film v televizi, ale ten chlap, co tam hrál, byl skvělý. Jak se jmenoval, říkám. Počkej, vezmu si brýle. Nějaký Redford. To bylo v roce 1985, kdy měl Redford honoráře v milionech dolarů.
</TEXT>
</DOC>
<DOC>
<DOCID>LN-20021116078</DOCID>
<DOCNO>LN-20021116078</DOCNO>
<DATE>11/16/02</DATE>
<GEOGRAPHY>PRAHA</GEOGRAPHY>
<TEXT>
Panorama Pražského hradu bude mít od zítřka až do února příštího roku novou dominantu: velké pulsující srdce. Jeho autor Jiří David chce být na rozdíl od momentálně populárních "darkerů" jakýmsi "lighterem". Červený neonový objekt o rozměrech 15x15 metrů umístěný u severní věže baziliky sv. Jiří začne svítit zítra v 19 hodin. Bude to právě 13 let po události, která odstartovala revoluční změny v tehdejším Československu. Tím, kdo by měl srdce uvést do provozu, je navíc někdejší disident a současný prezident Václav Havel. Ten od listopadu 1989 příležitostně přizdobuje svůj podpis právě srdíčkem. Jiří David přesto rozhodně tvrdí, že nejde o oslavu výročí ani o hold prezidentovi na sklonku jeho posledního funkčního období. "Samozřejmě se najdou mnozí, kteří to tak budou interpretovat. Určitě se objeví i vulgární výklady srdce jakožto symbolu pro noční klub. V tom nehodlám nikomu bránit, je mi to totiž jedno. Věřím, že bude dost i těch, kteří dokážou opustit snadná spojení a povrchní hodnocení." Prezident, s nímž Jiří David o svém plánu z pochopitelných důvodů osobně jednal, si prý riziko kritických ohlasů uvědomuje, ale nebojí se ho. "Lidé z jeho okolí mají mnohem větší obavy než on sám," říká Jiří David. "Václav Havel totiž ví, že jej jeho kritici nenechají v klidu odejít tak jako tak." Instalace neonového objektu přišla na více než dva miliony korun. Hrad se na této akci podílí jen dodávkou elektrického proudu, spotřeba Srdce odpovídá asi šesti stům stowattových žárovek. Jiří David je podle svých slov připraven čelit i námitkám, že by bylo lépe dát peníze na památky postižené povodněmi. "Když svět, který se teď bude na Prahu dívat třeba díky summitu NATO, uvidí, že tu existuje živé umění, bude to užitečnější než všechna ujištění, že Praha není zničené město a není proč se bát sem přijet." Srdce navazuje na dřívější Davidovu neonovou instalaci, trnovou korunu nad Rudolfinem. Autor prý zamýšlí vytvořit ještě třetí objekt a dotvořit tak pomyslný trojúhelník. Jiří David původně uvažoval také o jiných objektech, které by mohly nad Hradem zářit, například o otazníku. "To by ale bylo příliš přímočaré. Srdce je velmi rozporuplný symbol. Zprofanovaný, banální, kýčovitý. A zároveň je to pozitivní a trvale platná připomínka skutečných citů a hodnot. Právě proto jsem si je zvolil, aby v konkrétním kontextu vyvolávalo nejrůznější interpretace," vysvětluje Jiří David svůj záměr.
</TEXT>
</DOC>
<DOC>
<DOCID>LN-20021116079</DOCID>
<DOCNO>LN-20021116079</DOCNO>
<DATE>11/16/02</DATE>
<TITLE>
Turnaj mistrů: druhá porážka ve Zlaté skupině připravila českého tenistu o postup do semifinále
</TITLE>
<TEXT>
Spokojenost nad zklamáním převládala v pocitech českého tenisty Jiřího Nováka po prohře se Španělem Ferrerem. Ta přitom znamenala jeho konec na Turnaji mistrů v Šanghaji. I přes vyřazení ale Novák zakončil svou sezonu snů, během níž se poprvé dostal do světové absolutní špičky, víc než důstojně.
ŠANGHAJ - Tenista Jiří Novák zůstal na Turnaji mistrů před branami semifinále. V posledním utkání Zlaté skupiny v Šanghaji prohrál se čtvrtým tenistou světa a letošním finalistou French Open Juanem Carlosem Ferrerem ze Španělska 5:7, 3:6. V semifinále se Ferrero střetne s krajanem Moyou. Druhou dvojici tvoří Australan Hewitt a Federer ze Švýcarska. "Ze sportovního hlediska to určitě bolí, ale život jde dál. Nedá se nic dělat," rozjímal 27letý hráč. "Po porážce by člověk neměl být nikdy spokojený, ale já jsem spokojený, protože se mi povedl husarský kousek. Vůbec jsem totiž na začátku sezony nepředpokládal, že bych mohl v Šanghaji startovat. Takže jsem šťastný," pokračoval Novák. K postupu do semifinále přesto neměl daleko. V duelu s Ferrerem začal dobře, v prvním setu měl dvakrát brejk, přičemž po tom druhém vedl ještě 40:15 při svém servisu. "Bohužel jsem nedokázal využít šance, která se mi naskytla. Nepotvrdil jsem servis a prohrál nešťastně první set. To mě zlomilo," řekl Novák. Svérázně, ale výstižně komentoval zápas trenér Jan Kukal. "Jirka Novák byl na kurtu úplně nahý. Začal hrát stereotypně. Ferrero zjistil, že mu neubližuje, začal si věřit a na hranici svých možností ho dorazil. A úplně zbytečně," vysvětlil. Podobně jako v utkání s Federerem ze Švýcarska si Novák nepomohl podáním. "Servis Jirkovi v Šanghaji selhal. Těch lehce získaných vítězných bodů bylo strašně málo," konstatoval Kukal.
</TEXT>
<HEADING>
Výhra nad Agassim prý Nováka příliš zaskočila
</HEADING>
<TEXT>
Podle trenéra nakonec jeho svěřence možná až příliš zaskočila úvodní výhra nad Agassim. "On s ní vůbec nepočítal a bohužel se z tohoto snu probudí až na cestě domů v letadle," mínil Kukal. Novák totiž podle něj nevzal výhru suverénně, jako by to udělal třeba Ivan Lendl. "Kdyby si řekl, že je prostě lepší než Agassi, že je to normální, tak mohl využít momentu překvapení a turnaj třeba vyhrát. Ale takový je prostě Jirka Novák. Přesto můžeme být rádi, že takového hráče máme, protože je to vůdčí postava českého tenisu a pro mnoho hráčů je nyní vzorem," dodal Kukal. Z deštivé Šanghaje Novák zmizí dnes, protože spěchá domů. "Těším se na volno. Deset měsíců jsem strávil v tenisovém kolotoči a neměl možnost si užít ženy a našich dětí," připomněl a do Vánoc si plánuje jen sezení na pohovce a pojídání bábovek. "Těším na pohodu a klid," usmíval se Novák.
Výsledky Turnaje mistrů
ZLATÁ SKUPINA
</TEXT>
</DOC>
<DOC>
<DOCID>LN-20021116080</DOCID>
<DOCNO>LN-20021116080</DOCNO>
<DATE>11/16/02</DATE>
<TITLE>
říká prezident fotbalové Sparty Vlastimil Košťál, který zatím neuvažuje ani o výměně trenéra
</TITLE>
<TEXT>
Ostuda, blamáž. Mátožný výkon fotbalové Sparty v tureckém Denizlisporu si musel do poslední kapky vytrpět také prezident Letenských Vlastimil Košťál; viděl představení, které notně pošramotilo renomé nejen nejbohatšího českého klubu, ale i českého fotbalu.
PRAHA - Před třemi lety, po změně majitele, se žezla na Spartě ujalo nové vedení klubu v čele s prezidentem Košťálem. Také on je v poslední době často terčem slovních výpadů z tribun. Těžko očekávat, že nyní tomu bude jinak.
LN: Jak moc vás mrzí, že ještě loni silná Sparta letos neuspěla ani v kvalifikaci Ligy mistrů, ani v Poháru UEFA?
Čtvrteční výkon byl ostudný a mrzí mě to nesmírně. Na jaře jsme neobhájili titul, nevyhráli domácí pohár, a teď tohle. Utrpěli jsme nesmírné škody. Teď musíme dělat všechno pro návrat lepších časů. Prvním krokem je získat na jaře titul zpátky.
LN: A co přístup vašich hráčů v obou utkáních s průměrným tureckým týmem? Ten vás nemrzí?
Soupeř sice nepředvedl mimořádný fotbalový um, ale pokud jde o srdce, nasazení, bojovnost a vůli, v tom nás jasně předčil. Na jedné straně stál profesionální přístup, na straně druhé se krčil alibismus, zbavování se míče... To nemůže vést k úspěchu.
</TEXT>
<HEADING>
LN: Neuvažujete tedy o hráčských postizích, změnách?
</HEADING>
<TEXT>
Je pravda, že s výjimkou Jarošíka, který v obou zápasech burcoval ostatní, nesnese žádný jiný výkon přísnější metr. Ani Poborský ne. Teď musíme hledat příčiny, proč tomu tak je, když nepřejdeme přes jedenáctý tým turecké ligy. Závěry vůči hráčům vyvodíme, ale z kádru je vylučovat nebudeme. Podobný problém jsme přece řešili už zjara za trenéra Hřebíka.
LN: Teď jej řešíte i za trenéra Jarabinského. Nenapadá vás, že sázka na jeho trenérské zkušenosti možná nemusela být nejšťastnějším řešením?
Bylo by snadné říci, že ano, ale jsem dalek unáhlených závěrů. Protože závěry typu - teď dostaneme trenéra pod tlak nějakým ultimátem, to by nebylo v pořádku. Neuspěli jsme ve dvou klíčových zápasech, ale vedeme ligu. Na závěry bude čas až po ligovém podzimu, kdy budu chtít znát odpovědi na řadu otázek. Hlavně mě bude zajímat, proč hráčům chybí bojovné srdce, které na Spartě vždycky bylo.
LN: Jako ekonom jste si jistě spočítal, co všechno Sparta vyřazením z pohárů ztratila.
Mnohem víc jsme ztratili vyřazením v kvalifikaci Ligy mistrů belgickým Genkem. Ale ani teď to není málo, mám na mysli prestiž, bonitu hráčů. Co se nám za tři roky podařilo vybudovat, to se zhroutilo. Kdyby se nám to mělo stát ještě jednou, mělo by to nedozírné následky.
LN: Nasazení při losu dalšího kola Poháru UEFA nabízelo možnost, že soupeřem Slavie se stane Denizlispor. Neměl jste z toho strach? V případě, že by pak Slavia uspěla, by se váš klub mohl stát terčem poznámek...
Takový úspěch bych Slavii přál! Náš fotbal přece potřebuje předvést, že za něco stojí, že je kvalitní. Proti Partizanu Slavia potvrdila vzestup formy, hraje v pohodě a to je naprosto v pořádku. Ale je známo, že ve fotbale často nebývají věci a jevy trvalé. Na nás je, abychom si věci rozebrali a šli zase nahoru.
LN: Nezamýšlel jste se nad tím, že chyby mohou být také na vaší straně? Že by možná roli prezidenta Sparty někdo mohl zastávat lépe?
To by bylo absurdní. Jako spolumajitel, který vlastní pět procent klubových akcií, přece nebudu uvažovat o svojí výměně. A po třech ekonomicky i sportovně úspěšných sezonách - to by opravdu bylo absurdní.
LN: Potom je tady ještě role generálního ředitele, kterou zastává Miroslav Pelta. Ani o jeho výměně neuvažujete?
Tuhle otázku jsem čekal. A hned odpovím: neuvažuju.
</TEXT>
</DOC>
<DOC>
<DOCID>LN-20021116081</DOCID>
<DOCNO>LN-20021116081</DOCNO>
<DATE>11/16/02</DATE>
<TITLE>
ZÁPAS KOLA: Třinec - Slavia 3:5
</TITLE>
<TEXT>
O neporazitelnost na svém ledě přišli včera hokejisté Třince. Ve 20. kole extraligy je totiž doma nachytala na švestkách pražská Slavia a posunula se na druhou příčku tabulky.
TŘINEC - Ve 32. minutě ještě Oceláři vedli rozdílem dvou gólů a v brance Pražanů střídal Málka náhradník Hronek. Puk za svá záda však už nepustil a naopak hosté čtyřmi góly v řadě rozhodli o své zasloužené výhře. Domácí vstoupili do zápasu s obrovským zápalem. S přibývajícím časem však Pražané srovnali krok a zachytal si i Lakosil. Třinečtí se obtížně probíjeli do útočného pásma, protože zformovaná obrana Slavie jejich výpady zachytávala už na modré čáře. Do šancí se příliš často nedostali domácí ani v přesilových hrách, jelikož Pražané včas přistupovali k domácím hráčům. Skóre proto otevřel až v úvodu druhého dějství Král, který v oslabení sebral hostům puk, objel branku Slavie a Málka překvapil pohotovým zasunutím puku k tyčce. Ve 31. minutě se navíc dopustil chyby Posmyk, čehož využil Pletka. Hosté nesložili zbraně, o 27 vteřin později po vhazování pokazil Lakosilovi čisté konto přesnou ranou Krátoška. Neuplynula ani minuta a Třinec znova vedl rozdílem dvou gólů. To se za obranu Slavie dostal Marek, blafák zakončil precizně a přinutil Málka k odchodu na střídačku. Od té chvíle hosté ožili. Vytvořili si převahu, tlačili se před branku a ještě ve druhé části Kadlec v přesilovce skryl svou střelu do houštiny těl a Lakosil uviděl puk až v síti. Třinečtí znejistěli a třetí část jim vůbec nevyšla. Ve 48. minutě využil Hruška zaváhání v rozehrávce a pohotovou dělovkou srovnal, v dalším střídání našel Supa, který poprvé dostal hosty do vedení. Stejný hráč o další dvě minuty poslal na střídačku svou druhou trefou Lakosila. "Museli jsme před zápasem improvizovat, protože řada hráčů, kteří nakonec nastoupili, nebyla úplně v pořádku," vysvětloval situaci třinecký trenér Pavel Marek. "V závěru byli hosté lepší a zaslouženě zvítězili." Asistent slávistického trenéra Vladimíra Růžičky Jiří Kalous se tvářil logicky veseleji: "Nesmírně si cením faktu, že jsme za stavu 1:3 nesložili zbraně," hlásil. "Celý tým zaslouží pochvalu za bojovnost a ohromné nasazení, povedl se nám skvělý obrat výsledku."
* Vlček slavil. Plzeňský obránce Ivan Vlček sehrál jubilejní 800. extraligové utkání. Po jeho skončení se tvářil šťastně, jeho tým totiž České Budějovice přehrál.
* Třinec prožívá krizi. Hokejisté Třince prohráli potřetí za sebou. Tentokrát si na ně vyšlápla pražská Slavia a vystřídala je na druhé příčce tabulky.
* Úžasný finiš Znojma. Mužstvo Znojma položilo nováčka z Liberce na lopatky až v poslední třetině. Během deseti minut mu nasázelo pět branek.
HVĚZDY KOLA
1. Marek Uram (Znojmo) - během deseti minut dokázal vsítit dvě branky a na třetí nahrál.
2. Michal Sup (Slavia) - dvěma brankami v průběhu dvou minut se postaral o nejdůležitější góly zápasu.
3. Martin Opatovský (Karlovy Vary) - slovenský útočník vsítil v Havířově dvě branky.
</TEXT>
</DOC>
<DOC>
<DOCID>LN-20021116082</DOCID>
<DOCNO>LN-20021116082</DOCNO>
<DATE>11/16/02</DATE>
<TITLE>
Zlín - Litvínov 6:2
</TITLE>
<TEXT>
Horst Valášek, trenér Zlína: "Když jsme zvýšili na dvoubrankový rozdíl, bylo rozhodnuto." Jaroslav Hübl, trenér Litvínova: "V zakončení jsme jaloví. Od stavu 4:2 si každý začal hrát, co chtěl, a podle toho to vypadalo.
</TEXT>
<HEADING>
Pardubice - Vítkovice 3:2
</HEADING>
<TEXT>
Miloš Říha, trenér Pardubic: "Škoda jen, že jsme nedali víc gólů. Individuálními chybami jsme pak soupeři dovolili dvakrát skórovat." Aleš Tomášek, trenér Vítkovic: "Pardubice ukázaly, že právem vedou extraligu."
</TEXT>
<HEADING>
Vsetín - Sparta 2:1 v prodl.
</HEADING>
<TEXT>
Zdislav Tabara, trenér Vsetína: "Opět jsme si dokázali, že když hrajeme na hranici svých možností, můžeme hrát otevřenou partii s kýmkoliv." Pavel Hynek, trenér Sparty: "V prodloužení měly oba celky stejně blízko k vítězství, štěstí se však dnes přiklonilo na stranu domácích."
</TEXT>
<HEADING>
Havířov - K. Vary 2:4
</HEADING>
<TEXT>
František Vorlíček, trenér Havířova: "Myslím, že na náš hokej už dá dívat." Jan Votruba, trenér Karlových Varů: "Vyšly nám brejkové situace a proměnili jsme nabídnuté šance."
</TEXT>
<HEADING>
Znojmo - Liberec 8:3
</HEADING>
<TEXT>
Milan Kastner, trenér Znojma: "Až další zápasy ukážou, zda je naše probuzení delšího charakteru." Karel Dvořák, trenér Liberce: "Těžko mohu k našemu velmi špatnému výkonu něco více dodat."
</TEXT>
<HEADING>
Plzeň - Č. Budějovice 4:2
</HEADING>
<TEXT>
Milan Razým, trenér Plzně: "Stačila by mně dvě slova - konečně vítězství..." Jaroslav Liška, trenér Českých Budějovic: "V obraně jsme udělali spoustu chyb a to nás ještě podržel brankář Hudáček."
</TEXT>
<HEADING>
Tabulka extraligy
</HEADING>
<TEXT>
22. kolo - dnes: 17 Pardubice - Znojmo. Neděle: 17 Vítkovice - Třinec, Vsetín - Zlín, 17.30 Č. Budějovice - Karlovy Vary, Plzeň - Slavia, Litvínov Havířov, 18 Liberec - Sparta.
22. kolo - dnes: 17 Pardubice - Znojmo. Neděle: 17 Vítkovice - Třinec, Vsetín - Zlín, 17.30 Č. Budějovice - Karlovy Vary, Plzeň - Slavia, Litvínov Havířov, 18 Liberec - Sparta.
</TEXT>
</DOC>
<DOC>
<DOCID>LN-20021116083</DOCID>
<DOCNO>LN-20021116083</DOCNO>
<DATE>11/16/02</DATE>
<TITLE>
Komentář
</TITLE>
<TEXT>
Tristní bilanci zaznamenali borci pražské Sparty v letošním ročníku evropských fotbalových pohárů. Podzim ještě neskončil, zato účast lídra ligové tabulky ve fotbalové Evropě je už uzavřena.
PRAHA - Už v polovině listopadu se s klidem dá říci, že letošní sezona pro Spartu nedopadla dobře. Mistrovský titul v české nejvyšší soutěži totiž pro Letenské nijak výrazným úspěchem není, vzhledem k jejich celkovým možnostem je to každoroční povinnost. Úspěšnost sezony se tak odvozuje podle toho, jak klub uspěje na evropské scéně. A tam letos jednoduše řečeno vyhořel. Jak předkola Ligy mistrů, tak Pohár UEFA se ukázaly z pohledu Sparty být podobné jako vejce vejci. Ve druhém předkole LM si Sparta poradila se slaboučkým Kutaisi (doma 3:0, venku 2:1), v prvním kole Poháru UEFA zase s podobně "silným" bosenským Širokim Brijegem (3:0 doma, 1:0 venku). Smrt ale nastala vždy při následujícím kroku. Ve třetím předkole Champions League rudá jedenáctka vyhořela na belgickém Genku (0:2 a 4:2), ve druhém kole Poháru UEFA zase na Denizlisporu (1:0 a 0:2).
</TEXT>
<HEADING>
Ze Sparty už nejde strach
</HEADING>
<TEXT>
Zejména vyřazení průměrným tureckým celkem je pro Spartu pěkná ostuda. Podle vize jejího vedení mají být Pražané klubem, který bude tradičně hrát Champions League. Taková vize se teď jeví jako dobrý vtip či zajímavá utopie. Sparta totiž celý podzim nehraje dobře. Respektive sezonu začala poměrně slušně, ale od vyřazení Genkem jí předváděná produkce rozhodně nikoho nemůže nadchnout. V lize sice ještě neprohrála, vede se slušným náskokem, ale vůbec nepůsobí dojmem neohrozitelného vládce. Když na Letné remizovala Příbram 0:0 (a měla šance na to, aby vyhrála), Horst Siegl ke hře svého bývalého klubu podotkl, že ho zklamala. "Ze současné Sparty už nejde strach, jak se říkávalo v době, kdy jsem tady působil já. Neříkám, že to bylo jenom kvůli mně, ale Sparta teď hrála na náhodu a jenom nakopávala balony," poznamenal tehdy bývalý letenský kanonýr. Tím také vystihl současnou situaci ve Spartě. Stejně to asi vnímají i sami fanoušci Sparty. Jednak jich na zápasy moc nechodí a ti, co přece jen přijdou, často na své hráče pískají. Tak tomu bylo i při domácím zápase s Denizlisporem. Sparta ho sice vyhrála, ale výkon se lidem nelíbil.
</TEXT>
<HEADING>
Od dramatu s Realem po blamáž s Denizli
</HEADING>
<TEXT>
Je to zhruba rok, co Sparta úspěšně táhla Ligou mistrů. Hřebíkův tým v listopadu přivítal na Letné nejsilnějšího možného soupeře, slavný Real Madrid se Zidanem a Figem v sestavě. Mnoho nescházelo, aby Pražané proti věhlasnému protivníkovi ukořistili alespoň bod. Přestože prohráli, sklízeli aplaus. Rok se s rokem sešel a Sparta opouští evropskou scénu se svěšenou hlavou. Aktuální výkony se s těmi loňskými nedají vůbec srovnávat. Genk, který Spartu letos o milionářskou soutěž připravil, v samotné Lize mistrů moc neuspěl. Ze šesti zápasů nevyhrál ani jeden a skončil ve skupině poslední. Jak by si počínala na jeho místě Sparta? Snad bude lepší se na to ani neptat...
Je to zhruba rok, co Sparta úspěšně táhla Ligou mistrů. Hřebíkův tým v listopadu přivítal na Letné nejsilnějšího možného soupeře, slavný Real Madrid se Zidanem a Figem v sestavě. Mnoho nescházelo, aby Pražané proti věhlasnému protivníkovi ukořistili alespoň bod. Přestože prohráli, sklízeli aplaus. Rok se s rokem sešel a Sparta opouští evropskou scénu se svěšenou hlavou. Aktuální výkony se s těmi loňskými nedají vůbec srovnávat. Genk, který Spartu letos o milionářskou soutěž připravil, v samotné Lize mistrů moc neuspěl. Ze šesti zápasů nevyhrál ani jeden a skončil ve skupině poslední. Jak by si počínala na jeho místě Sparta? Snad bude lepší se na to ani neptat...
</TEXT>
</DOC>
<DOC>
<DOCID>LN-20021116084</DOCID>
<DOCNO>LN-20021116084</DOCNO>
<DATE>11/16/02</DATE>
<TITLE>
Pražany čeká ve třetím kole PAOK Soluň, Slovan se zase utká s Panathinaikosem Atény
</TITLE>
<TEXT>
Zbylí dva čeští zástupci ve fotbalovém Poháru UEFA znají své soupeře pro 3. kolo. Jak Liberec, tak Slavia pocestují na žhavou řeckou půdu.
PRAHA - PAOK Soluň, soupeř pražské Slavie, není sice rivalem nijak zvlášť atraktivním, ale pro českého fanouška nikoliv neznámým. Vloni totiž ve druhém kole Poháru UEFA deklasoval Marilu Příbram. Nejprve doma zvítězil vysoko 6:1 a na stadionu U Litávky potom v pohodě uhlídal remízu 2:2. Letos ve 2. kole ale stála Soluň na pokraji vyřazení. Po výhře 2:1 doma prohrávala na půdě Grasshoppers Curych 0:1 a postupovou remízu vystřelil Markos až ve třetí minutě nastavení... "Ze všech alternativ je tenhle soupeř asi nejtěžší, co nás mohl potkat. Ale postoupit se přes něj dá," soudí záložník Rudolf Skácel. Podle něj bude výhodou, že Slavie potřetí začne venku. "Pak se to totiž dá dohnat v odvetě doma. Zatím to tak fungovalo." V Mouscronu totiž Slavia remizovala 2:2 a v Bělehradě prohrála 1:3. Domácí odvety pak vyhrála shodně 5:1. Vedle Soluně ovšem bylo "v nabídce" atraktivnější trio: španělská Malaga, belgický Anderlecht a "dobrý známý" pražské Sparty, turecký Denizlispor. "Já jsem chtěl nějakého atraktivního soupeře, na kterého by přišlo hodně diváků, ale zase to nevyšlo," hořekoval Štěpán Vachoušek. "Je ale asi pravda, že horší by bylo jet do Turecka. I v Řecku bude bouřlivá atmosféra, to je vlastně jediné, co jsme o soupeři dopředu věděli," přiznal Skácel.
</TEXT>
<HEADING>
Skácel: Děkujeme divákům za podporu
</HEADING>
<TEXT>
S podobnou diváckou kulisou, jaká ji čeká v Řecku, se už slávisté museli vyrovnat v Bělehradě. "Ale to nám vadit vůbec nebude. Je totiž mnohem lepší, když je na stadionu pořádná bouřka, než když je tam ticho," usmívá se bývalý hradecký fotbalista. "V bouřlivém prostředí se hraje mnohem lépe, i když jsou diváci proti nám, tak nás to motivuje. Žádný strach z toho rozhodně nemáme," tvrdí rozhodným hlasem. Ve čtvrteční odvetě proti Partizanu Bělehrad ale fanoušci vytvořili velice slušnou kulisu i na Strahově. Stadion byl sice zaplněn ani ne z poloviny, ale atmosféra byla opravdu fotbalová. "Překvapilo mě, že přišlo tolik diváků. Strašně moc jim děkujeme, byli naším dvanáctým hráčem," liboval si Skácel. Slavia vedla po dvou gólech Vachouška a jednom Petrouše z penalty 3:0, ale v 90. minutě hosté snížili. Muselo se proto prodlužovat. "Nebylo to vůbec příjemné, věděli jsme, že nás čeká dalších třicet minut a možná penalty," řekl Skácel. "Se Štěpánem Vachouškem a Karlem Pitákem jsme to už ale zažili na mistrovství Evropy do 21 let, kdy v semifinále takhle vyrovnali Italové. Tehdy jsme ale postoupili a já jsem byl přesvědčený, že uspějeme i s Partizanem. A to se vyplnilo," usmíval se mistr Evropy do 21 let. V prodloužení totiž přidali branky Gedeon a Adauto a zajistili Slavii výhru 5:1. "Byl jsem hrozně unavený a hrozně šťastný. Než jsem usnul, pěkně jsem se trápil," zubil se Skácel. "Pořád se mi zápas přehrával v hlavě a zabral jsem až okolo třetí hodiny."
</TEXT>
<HEADING>
PAOK SOLUŇ
</HEADING>
<TEXT>
Klub se letos problémům vyhýbá s vypětím všech sil. V červenci mu hrozilo vyloučení z mezinárodních soutěží, protože nevyrovnal pohledávky vůči Tirolu Innsbruck. Dluhy nakonec zaplatil svaz, který pak klubu snížil příjmy z výhradních vysílacích práv. Kádr se oproti loňské sezoně, kdy se PAOK představil v Příbrami, příliš nezměnil. Zůstali oba kyperští útočníci Jasemakis i Okkas, kteří se dohromady čtyřmi góly postarali o soluňský debakl Příbrami 1:6. Dále řecký reprezentant Kafes, který na zádech nosí pro hráče v poli nezvyklou jedničku, má díky skvělé technice a přehledu slibnou budoucnost.
</TEXT>
<HEADING>
OPTIMÁLNÍ SESTAVA
</HEADING>
<TEXT>
Osmáctinásobný řecký mistr byl v posledních letech pravidelným účastníkem Ligy mistrů a na horké půdě stadionu Apostolakise Nikolaidise prohrály i takové superkluby, jakými jsou Arsenal, Barcelona, Juventus Turín či Dynamo Kyjev. V minulém ligovém ročníku klub ovšem skončil až na třetím místě a zbyl na něj jen Pohár UEFA. Klíčovými postavami zůstávají dva Dánové Michaelsen a Henriksen a góly v zeleném dresu dál střílí Polák nigerijského původu Olisadebe.
OPTIMÁLNÍ SESTAVA
</TEXT>
</DOC>
<DOC>
<DOCID>LN-20021116085</DOCID>
<DOCNO>LN-20021116085</DOCNO>
<DATE>11/16/02</DATE>
<TITLE>
LIBEREC - Na postup do 3. kola Poháru UEFA se fotbalisté libereckého Slovanu nadřeli, sáhli si na dno sil a odměnou jim byl neutichající aplaus tribun po nervydrásající bitvě s mužstvem Ipswich Town. "Vůle, trpělivost a hlavně fanoušci. Byli skvělí a moc nám pomohli," shrnul pozitiva obránce Miroslav Holeňák. S jistou dávkou netypické obezřetnosti a taktiky, vytrvalostí po přestávce a potřebnou dávkou štěstí v závěru normální hrací doby namíchali hráči pestrou směsici, která v konečném důsledku zařídila zajímavé a rušné prodloužení a infarktové penaltové vyvrcholení. "Věřil jsem, že nedostaneme gól, protože smůly jsme v poslední době měli dost," řekl brankář Antonín Kinský. "Máme dobré mužstvo ve hře dopředu, šance si vždycky vytvoříme, ale základ je nedostávat góly. Hrát odpovědně v obraně. Když zbytečně inkasujeme, sami se srážíme. Tomu jsme se tentokrát vyhnuli," vyzdvihl hrdina penaltového rozstřelu. Velkou postavou zápasu byl střelec jediného gólu ze hry, Baffour Gyan, který zhuštěnou defenzivu anglického klubu zaměstnával neúnavně. Klíčovým tahem trenérů bylo zařazení Samuela Slováka. Rozpumpoval mužstvo, dokázal se prosadit, několikrát přesnou a vtipnou finální přihrávkou vyzval spoluhráče ke skórování. "Měl jsem nějakou intuici, že zápas dovedeme do vítězného konce. V lize nám štěstí chybí, přálo nám v poháru," uvedl Slovák. Postupová pečeť přišla při pokutových kopech, kdy jde především o pevné nervy. "Penalty jsou loterií a vždycky nemusí platit, že vyhraje lepší tým. V tomto případě opravdu vyhrálo lepší mužstvo," soudí obránce Miroslav Holeňák, který v rozstřelu okouzlil diváky penaltou okoukanou v bělehradské tvůrčí dílně Antonína Panenky. "Na dálku mu děkuju za recept," usmíval se liberecký obránce. Doslova vydolovaný postup dal zapomenout na ligové nezdary Liberce v poslední době a krize, o které se v souvislosti s výkony Slovanu nahlas nemluví, může být zažehnána. Rozpohybované židle pod oběma trenéry se vracejí do stabilní polohy. Specifický důvod k radosti z pohárového úspěchu měl starší z obou trenérů. "Zápas s Ipswichem byl mým dvacátým v Poháru UEFA a třicátým v evropských pohárech," nabídl osobní bilanci Ladislav Škorpil. "Jsem velice rád, že nezůstane jen u těchto čísel."
</TITLE>
<HEADING>
Do Česka opět přicestuje Panathinaikos
</HEADING>
<TEXT>
Dalším soupeřem v pořadí bude řecký Panathinaikos Atény, který v loňské sezoně zarmoutil obě pražská "S". Slavii nejprve nepustil do Ligy mistrů a Spartu v osmifinálové skupině dvakrát porazil. "Už kvůli kulise a divákům jsem si opět přál anglický Liverpool. Takhle nás v Aténách čeká další spíše divoká atmosféra," upozornil na jižanský temperament záložník Jan Polák. Stejně fanatické publikum jako v Tbilisi ovšem neočekává. "Rozhodně se musíme připravit na technického, rychlého a důrazného protivníka." První duel sehrají Severočeši 28. listopadu na svém stadionu U Nisy.
Dalším soupeřem v pořadí bude řecký Panathinaikos Atény, který v loňské sezoně zarmoutil obě pražská "S". Slavii nejprve nepustil do Ligy mistrů a Spartu v osmifinálové skupině dvakrát porazil. "Už kvůli kulise a divákům jsem si opět přál anglický Liverpool. Takhle nás v Aténách čeká další spíše divoká atmosféra," upozornil na jižanský temperament záložník Jan Polák. Stejně fanatické publikum jako v Tbilisi ovšem neočekává. "Rozhodně se musíme připravit na technického, rychlého a důrazného protivníka." První duel sehrají Severočeši 28. listopadu na svém stadionu U Nisy.
</TEXT>
</DOC>
<DOC>
<DOCID>LN-20021116086</DOCID>
<DOCNO>LN-20021116086</DOCNO>
<DATE>11/16/02</DATE>
<TITLE>
ŽENEVA - Fotbalisté Realu Madrid budou mít cestu za obhajobou trofeje v Lize mistrů dost komplikovanou. Los osmifinále jim do skupiny přisoudil AC Milán s kanonýrem Filippem Inzaghim, Borussii Dortmund s dvojicí českých reprezentantů Tomášem Rosickým a Janem Kollerem a Lokomotiv Moskva, který těží z nevyzpytatelných klimatických podmínek ruské metropole. První dvě kola se budou hrát ještě letos - 26. a 27. 11. a 10. a 11. 12., pokračování se uskuteční až na jaře.
</TITLE>
<TEXT>
Složení osmifinálových skupin - skupina A: FC Barcelona, Inter Milán, Bayer Leverkusen, Newcastle United. Skupina B: FC Valencie, Arsenal Londýn, AS Řím, Ajax Amsterdam. Skupina C: Real Madrid, AC Milán, Borussia Dortmund, Lokomotiv Moskva. Skupina D: Manchester United, Juventus Turín, La Coruňa, FC Basilej.
Pohár UEFA
</TEXT>
</DOC>
<DOC>
<DOCID>LN-20021116087</DOCID>
<DOCNO>LN-20021116087</DOCNO>
<DATE>11/16/02</DATE>
<GEOGRAPHY>CARDIFF</GEOGRAPHY>
<TEXT>
Hned v první rychlostní zkoušce Britské rallye skončil svou premiéru v rallye mistr světa na silničních motocyklech Valentino Rossi. Ital svůj peugeot při havárii vážně poškodil, sám vyvázl nezraněn.
</TEXT>
</DOC>
<DOC>
<DOCID>LN-20021116088</DOCID>
<DOCNO>LN-20021116088</DOCNO>
<DATE>11/16/02</DATE>
<GEOGRAPHY>OSTRAVA</GEOGRAPHY>
<TEXT>
Jen několik centimetrů velká národní kulturní památka, soška Petřkovické Venuše, byla na jediný den převezena z Dolních Věstonic do Ostravy. Vystavena na veřejnosti byla soška jen jednou, v roce 1967 v ostravském muzeu, když si město připomínalo 700 let svého založení. Včera byla vystavena na jediný den podruhé v expozici Krásy a tajemství České republiky na ostravské Černé louce. Sošku nalezli archeologové v roce 1953 na ostravském kopci Landek, v sídlišti lovců mamutů. Jejím domovským místem je trezor věstonického muzea. "Jde o mladší ženu, patrně v počínající graviditě. Ostatní Venuše bývají většinou starší matrony. Je vyřezána z kusu kamene stylem, o kterém se někdy říká, že je kubistický," uvedl Jiří Svoboda z Archeologického ústavu v Brně. Stáří Petřkovické Venuše se odhaduje na 21 až 23 tisíc let.
</TEXT>
</DOC>
<DOC>
<DOCID>LN-20021116089</DOCID>
<DOCNO>LN-20021116089</DOCNO>
<DATE>11/16/02</DATE>
<TEXT>
SAN FRANCISCO - Devět lingvistů včetně šesti odborníků na arabštinu dostalo vyhazov z americké armády kvůli tomu, že jsou homosexuálové. Ozbrojené síly USA si přitom stěžují na kritický nedostatek překladatelů a tlumočníků, který znesnadňuje tažení proti terorismu. Sedm z devíti specialistů muselo odejít do civilu poté, co svou homosexualitu přiznali nadřízeným. Dva zbývající načapala spolu náhodná kontrola, která po večerce obcházela kasárna. Všichni vyhození lingvisté působili v prestižním Jazykovém institutu ministerstva obrany v kalifornském Monterey. Šest se specializovalo na arabštinu, dva na korejštinu a jeden na čínštinu. Americká vláda od teroristických útoků z 11. září 2001 usilovně shání především specialisty na arabštinu. "Čelíme palčivému nedostatku odborníků na jazyky. Zvlášť velkým problémem jsou překladatelé z arabštiny," tvrdí Donald R. Hamilton, který o nedostatku lingvistů informoval před časem americký Kongres. Podle vojáků, kteří odešli do civilu mezi loňským říjnem a letošním zářím, snižuje postup armády vůči gayům její akceschopnost. "Nejde o práva homosexuálů, ale o kvalitu armády - vyhazují dobré, vzdělané lidi," řekl bývalý armádní překladatel Alastair Gamble. V USA platí pravidlo "neptat se a neříkat", podle něhož homosexuálové mohou sloužit v armádě, pokud o své sexuální orientaci mlčí.
</TEXT>
</DOC>
<DOC>
<DOCID>LN-20021116090</DOCID>
<DOCNO>LN-20021116090</DOCNO>
<DATE>11/16/02</DATE>
<GEOGRAPHY>TRIVANDRUM</GEOGRAPHY>
<TEXT>
Indická policie zadržela 17 komunistických aktivistů podezřelých z útoku na sklad americké společnosti Coca-Cola v jihoindickém státě Kérala. Ti včera zaútočili na sklad železnými tyčemi a kameny. Rozbili okna a lahve s kokakolou. "Provolávali hesla nepřátelská vůči nadnárodním společnostem," uvedl šéf místní policie Sandžív Patdžoši. V srpnu přes 700 demonstrantů ve státě Kérala požadovalo zavření továrny Coca-Coly, která je obviňována, že vysušuje zdroje vody a znečišťuje životní prostředí.
</TEXT>
</DOC>
<DOC>
<DOCID>LN-20021116091</DOCID>
<DOCNO>LN-20021116091</DOCNO>
<DATE>11/16/02</DATE>
<TITLE>
Zámořská hokejová NHL: brankář Nashvillu Tomáš Vokoun se zlobil na Forsberga
</TITLE>
<TEXT>
Na vítězství Colorada v Nashvillu se v zámořské NHL podíleli také čeští hokejisté Milan Hejduk a Václav Nedorost, kteří na dvě ze tří branek svého týmu nahráli.
NEW YORK - Největší podíl na výhře Colorada měl ale švédský útočník Peter Forsberg, který na úvodní dvě branky nahrál a třetí vstřelil sám. Rozhodující moment přišel ve 34. minutě zápasu. Jednatřicet sekund poté, co domácí snížili na 1:2, se ve skrumáži před brankou prosadil právě Forsberg a hosty poslal do dvougólového vedení. "Forsberg vystřelil a já jeho pokus dokázal chytit. Pak nevím, zda ho někdo strčil, ale v každém případě na mě spadl a odtlačil mě z branky," mračil se brankář Nashvillu Tomáš Vokoun. "Viděl jsem puk, ale nemohl jsem vstát a něco udělat. Forsberg vzal hokejku, kotouč ležící na jeho kolenou doklepl do sítě a rozhodl zápas," dodal Vokoun, který si připsal 21 úspěšných zákroků. "Po předchozím snížení skóre jsme se právě začali zvedat, ale tohle nás vrátilo zpátky na zem," dodal. New York Rangers zažívají po špatném úvodu sezony konečně lepší časy. Ve čtvrtek vyhráli 2:1 na stadionu v Calgary a zaznamenali už čtvrtou výhru z pěti zápasů v posledních dnech. Vítězný gól hostů dal střelou mezi betony brankáře Flames McLennana Samuelsson. Ještě předtím se posedmé v sezoně trefil Petr Nedvěd, který v oslabení vyrovnal na 1:1.
</TEXT>
<HEADING>
Dva Näslundovy góly během 34 vteřin
</HEADING>
<TEXT>
Ani asistence Jaroslava Modrého a Bednáře a přihrávka Slováka Pálffyho nestačily Los Angeles na zisk bodů ve Vancouveru. Domácí zvítězili 3:2 hlavně díky dvěma přesilovkovým trefám Näslunda, které švédský hráč zaznamenal v polovině střetnutí v rozmezí pouhých 34 sekund. "Už se cítím o trochu lépe, jen moje nohy ještě nebyly nic moc. To je ale normální, po nemoci to chce vždy chvilku času na to, aby si tělo zase zvyklo na obvyklou zátěž," řekl Näslund. Hrdinou zápasu se stal přesto, že celý týden bojoval s chřipkou, zhubl o pár kilo a neabsolvoval s týmem ani jeden trénink. Hokejisté Bostonu porazili New York Islanders 4:1 a dali tak nejlepší dárek svému spoluhráči Sweeneymu, který nastoupil k jubilejnímu tisícímu utkání v NHL. "Cítím se pořád mladý. Když se vyhrává, jsou moje pocity o to lepší," řekl šestatřicetiletý Sweeney, jenž se stal 180. hráčem historie, který tolik zápasů v soutěži odehrál. Ostrované na druhé straně mají naopak k radosti daleko. Jejich kapitán Peca nastoupil po zranění, které si způsobil v play off, poprvé v základní sestavě a po jednom ze soubojů v úvodu druhé třetiny znovu skončil na marodce. Zranění pravého kolena tentokrát podle lékařů nevypadá příliš vážně a Peca by se měl na ledě znovu brzy objevit. Pittsburgh vybojoval bod na ledě Minnesoty, kde i po prodloužení hrál nerozhodně 1:1. Jediný gól Penguins vstřelil Bergevin, za domácí vyrovnal Richard Park po přihrávce obránce Filipa Kuby. První letošní asistencí přispěl k výhře Anaheimu v Columbusu 3:2 Pavel Trnka. Gólem a přihrávkou pomohl k úspěchu hostů a jejich posunu na druhou pozici Pacifické divize Kariya. Domácí přitom vedli ještě dvě minuty před koncem o gól, pak ale přišel šokující obrat. "Hosté měli štěstí. Hlavně vyrovnávací gól byl šťastný. Ve středním pásmu jim pomohla teč čárového rozhodčího," řekl kouč Columbusu Dave King.
Výsledky NHL
</TEXT>
</DOC>
<DOC>
<DOCID>LN-20021116092</DOCID>
<DOCNO>LN-20021116092</DOCNO>
<DATE>11/16/02</DATE>
<TEXT>
MONTE CARLO - Světový rekordman v běhu na 100 metrů Tim Montgomery a jeho přítelkyně a zároveň nejrychlejší žena současnosti Marion Jonesová, jež letos nenašla v žádném z 18 závodů přemožitelku, jsou označováni za favority nedělního vyhlášení ankety o nejlepšího světového atleta roku 2002. Prestižního oceňování hvězd uplynulé sezony se podruhé za sebou zúčastní i desetibojařský světový rekordman Roman Šebrle. "Doufám, že v této desítce už nikdy ve své kariéře nebudu chybět," pravil král českých atletů.
</TEXT>
</DOC>
</CZE>