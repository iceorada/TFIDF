<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021019001</DOCID>
<DOCNO>LN-20021019001</DOCNO>
<DATE>10/19/02</DATE>
<TITLE>
PRAHA - Do tří let by mělo zmizet osmdesát procent vietnamských stánků. Provozovatelé těchto, díky svým cenám populárních, obchodů totiž přestanou vydělávat. Tvrdí to předseda Asociace vietnamských podnikatelů Nguyen Duong. Stánkařům totiž průběžně klesají tržby. "Například tržby vietnamských stánkařů ve srovnání s minulým rokem klesly asi o 20 až 30 procent," uvedl šéf asociace, která na území České republiky sdružuje okolo 200 členů. "Dříve bylo lépe," shodli se s ním například obchodníci z pražského Vítězného náměstí. Duong za hlavní problémy svých kolegů označuje zvyšující se náklady a hlavně sílící konkurenci kamenných obchodů. Především hypermarkety a supermarkety, které mohou svými cenami stánkařům konkurovat, označuje za největší nebezpečí. V kamenných obchodech se zákazníkovi dostává nepoměrně lepší úrovně obsluhy. Přestože se nákupní zvyklosti Čechů mění, levný textil prodávaný ve stáncích z českých měst úplně nezmizí. Tomáš Drtina ze společnosti INCOMA, která se zabývá výzkumem tržních zvyklostí říká: "Lidé, pro které je cena určující faktor, tam logicky své najdou. A to především díky sporné daňové kázni stánkových prodejců, která se promítá do nižší ceny."
</TITLE>
<TEXT>
ÉRA OBCHODNÍKŮ Z ASIE KONČÍ
</TEXT>
</DOC>
<DOC>
<DOCID>LN-20021019002</DOCID>
<DOCNO>LN-20021019002</DOCNO>
<DATE>10/19/02</DATE>
<TITLE>
Zdá se, že je to v suchu. Právní expertizy naší poválečné legislativy pro Evropský parlament i posudek Evropské komise pro nás dopadly dobře. Jsme za vodou, máme to z krku. Nebo to alespoň tak vypadá. Jenže takové expertizy, které jsou pokračováním politiky jinými prostředky, jsou ošidné. Mluvčí CDU/CSU pro otázky vyhnanců dal hned najevo, že pro ně expertizou nic nekončí, a to jen pár dnů poté, co bavorský premiér Stoiber poslal dopis předsedům Evropské komise a Evropského parlamentu žádající zrušení Benešových dekretů. Pokračuje tak v tónu předvolební kampaně, v níž potvrdil platnost práva sudetských Němců na vlast a požadoval odškodnění sudetských vyhnanců něco jako Česko-německý fond budoucnosti, ale naopak. Právo na vlast je ale nešťastný pojem pro svou mlhavost a přitom nekompromisnost (o právu se nediskutuje).
</TITLE>
<TEXT>
Také je třeba vědět, že kořeny tohoto pojmu sahají dávno před odsun, do doby první republiky, s jejímž vznikem a hranicemi se část českých Němců nikdy nesmířila. K tomu je třeba připočíst Stoiberovo vyjadřování, povýšeně poučující, co jsou evropské hodnoty, a vyhlašující, že se Češi při přibližování v Evropě budou muset ještě hodně učit. Tento tón dodává zlověstný význam již tak nešťastné rétorice, v jejímž znamení se rozšiřování EU odehrává: kandidátské země jako ponížení žáčci, Evropané zkoušející a známkující. Naši politici projevují podivuhodnou necitlivost, když si sami tento tón osvojují. Jakýpak div, že podpora vstupu do EU není dvakrát silná.
</TEXT>
<HEADING>
Nepříliš povzbudivé způsoby
</HEADING>
<TEXT>
Stoiberův tón není v mezinárodních vztazích obvyklý a u nás ho po odchodu Miloše Zemana ze scény žádný relevantní politik nepěstuje. Běžně nelze prohlašovat nějakou zemi za morálně nehodnou členství "v našem klubu", klást překážky jejím cílům v mezinárodních institucích a pak pro forma odrecitovat, že našimi požadavky nebude členství v EU podmiňováno. Nazvat takový postoj nepřátelským by bylo nediplomatické, ale je to tak. Není divu, že výsledek německých voleb byl u nás přivítán s neoficiální úlevou. Ta je namístě jen v případě, že Schröderovy sociální demokraty Češi tolik nezaměstnávají. Jenže Stoiberovo úsilí může ještě přinést plody, třebaže ne v Bruselu. Stačí, aby si na dobu krátce před naším referendem načasoval nějaký projev k sudetským Němcům, a Cyril Svoboda může svou přesvědčovací kampaň za sto milionů odepsat. Způsob, jakým Schröder volby vyhrál, ovšem také není příliš povzbudivý. Přirovnání Bushe k Hitlerovi, kterým se proslavila ministryně spravedlnosti, neprávem zastínilo kancléřovy vlastní příspěvky. Mluvit o Bushově "vojenském dobrodružství", jak to učinil Schröder, je dost urážlivé - říká se tím, že Bush by klidně obětoval životy tisíců lidí zřejmě jen proto, aby si užil adrenalinového rauše. Takové výrazy se obvykle mezi spojenci nepoužívají, zato patřily k běžné výbavě komunistické propagandy, a právě ve východních spolkových zemích byla Schröderova kampaň nejúspěšnější. I ten, komu na americko-německých vztazích nezáleží, by pak měl zaznamenat Schröderův výrok o tom, že "o existenciálních otázkách německé politiky se bude rozhodovat v Berlíně, a pouze v Berlíně". Tato věta zpochybňuje budoucnost společné evropské zahraniční politiky. Země, které mají své vzpomínky na dobu, kdy se rozhodovalo jen a jen v Berlíně, se musejí ptát, co to znamená a jak si Schröder představuje onu zahraničněpolitickou "německou cestu" další termín s nešťastnými historickými konotacemi, který použil. A pokud je přece pro nás vítězství levice lepší, jednu velkou nevýhodu má. Podle všech prognóz bude s touto vládou Německo hospodářsky slábnout, a to pro nás není dobře nejen z ekonomického hlediska.
</TEXT>
<HEADING>
Kam dolehne hlas sýčka
</HEADING>
<TEXT>
Je to pro nás nová situace. Česko-německá deklarace, představa Německa jako lokomotivy evropské integrace a advokáta rozšíření unie, to všechno najednou patří historii. Na obou stranách spektra je slyšet hlasy z toho či onoho hlediska nespokojené s postavením Německa v Evropě a více či méně otevřeně požadující, aby se okolní země přizpůsobily podle jejich požadavků. Může to být jen sýčkování. Ale stejně doufejme, že nad tím v Černínském paláci někdo přemýšlí.
Je to pro nás nová situace. Česko-německá deklarace, představa Německa jako lokomotivy evropské integrace a advokáta rozšíření unie, to všechno najednou patří historii. Na obou stranách spektra je slyšet hlasy z toho či onoho hlediska nespokojené s postavením Německa v Evropě a více či méně otevřeně požadující, aby se okolní země přizpůsobily podle jejich požadavků. Může to být jen sýčkování. Ale stejně doufejme, že nad tím v Černínském paláci někdo přemýšlí.
</TEXT>
</DOC>
<DOC>
<DOCID>LN-20021019003</DOCID>
<DOCNO>LN-20021019003</DOCNO>
<DATE>10/19/02</DATE>
<TITLE>
BRUSEL - Ani po včerejšku neuzavřely Česká republika, Slovensko, Maďarsko a Polsko při vstupních rozhovorech s Evropskou unií důležitou kapitolu s názvem "hospodářská soutěž". Jednání s Českem zablokovali Nizozemci. Nelíbí se jim české dotace pro hutní podniky. Nizozemská vláda podala ve středu demisi. Dvě ze tří vládních stran jsou známy svým postojem proti rozšíření unie. Nizozemsku nestačily záruky, s nimiž ČR souhlasila pro zajištění restrukturalizace hutních podniků, které mají po vstupu dál dočasně dostávat státní pomoc. Česko není jediné, ke komu mají Nizozemci výhrady. Vadí jim i polská zemědělská politika, litevské jaderné elektrárny nebo maďarské investiční pobídky. Podle českého hlavního vyjednavače Pavla Teličky však za postojem Nizozemců nestojí technické výhrady, ale jejich vnitřní politický problém. "Je to jednoznačně odraz současné politické situace," uvedl Telička.
</TITLE>
<TEXT>
Ve středu ohlášená demise nizozemské vlády vyvolala obavy, zda nezkomplikuje rozšíření Evropské unie. Není totiž jasné, bude-li mít odstoupivší vláda mandát přijímat zásadní rozhodnutí týkající se rozšíření. Podle nizozemského velvyslance při EU by kabinet měl vládnout do předčasných voleb. Vláda by podle něj měla být s to přijímat stanoviska, umožňující unii ukončit vyjednávání s kandidáty a přijmout nové členy. K vládní krizi mimo jiné přispěla i neschopnost shodnout se na stanovisku k rozšíření EU. Velvyslanec Nizozemska při EU připustil, že zatím není jasné, jak bude vypadat prozatímní vláda. Představitelé EU nicméně navenek vyjadřují víru, že ani ohlášený pád nizozemské vlády harmonogram rozšíření neohrozí. "Jsme tak blízko, že je vysoce nepravděpodobné, že by jedna země mohla říci, že vše, co jsme udělali v minulosti, je neplatné," řekl komisař pro rozšíření Günter Verheugen. Odstupující nizozemský premiér Jan Peter Balkenende včera naznačil, že jeho země rozšíření nezablokuje. Podle Balkenendeho by odsunutí vstupu některých kandidátských zemí do unie, mělo "významné dopady" na Nizozemsko a "odsunula by nás na celá léta do pozadí v důležitých záležitostech". Na druhou stranu ale Haag bude podle premiéra požadovat na Evropské komisi, aby přitvrdila opatření, která jsou předpokládána pro případ, že by některé země nerespektovaly kritéria spojená s jejich vstupem do EU.
</TEXT>
</DOC>
<DOC>
<DOCID>LN-20021019004</DOCID>
<DOCNO>LN-20021019004</DOCNO>
<DATE>10/19/02</DATE>
<TEXT>
Vstup Česka do Evropské unie může narazit na úskalí. S tím se počítalo. Proti mohou být chudší země v obavě o peníze z Bruselu. Rozšiřování může narazit v Irsku. Vzepřít se mohou Rakušané kvůli dekretům. Dnes se však stále zřetelněji rýsuje nové nebezpečí - politická situace v Nizozemsku. Letos v květnu tam totiž dali voliči nejvíce hlasů alternativním politikům z tzv. Listiny Pima Fortuyna. Než ovšem mohl Fortuyn sklidit slávu, byl zavražděn. Týden před volbami. Jeho protestní hnutí pak zvítězilo. A od té doby se datují spory o následnictví, které ochromují vládu. Ta nakonec tento týden padla. U moci ale zůstane do nových voleb. V době klíčových rozhodnutí o přijímání nováčků do unie tedy bude v jedné členské zemi vládnout kabinet ve výpovědní lhůtě. Dvě ze tří stran vládní koalice - listina a hlavně liberálové - navíc s rozšířením EU nesouhlasí. Svůj odpor navíc nizozemská vláda nevyjadřuje prohlášeními, ale blokádou technických vyjednávání. A to je zákeřné. Popularita Fortuynova hnutí totiž závratně klesá. A od propuštěného zaměstnance bez budoucnosti se dá loajalita požadovat velmi obtížně.
</TEXT>
</DOC>
<DOC>
<DOCID>LN-20021019005</DOCID>
<DOCNO>LN-20021019005</DOCNO>
<DATE>10/19/02</DATE>
<GEOGRAPHY>DUBLIN</GEOGRAPHY>
<TEXT>
O osudu smlouvy z Nice, která stanoví reformu institucí EU tak, aby bylo možné její rozšíření v roce 2004 o deset členů včetně Česka, dnes rozhodne opakované referendum v Irsku. Irsko je poslední zemí unie, která smlouvu dosud neratifikovala.
</TEXT>
</DOC>
<DOC>
<DOCID>LN-20021019006</DOCID>
<DOCNO>LN-20021019006</DOCNO>
<DATE>10/19/02</DATE>
<TITLE>
WAIBLINGEN, Německo - Šťastný konec mělo včerejší drama na základní škole nedaleko německého Stuttgartu. Mladík s pistolí zde více než šest a půl hodiny zadržoval několik žáků ve věku kolem 12 let. Útočník své rukojmí postupně propouštěl a nakonec se pozdě večer vzdal policii. Příběh začal přibližně v půl třetí odpoledne. Do budovy Friedensschule (Školy míru) vešel 16letý bývalý student, který zamířil do počítačové učebny ve druhém patře. Mladík se nejdříve posadil, za několik minut ale vstal a vytáhl pistoli. Podle očitých svědků přítomné varoval, aby zůstali v klidu. "Řekl 'Když nebudete zticha, tak se něco stane'," vypověděl později 11letý žák Marc. Útočník potom předal učitelce číslo svého mobilního telefonu a následně poslal všechny kromě čtyř chlapců pryč. Podle některých zdrojů chvíli zadržoval i učitelku. Pak zavolal sám policii, kterou údajně požádal o milion eur a rychlý automobil. Policisté mu podle svých slov slíbili, že jeho požadavky splní, aby neohrozili bezpečnost dětí. Mezitím budovu školy, ležící na jihozápadě Německa asi pět kilometrů od Stuttgartu, obklíčila policejní zásahová jednotka. Několik policistů vyčkávalo i přímo ve školní budově, jejich zásah nakonec ale nebyl třeba.
</TITLE>
<TEXT>
Únosce po asi pěti hodinách propustil dva ze zadržovaných chlapců. Nakonec odevzdal svou zbraň a nechal jít i zbylé rukojmí. Motiv jeho činu nebyl bezprostředně po skončení dramatu znám. Podle dalšího policejního mluvčího Thomase Kellera působil únosce při vyjednávání prostřednictvím mobilního telefonu "klidným dojmem". Vyloučeno není ani to, že na sebe chtěl upoutat pozornost poté, co byl ze školy vyhozen. Včerejší incident následoval šest měsíců poté, co Německo šokovala tragédie na škole v Erfurtu, ležícím na východě země. Tehdy tam zahájil palbu 19letý bývalý student, který zabil 13 učitelů, dva studenty a jednoho zasahujícího policistu. Potom obrátil zbraň proti sobě. Tento případ školního násilí, který byl označen za nejtragičtější v dějinách, přiměl německé zákonodárce, aby zpřísnili pravidla pro legální držení zbraní. Útočník z Erfurtu měl totiž povolení na obě střelné zbraně, které při svém řádění použil. Dolní hranice držitelů zbraní tak byla zvýšena z dosavadních 18 let na 21, přičemž všichni zájemci mladší 25 let musí předložit potvrzení o dobrém fyzickém i psychickém zdravotním stavu. K získání zbrojního pasu je navíc nutné složit přísné zkoušky, což může trvat i celý rok. Přestože hojně rozšířené držení střelných zbraní je s podobnými incidenty spojováno především ve Spojených státech, v Německu je situace obdobná. V zemi je totiž legálně drženo téměř osm milionů střelných zbraní, což znamená, že pušku nebo pistoli má doma každý desátý Němec. Používání dětí jako rukojmích není ničím výjimečným. Koncem května roku 2000 například psychicky narušený Lucemburčan tuniského původu, 39letý Neji Bejaoui, více než 28 hodin zadržoval 25 dětí a tři učitelky mateřské školky ve městě Wasserbillig.
</TEXT>
</DOC>
<DOC>
<DOCID>LN-20021019007</DOCID>
<DOCNO>LN-20021019007</DOCNO>
<DATE>10/19/02</DATE>
<TITLE>
PRAHA - Pražští zastupitelé se rozhodli postupovat razantněji proti zastavárnám. Ty často využívají zloději, kteří zde mohou kradené věci anonymně "udat". To už by se v budoucnu nemělo stávat. Do sněmovny totiž míří návrh novely živnostenského zákona, který ukládá majiteli zastavárny zjistit a ověřit totožnost zákazníka. Tyto údaje pak bude muset uvést do smlouvy. Autorem právní normy je pražský radní Rudolf Blažek (ODS). Zastupitelé už návrh ve čtvrtek odsouhlasili. "Tento jev štve každého a je třeba s ním už konečně něco začít dělat," vysvětlil Blažek, který se na pražském magistrátu dlouhodobě zajímá o bezpečnostní problematiku. Podle informací pražské policie za prvních šest letošních měsíců vzrostl počet vloupání do aut v porovnání se stejným obdobím roku 2001 o téměř 19 procent. Do bytů zhruba o desetinu.
</TITLE>
<TEXT>
Rostoucí zločinnosti se není co divit, když zbavit se kradených předmětů je tak snadné. "Jedním z hlavních důvodů, proč se to zvyšuje, je fakt, že kradené věci můžete zanést kdykoliv do zastavárny, které mají otevřeno celou noc," vysvětlil pražský radní Rudolf Blažek. Návrh novely dostane příští týden na stůl organizační výbor sněmovny a na něm bude, zda doporučí zákon k¨prvnímu čtení. Podle prvních ohlasů by návrh neměl mít v dolní komoře výraznější problémy. "Nemohu mluvit za celý klub, ale osobně bych takový návrh podpořil. Bolest se zastavárnami je letitá," uvedl šéf poslaneckého klubu KDU-ČSL Jaromír Talíř. "Novelu jsem ještě neviděl, ale obecně platí, že je třeba hledat cesty k tomu, aby se situace vyřešila," řekl předseda unionistického klubu Karel Kühnl. Podobný postoj zaujal i poslanec ODS Miroslav Beneš. "Já samozřejmě nemohu mluvit za celý klub, ale myslím, že řešení, které by reálně vedlo k tomu, aby v zastavárnách nemizely kradené věci, je potřeba," sdělil Beneš. Právní norma však zřejmě v dolní komoře dozná změn. Kühnl i Beneš upozorňují na její možná úskalí. "Je například otázka, zda takový postup nenaráží na ochranu osobních dat," míní Kühnl. Novela navrhuje, aby majitel zastavárny požadoval po zákazníkovi průkaz totožnosti, tedy občanský průkaz, u cizinců pas nebo povolení k pobytu.
</TEXT>
<HEADING>
Co na to majitelé zastaváren?
</HEADING>
<TEXT>
Tím by se měla zkomplikovat dnes běžná praxe, že lze velmi obtížně vystopovat člověka, který zboží přinesl. Osobní údaje, které v zastavárně sdělí, jsou většinou falešné. S předloženou občankou by se však podle návrhu neměl provozovatel zastaváren spokojit a měl by údaje v ní ověřit. Na dodržování zákona by měly dohlížet orgány živnostenské kontroly. Pokud by zastavárník pravidla nedodržel, hrozí mu podle návrhu novely pokuta až sto tisíc korun. V případě opakovaného porušení zákona mu může být i zrušeno živnostenské oprávnění. Pro Josefa Martínka, majitele zastavárny v Horních Počernicích, se nic nezmění. "Já už pět let, co podnikám v oboru, chci po zákaznících občanky. Zjednodušuje mi to podstatně život, když pak přijde policie," popisuje praxi Josef Martínek. Podle Martínka takto postupuje většina zastavárníků, které zná. Povinnost předložit občanský průkaz je podle něj namístě, neumí si však představit způsob, jak budou zastavárníci ověřovat pravost dokladů.
</TEXT>
<HEADING>
Co by se změnilo pro zastavárny
</HEADING>
<TEXT>
Každý zákazník zastavárny se musí prokázat průkazem totožnosti - občanským průkazem, cizinci pasem nebo povolením k pobytu. Majiteli zastavárny norma dokonce nařizuje některé údaje si ověřit, u cizinců například místo pobytu. Pokuta za nedodržení zákona by mohla dosáhnout až sta tisíc korun, při "recidivě" může být majiteli zastavárny zrušeno živnostenské oprávnění.
Každý zákazník zastavárny se musí prokázat průkazem totožnosti - občanským průkazem, cizinci pasem nebo povolením k pobytu. Majiteli zastavárny norma dokonce nařizuje některé údaje si ověřit, u cizinců například místo pobytu. Pokuta za nedodržení zákona by mohla dosáhnout až sta tisíc korun, při "recidivě" může být majiteli zastavárny zrušeno živnostenské oprávnění.
</TEXT>
</DOC>
<DOC>
<DOCID>LN-20021019008</DOCID>
<DOCNO>LN-20021019008</DOCNO>
<DATE>10/19/02</DATE>
<TITLE>
PRAHA - Od dnešního rána je opět v provozu stanice metra C Florenc, která byla doposud uzavřena. Dva měsíce po ničivých záplavách se zprovozněním Florence pražské dopravě výrazně odlehčí. Dopravní situace se zlepší jak pro cestující, kteří budou moci trasu C použít ze stanice Háje až do centra, tak pro řidiče. Pro ně se otevře v úseku Pražského povstání - Florenc pruh magistrály vyhrazený dosud jen pro autobusy. Po otevření Florence se změní i trasa náhradního spoje, autobusové linky X-C. Ta již nebude jezdit od holešovického nádraží na stanici Pražského povstání, ale její trasa se zkrátí k Florenci. "Zrušili jsme náhradní linku X-C tam, kde by byla už zbytečná a dublovala se s metrem," řekla LN mluvčí pražského dopravního podniku Michaela Kuchařová. Dopravní podnik, který dnes uvádí stanici Florenc do provozu, připravil cestujícím na pondělí překvapení. Na oslavu obnovení provozu bude v této stanici hrát živá hudba. Podobné akce plánuje i u příležitosti otevření dalších stanic zničených katastrofálními povodněni.
</TITLE>
<TEXT>
Stanice metra C Florenc je třetí z 25 stanic metra, které byly po povodni uzavřeny. Zároveň to bude první otevřená stanice ze šestnácti zatopených či poškozených. Na magistrále bude zrušen jízdní pruh vyhrazený pro autobusy náhradní dopravy, které jezdí místo vlaků metra. Zrušen bude v úseku od třídy 5. května po Hlávkův most. Na mostě zůstane zachován. "V úseku Pražského povstání Florenc bude pruh dosud vyhrazený pro autobusy uvolněn pro individuální dopravu," upřesnila Kuchařová. Autobusy X-C budou nadále zajišťovat provoz mezi Florencí a nádražím Holešovice. Zastávku budou mít v Křižíkově ulici, u východu z autobusového nádraží. Autobusy X-C budou jezdit do doby, než bude stanice metra C Nádraží Holešovice otevřena. Její uvedení do provozu je plánováno na 18. listopadu. Po prodloužení provozu trasy C do stanice Florenc se kromě trasy autobusů X-C mění i trasy dalších autobusů, které přepravovaly cestující místo metra. Linky 102, 144, 152, 175, 187 a 200 pojedou k této zastávce. Linky 133, 135 a 207 se vrátí do svých pravidelných tras. Náhradní linka X-8, vedoucí Karlínem, bude zkrácena na Florenc, linka 24 do zastávky Otakarova. Noční linka 511 se vrátí do své pravidelné trasy, linka 7 bude prodloužena v úseku Kotlářka - Sídliště Řepy, a to ve špičkách pracovních dnů. Ruší se tramvajová zastávka Těšnov. Bez tramvajového provozu zůstávají úseky okolo Trojské, Smetanova nábřeží a v oblasti Sokolovské. Lidé mohou kvůli omezené dopravě metra nadále využívat kyvadlovou vlakovou dopravu Českých drah v hlavním městě.
</TEXT>
<HEADING>
Co se dnes změnilo v pražské MHD
</HEADING>
<TEXT>
* provoz metra je na trase C prodloužen do stanice Florenc * linky č. X-C a 102, 144, 152, 175, 187 a 200 jsou zkráceny ke stanici Florenc * linky č. 133, 135 a 207 se vracejí do svých pravidelných tras * linka č. X-8 je zkrácena na Florenc * linka č. 24 je zkrácena do zastávky Otakarova (nástupní zastávka Náměstí Bratří Synků) * noční linka č. 511 se vrací do své pravidelné trasy * linka č. 7 je prodloužena v úseku Kotlářka - Sídliště Řepy, a to ve špičkách pracovních dnů (od 21. října)
</TEXT>
<HEADING>
JAK JEZDÍ METRO
</HEADING>
<TEXT>
Trasa A provoz je zajišťován v úseku Skalka - Náměstí Míru stanice mimo provoz: Dejvická, Hradčanská, Malostranská, Staroměstská, Můstek, Muzeum
Trasa B - provoz je zajišťován v úseku Zličín - Smíchovské nádraží a kyvadlově v úseku Hloubětín - Černý Most
stanice mimo provoz: Smíchovské nádraží (směr centrum), Anděl, Karlovo náměstí, Národní třída, Můstek, Náměstí Republiky, Florenc - možnost přestupu na metro C, Křižíkova, Invalidovna, Palmovka, Českomoravská, Vysočanská, Kolbenova, Hloubětín (směr centrum)
Trasa C - provoz je zajišťován v úseku Háje - Florenc
stanice mimo provoz: Vltavská, Nádraží Holešovice
</TEXT>
</DOC>
<DOC>
<DOCID>LN-20021019009</DOCID>
<DOCNO>LN-20021019009</DOCNO>
<DATE>10/19/02</DATE>
<TITLE>
Expremiére, inženýre, pane... Při návštěvě Letňan měli lidé potíže, jak oslovovat Miloše Zemana.
</TITLE>
<GEOGRAPHY>PRAHA</GEOGRAPHY>
<TEXT>
Starosta pražských Letňan Josef Dobrý (ČSSD) stojí na zápraží své radnice a chlubí se tím, co za 12 let ve funkci dosáhl: půdní nástavby, privatizace bytů, zahraniční investice v obci, bazén a zimní stadion, které získal od nadnárodního řetězce Tesco za stavbu hypermarketu. Nejvíc pyšný je ale na ceduli, která říká, že jejich úředníci jsou k dosažení kdykoli v týdnu mimo oběda. "Ale stejně se asi nestanu senátorem," řekne smutně. "Lidi mi tu říkají, že mě nebudou volit, protože nevědí, kdo by potom byl na radnici. Tak já jim zase slibuju, že na radnici zůstanu tak jako tak." Od strany a od sponzorů získal Dobrý půl milionu na senátní kampaň, je ale odpůrcem billboardů, volebních gulášů. Mezi kandidáty ČSSD má exkluzivní předvolební trumf: Miloše Zemana. Ten tvrdí, že si jej Dobrý získal právě kvůli letňanským úspěchům. O půl jedenácté vystupuje Zeman z černé tatrovky a doslova září. Z očí mu zmizel onen žlutý zákal - už nekouří, nepije a nečte noviny. Začíná předvolební cesta po Letňanech. První zastávkou je podnik Avia propeller, výrobce vrtulí. "Jezdí sem zákazníci ze zahraničí, takže se tu občas nějaká 'velká huba' objeví, ale tak významného důchodce jsme tu ještě neměli," říká jeden ze šedesáti zaměstnanců firmy. Od vedení pak Zeman dostane chromovaný list vrtule a ptá se, jestli se tím dají stínat hlavy. Cesta pokračuje k výzkumnému leteckému ústavu. Od roku 1926 sbírají jeho zaměstnanci fotky ze státnických návštěv, po TGM a spol. včera "ulovili" Zemana. Ředitel Milan Holl má problém, jak ho oslovovat. "Expremiére, inženýre, pane?" "To jsou čeští inženýři - zlaté ručičky, šroubky, matičky... To je pravda, inženýrem člověk zůstane celý život," parafrázoval Zeman jednu z písní Járy Cimrmana.
PRAHA - Starosta pražských Letňan Josef Dobrý (ČSSD) stojí na zápraží své radnice a chlubí se tím, co za 12 let ve funkci dosáhl: půdní nástavby, privatizace bytů, zahraniční investice v obci, bazén a zimní stadion, které získal od nadnárodního řetězce Tesco za stavbu hypermarketu. Nejvíc pyšný je ale na ceduli, která říká, že jejich úředníci jsou k dosažení kdykoli v týdnu mimo oběda. "Ale stejně se asi nestanu senátorem," řekne smutně. "Lidi mi tu říkají, že mě nebudou volit, protože nevědí, kdo by potom byl na radnici. Tak já jim zase slibuju, že na radnici zůstanu tak jako tak." Od strany a od sponzorů získal Dobrý půl milionu na senátní kampaň, je ale odpůrcem billboardů, volebních gulášů. Mezi kandidáty ČSSD má exkluzivní předvolební trumf: Miloše Zemana. Ten tvrdí, že si jej Dobrý získal právě kvůli letňanským úspěchům. O půl jedenácté vystupuje Zeman z černé tatrovky a doslova září. Z očí mu zmizel onen žlutý zákal - už nekouří, nepije a nečte noviny. Začíná předvolební cesta po Letňanech. První zastávkou je podnik Avia propeller, výrobce vrtulí. "Jezdí sem zákazníci ze zahraničí, takže se tu občas nějaká 'velká huba' objeví, ale tak významného důchodce jsme tu ještě neměli," říká jeden ze šedesáti zaměstnanců firmy. Od vedení pak Zeman dostane chromovaný list vrtule a ptá se, jestli se tím dají stínat hlavy. Cesta pokračuje k výzkumnému leteckému ústavu. Od roku 1926 sbírají jeho zaměstnanci fotky ze státnických návštěv, po TGM a spol. včera "ulovili" Zemana. Ředitel Milan Holl má problém, jak ho oslovovat. "Expremiére, inženýre, pane?" "To jsou čeští inženýři - zlaté ručičky, šroubky, matičky... To je pravda, inženýrem člověk zůstane celý život," parafrázoval Zeman jednu z písní Járy Cimrmana.
</TEXT>
</DOC>
<DOC>
<DOCID>LN-20021019010</DOCID>
<DOCNO>LN-20021019010</DOCNO>
<DATE>10/19/02</DATE>
<TITLE>
Politika ČSSD v minulosti byla razantnější a ve straně stále zůstali její stoupenci. Expremiér Miloš Zeman tak popsal situaci v sociální demokracii.
</TITLE>
<TEXT>
LN: Co říkáte tomu, že jste ve vnitrostranickém referendu ČSSD mezi prezidentskými kandidáty na posledním místě?
Já nekandiduji, mě kandidují jiní. Myslím si, že je třeba dát prostor jiným kandidátům. Pokud by se v první volbě prokázala jejich neprůchodnost, nastala by krizová situace a účastnil bych se druhé volby. Veřejně říkám, že bych se neúčastnil přímé volby prezidenta, protože tam žádná krizová situace nastat nemůže. Uvědomte si, že já nejsem z těch, kteří touží po funkci, protože mě stačily ty funkce, které jsem v životě měl.
LN: Myslíte, že v ČSSD stále existuje Zemanovo křídlo?
V novinách jsem četl mnoho nesmyslů. Například, že mám být předsedou EK po Romanu Prodim. Srdečně jsem se tomu zasmál. Zemanovo křídlo je podobný nesmysl. Ve straně jsou stoupenci razantní politiky, která v minulosti přinesla ČSSD úspěch. A tito stoupenci jsou zřejmě zastánci jednobarevné, byť menšinové vlády. Každá strana má radikálnější a umírněnější křídlo, ale nespojoval bych to s konkrétními lidmi.
LN: Teď, po sto dnech mimo centrum dění, vám politika nechybí?
Nechybí. Dám vám konkrétní důkaz. Již dva a půl měsíce nečtu noviny - dívám se pouze na teletext - a nekouřím cigarety. Díky prvnímu jsem zdráv duševně, díky druhému jsem zdráv fyzicky. Kouřím pouze dýmku - dýmka je můj teletext.
</TEXT>
</DOC>
<DOC>
<DOCID>LN-20021019011</DOCID>
<DOCNO>LN-20021019011</DOCNO>
<DATE>10/19/02</DATE>
<TITLE>
Parlamentní diář Martina Zvěřiny
</TITLE>
<TEXT>
Pokud bych měl parlamentní provoz posuzovat z hlediska zábavnosti, pak nejlepší byla nejspíš čtvrteční rozprava o povodních. Ovšem aby nedošlo k mýlce: obyvatelům oblastí postižených velkou vodou se studium parlamentních protokolů doporučit skutečně nedá. Už jen proto, že se při ní vláda s opozicí trumfovala v nevěcnosti. Přitom nejvěcnějším členem vlády byl její předseda, který nejprve přednesl sněmovně informace o důsledcích povodní a opatření k jejich řešení. Zostra reagoval poslanec ODS Tomáš Dub (mimochodem bývalý starosta Prahy 7), když označil Špidlovu zprávu za "zoufalou samochválu vlády před volbami". Pak jej trumfnul ještě zoufalejším prohlášením, že prý pražský krizový štáb a primátor Němec jako první "vyhodnotili" příchod stoleté vody do metropole. Vypadalo to, jako by pan poslanec Dub chtěl získat proslulost svého jmenovce z nejmenovaného českého románu, který to z profesora češtiny na gymnáziu dotáhl za první světové války až na poručíka. Ať si poslanec Dub jde vyslechnout chválu na magistrát a na primátora Němce i od vyplavených živnostníků v Karlíně. Přeji mu hodně štěstí. O mnoho věcnější nebyl ani Ivan Langer z ODS: ten neřekl nic kromě trefného upozornění na komický obleček vzor "drsňák" (maskáče, kanady, černé tričko se zlatým řetízkem navrch), který si tak oblíbil ministr vnitra. To jeho stranický kolega Tlustý se držel tématu víc, když tvrdil, že první skutečně "státní" peníze dorazily na jih Čech až 11. října, tedy před týdnem. Chatrné vysvětlení ministra pro místní rozvoj Pavla Němce dalo poslanci Tlustému spíš za pravdu. Nicméně předseda poslaneckého klubu ODS vyprovokoval ministra vnitra k návrhu, aby se s takovými argumenty šel vycpat. Gross měl na mysli Tlustého námitky k integrovanému záchrannému systému. Návrh je to pěkný, zvláště když opozičním poslancům pan Gross naznačil, že on je - na rozdíl od nich - pracovitý a má přehled. Jak říká oslíček Ijáček v Medvídkovi Pú: Dojemné, ano, dojemné. To poslanec ČSSD Křeček se za Grossův oblek neohroženě postavil, i když - jak řekl "jen na okraj". Patrně by si jej taky rád vyzkoušel, leč schází mu Grossova odvaha. Zde si dovolím malou odbočku. Jestlipak, milí čtenáři, tušíte, odkud sociálnědemokratický expert na bytovou otázku Křeček čerpá své informace o legislativní situaci v USA? Přece z televizního seriálu Dallas. "Poslancům Benešovi a Langrovi bych chtěl ... sdělit, že pokud sledovali podrobně seriál Dallas, jistě jim neutekla sekvence nebo díl, ve kterém jeden z Ewingů si chce ve svém domě otevřít kavárnu, ale městská rada mu to nedovolí, protože je to v zóně ticha," pronesl ve středu ve sněmovně. Dá se proti takovémuto věcnému poukazu na legislativu Spojených států něco namítat? V povodňové debatě zazněla i akademická otázka, co by asi parlamentním řečem řekli lidé ze zaplavených oblastí. K tomu není třeba velké fantazie, protože taková otázka byla, jak se říká, "na pěst". Vedle důrazného varování obyvatelům Křešic, Kelských Vinic, nebo třeba Benešova nad Černou a dalších zaplavených obcí před návštěvou parlamentu bych chtěl od tohoto záměru odradit také učitelky v čele školních výprav. Nejenže v tomto svatostánku demokracie padají urážky a nahlas jsou pronášeny nesmyslné věty, za které by žáci ve škole dostali nedostatečnou ze základů logiky, a to vše v jazyce, který se češtině jen podobá. Navíc zde permanentně panuje příšerný hluk, který by mohl žáky nepěkně inspirovat. Jako ve všem, i tady existují výjimky. V rámci demokratické výchovy by proto nepochybně stálo za to předložit žákům k rozboru skutečné perly z parlamentních rozprav. Třeba tuhle, jejímž autorem je ministr vnitra: "Já nic nepřipouštím, já to oznamuji. Když jsem tázán, tak to není žádné připouštění."
</TEXT>
</DOC>
<DOC>
<DOCID>LN-20021019012</DOCID>
<DOCNO>LN-20021019012</DOCNO>
<DATE>10/19/02</DATE>
<TITLE>
PRAHA - Mikina s kapucí, otrhané kapsáče, šátek přes obličej a mobil v kapse jsou často jedinou výzbrojí policistů v civilu. Jejich úkolem je splynout s davem demonstrantů a podávat informace z centra dění. Stejně jako jich desítky pochodovaly v protestních průvodech před dvěma lety, i letos se tajní policisté zúčastní pochodů, které zaplní pražské ulice při listopadovém summitu NATO. "Budou tam, je to součást bezpečnostních opatření," potvrdil Lubomír Kvíčala, důstojník policejního prezidia. Jejich počet ale podle policie "není zveřejnitelný". Policisté v civilu jsou rozděleni do dokumentačních a operativních skupin. Členové dokumentačních jednotek jsou rozmístěni kolem míst, kde se konají protestní akce, a na výškových budovách. Odtud skupiny tvořené jedním kameramanem a jeho dvěma "ochránci" pořizují dokumentační záznamy. Prostřednictvím mobilních telefonů se domlouvají se svými kolegy z operativních skupin. Mobily jsou nezbytné. "Mluvení do rukávu nebo do ramene by bylo moc nápadný," říká jeden z policistů.
</TITLE>
<HEADING>
Jsou to provokatéři, tvrdí anarchista
</HEADING>
<TEXT>
Ti, kteří se infiltrují do davu, pak mají za úkol s ním splynout, být nenápadní a pak podávat velení zprávy o pohybu a chování davu, o počtu lidí, jejich vyzbrojení a náladách. Některé z informací putují ke kameramanům, kteří tak mohou snímat vybrané skupiny, či k uniformované policii, která zakročí. Pokud by zatýkali policisté v civilu, prozradili by se. Proto zatýkají jen v nejnutnějších případech. Aby ale policisté s davem dokonale splynuli, musejí mu přizpůsobit i své chování. "Nesmějí si dovolit vyprovokovat potyčku, účastnit se rabování či jinak porušovat zákon, ale občas musejí zvednout i dlažební kostku a hodit ji na relativně neškodné místo," uvedl jeden z policistů, který před dvěma lety zasahoval v Lumírově ulici. Demonstranti tajné policisty označují za provokatéry. "Jsou mezi námi, často něco vyprovokují. Některé známe, ale pokud je to větší akce, je prakticky nemožný je odhalit," tvrdí Jožka Černýrudý z Brna, jak sám sebe nazývá anarchista ze sdružení Solidarita. Jaké ponaučení si odpovědní činitelé vzali z demonstrací proti globalizaci před dvěma lety, ukážou až letošní protestní akce. Tehdy několik set radikálních demonstrantů pochodovalo Prahou a demolovalo, co jim přišlo pod ruku, aniž by se jim někdo postavil do cesty. Kde tedy končily informace od policistů, kteří pochodovali s demonstranty? I telefonní záznamník má totiž omezenou kapacitu.
Ti, kteří se infiltrují do davu, pak mají za úkol s ním splynout, být nenápadní a pak podávat velení zprávy o pohybu a chování davu, o počtu lidí, jejich vyzbrojení a náladách. Některé z informací putují ke kameramanům, kteří tak mohou snímat vybrané skupiny, či k uniformované policii, která zakročí. Pokud by zatýkali policisté v civilu, prozradili by se. Proto zatýkají jen v nejnutnějších případech. Aby ale policisté s davem dokonale splynuli, musejí mu přizpůsobit i své chování. "Nesmějí si dovolit vyprovokovat potyčku, účastnit se rabování či jinak porušovat zákon, ale občas musejí zvednout i dlažební kostku a hodit ji na relativně neškodné místo," uvedl jeden z policistů, který před dvěma lety zasahoval v Lumírově ulici. Demonstranti tajné policisty označují za provokatéry. "Jsou mezi námi, často něco vyprovokují. Některé známe, ale pokud je to větší akce, je prakticky nemožný je odhalit," tvrdí Jožka Černýrudý z Brna, jak sám sebe nazývá anarchista ze sdružení Solidarita. Jaké ponaučení si odpovědní činitelé vzali z demonstrací proti globalizaci před dvěma lety, ukážou až letošní protestní akce. Tehdy několik set radikálních demonstrantů pochodovalo Prahou a demolovalo, co jim přišlo pod ruku, aniž by se jim někdo postavil do cesty. Kde tedy končily informace od policistů, kteří pochodovali s demonstranty? I telefonní záznamník má totiž omezenou kapacitu.
</TEXT>
</DOC>
<DOC>
<DOCID>LN-20021019013</DOCID>
<DOCNO>LN-20021019013</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Na postu "organizátora" nákupu stíhaček pro armádu nastala změna. Nestraníka vystřídal člen KDU-ČSL. Odpovědnost za tendr na nákup 24 nadzvukových letadel totiž počátkem tohoto týdne převzal od prvního náměstka ministra obrany Štefana Füleho další z náměstků, lidovec Pavel Severa. Nestraník Füle, kterého si ministr Jaroslav Tvrdík na ministerstvo obrany přivedl již loni v červnu, totiž na ministerstvu v polovině prosince končí. Po šestitýdenní přípravě na ministerstvu zahraničí v únoru 2003 nastoupí na post českého velvyslance ve Velké Británii. Severa přišel na ministerstvo až po letošních parlamentních volbách, kdy sociální demokracie musela lidovcům přepustit část vlivných úřednických postů. Z nové "stíhačkové" role lidovce Severy se může radovat především britský prodejce stíhaček Gripen společnost BAe Systems. Tato firma totiž před pár dny koupila významný podíl v české společnosti Omnipol, která v minulosti profitovala ze svých tradičně dobrých vztahů s KDU-ČSL. Ekonomický expert lidovců Miroslav Kalousek se nikdy netajil svým přátelstvím s jedním z bossů Omnipolu Richardem Hávou. O tom, zda Česká republika 24 stíhaček Gripen za zhruba 50 miliard korun nakoupí, má Špidlova vláda rozhodnout do konce tohoto roku.
</TEXT>
</DOC>
<DOC>
<DOCID>LN-20021019014</DOCID>
<DOCNO>LN-20021019014</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Sázkaři mohou ode dneška tipovat, kdo nahradí v prezidentské funkci Václava Havla. Podle bookmakerů je největším favoritem ombudsman Otakar Motejl. Následují ho předseda Senátu Petr Pithart, předseda ODS Václav Klaus, exministr spravedlnosti Jaroslav Bureš a bývalý premiér Miloš Zeman. Včera to uvedl mluvčí loterijní společnosti Tipsport Lubomír Ježek. Stokoruna vložená na Motejla se může zúročit částkou 150 korun, na Pitharta 200 korun a sázkou na Klause nebo Bureše se lze za stejných podmínek obohatit o 400 korun. Tipování Zemanova zvolení pak vynese ještě o stokorunu více. Dalším kandidátům bookmakeři příliš šancí nepřisuzují. Sázka na senátorku za ODA Jaroslavu Moserovou v případě jejího úspěchu zaručí výherci padesátinásobek vložené částky, tipování komunistického kandidáta Miroslava Kříženeckého devětadevadesátinásobek.
</TEXT>
</DOC>
<DOC>
<DOCID>LN-20021019015</DOCID>
<DOCNO>LN-20021019015</DOCNO>
<DATE>10/19/02</DATE>
<GEOGRAPHY>PRAH</GEOGRAPHY>
<TEXT>
Hana Marvanová včera zaznamenala další parlamentní neúspěch. Kandidovala na funkci místopředsedkyně mediální komise sněmovny, ale v tajných volbách získala jen tři z 15 hlasů. Znamená to, že pro ni opět nehlasovali ani všichni poslanci vládních stran. Místopředsedy komise se stali Petr Pleva z ODS a Ladislav Skopal z ČSSD. Komunistka Ivana Levá včera stejně jako bývalá předsedkyně US-DEU neuspěla. Komise se další místopředsedy pokusí zvolit příště.
</TEXT>
</DOC>
<DOC>
<DOCID>LN-20021019016</DOCID>
<DOCNO>LN-20021019016</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Šéf odboru vnitřní správy ministerstva pro místní rozvoj Bohumil Plchot včera v souvislosti s dodávkami luxusního nábytku do kanceláří a služebních bytů ministerstva rezignoval. O dodávkách jednal bez stanoviska ředitele úřadu ministerstva i dalších odborů. Uvedl to mluvčí ministerstva Petr Dimun. O dodávkách nábytku za miliony korun do kanceláří a služebních bytů ministerstva informovala MF Dnes. Na základě těchto informací náměstek Ivo Hartmann vyzval Plchota, aby k případu předložil veškerou dokumentaci.
</TEXT>
</DOC>
<DOC>
<DOCID>LN-20021019017</DOCID>
<DOCNO>LN-20021019017</DOCNO>
<DATE>10/19/02</DATE>
<GEOGRAPHY>BIRMINGHAM</GEOGRAPHY>
<TEXT>
Kapitán ČSA Václav Pojer byl včera v anglickém Birminghamu odvolacím soudem propuštěn na svobodu s podmínečným trestem. Pilot byl ve středu uvězněn na měsíc za to, že nesl na palubu svého letadla nabitou pistoli. Zbraň pronesl už v Praze, kde se to nezjistilo. Soud se rozhodl odsuzující rozsudek změnit. Uložil mu na dva roky podmínečný trest šestiměsíčního vězení za držení zbraně. K tomu připojil tisíc liber (necelých 50 tisíc Kč) peněžitého trestu za držení střeliva.
</TEXT>
</DOC>
<DOC>
<DOCID>LN-20021019018</DOCID>
<DOCNO>LN-20021019018</DOCNO>
<DATE>10/19/02</DATE>
<TITLE>
V roce 2005 skončí v České republice éra obchodníků z Asie
</TITLE>
<TEXT>
Až osmdesát procent vietnamských obchodníků zbankrotuje. Podle předsedy jejich asociace Nguyena Duonga je jedním z důvodů rychle klesající zisk.
PRAHA - Občané v ČR zřejmě přijdou o možnost koupě sice neznačkového a mnohdy pašovaného, bezkonkurenčně však nejlevnějšího zboží. S největší pravděpodobností totiž v brzké době skončí velmi oblíbené vietnamské tržnice. Co je hlavní příčinou toho, že dosud neotřesitelná pozice vietnamských stánkařů začala slábnout? Podle předsedy Asociace vietnamských podnikatelů Nguyena Duonga je to především proto, že stánkaři přestávají vydělávat. "Rostou jim náklady, zatímco zisk mají stále menší," řekl LN Duong. "Například tržby vietnamských stánkařů ve srovnání s minulým rokem klesly asi o dvacet až třicet procent," uvedl šéf asociace, která sdružuje okolo 200 členů. Podle údajů ministerstva průmyslu a obchodu je v Česku přes 19 tisíc vietnamských obchodníků. Jde však o oficiální čísla, skutečný počet je daleko vyšší. Kolik stánků doopravdy skončí, se prý zatím dá jen těžko odhadovat. "V průběhu následujících tří let by mohlo zmizet až osmdesát procent tržnic," uvažuje Nguyen Duong. Vietnamské stánkaře kromě nižšího zisku vytlačuje také neustále se rozšiřující síť super a hypermarketů, kde mohou lidé nakupovat za téměř srovnatelné ceny, ale daleko pohodlněji. "V hypermarketech se prodává kulturnějším způsobem a dnes již levněji. Lidi to více táhne," pokračuje Duong. Dalším důvodem je legislativa. Vietnamští obchodníci se jen těžko mohou přizpůsobit delším záručním lhůtám. "Mnohé obchodní řetězce už nyní na rozdíl od stánkařů nabízejí dvou, či tříleté záruční lhůty," říká Duong.
</TEXT>
<HEADING>
Očekává se další růst
</HEADING>
<TEXT>
Přísnější jsou také kontroly prodejců na tržištích. "Určitě to souvisí i s postupem českých úřadů," potvrzuje Nguyen Duong. S očekávaným vstupem ČR do Evropské unie se navíc zpřísňuje řada norem. "Se členstvím země v EU vzrostou i ceny, a tedy i náklady pro většinu stánkářů. Mnozí obchodníci na hranicích už nebudou moci nabízet své zboží, které je nyní právě díky nízkým cenám tak atraktivní pro německé zákazníky," uvádí další důvody krachu tržišť šéf asociace. Vietnamští trhovci podle Duonga nyní začínají uvažovat, co budou dělat dál. "Buď přejdou k jinému druhu podnikání, například do kamenných obchodů, nebo se vrátí domů," uvedl. Kolik jich skutečně odjede zpět do Vietnamu, záleží na tom, zda by tam mohli dále podnikat. "Ve Vietnamu jsou ale podmínky pro podnikání velmi špatné," upozorňuje Duong. V celé zemi totiž podnikání v podstatě neexistuje.
</TEXT>
<HEADING>
Letošní problematické případy spojené s vietnamskými obchodníky
</HEADING>
<GEOGRAPHY>Leden</GEOGRAPHY>
<TEXT>
Čtyřiatřicetiletý vietnamský obchodník žijící na Chebsku se pokusil podplatit sokolovské policisty. Za úplatu se snažil získat informace o plánu kontrol na tržišti v pohraniční obci Hraničná na Sokolovsku. Policistům slíbil 20 až 30 tisíc korun měsíčně.
Duben - Přibližně 3700 kartonů neokolkovaných cigaret objevili celníci v bývalé tržnici v Hranicích u Aše, která Vietnamcům sloužila jako překladiště. Čtyři obchodníci byli zadrženi ve chvíli, kdy cigarety nakládali do aut.
Červen - V tržnici Lipový dvůr na kraji Aše vietnamští obchodníci prodávali mezi ostatními pirátskými CD nahrávky německých neonacistických kapel. Že kompaktní disky obsahují rasistické nahrávky, obchodník přitom věděl. Za tři CD si účtoval 400 Kč. "Prostě rasistická přirážka," zdůvodnil cenu.
Červenec - Policie zadržela na tržišti Top Market v Chebu padělané zboží v hodnotě 100 milionů korun. Spolu s inspektory České obchodní inspekce (ČOI) nalezla asi 70 tisíc kompaktů za 45 milionů korun a textil s pašovanými cigaretami za dalších 55 milionů korun. Při zátahu byl zadržen jeden Vietnamec. Ostatní utekli ještě před příchodem kontroly.
Srpen - Dosud neznámý pachatel polil hořlavinou a zapálil dřevěné stánky frýdecko-místecké tržnice. Důvodem byla rivalita a vyřizování účtů mezi vietnamskými obchodníky.
Praha, říjen 2002
</TEXT>
</DOC>
<DOC>
<DOCID>LN-20021019019</DOCID>
<DOCNO>LN-20021019019</DOCNO>
<DATE>10/19/02</DATE>
<TITLE>
PRAHA - Vietnamským tržnicím ubývá zákazníků. Na druhé straně stoupá počet těch, kteří si oblečení koupí ve velkoplošných samoobslužných prodejnách nebo v hypermarketech. Podle studie Shopping Monitor, kterou každoročně vypracovává společnost INCOMA Research, uvedlo před třemi lety jako první místo pro nákup oblečení stánkový prodej 22 % dotázaných. O rok později počet klesl o 5 % a loni preferovalo tento způsob nákupu "jen" 15 % Čechů. Na druhé místo nákupu postavilo tržnice 16 % dotázaných: stále jim tak zůstává třetina trhu. "Vietnamským tržnicím část trhu zřejmě zůstane i v budoucnosti," tvrdí Tomáš Drtina z INCOMA. "Lidé, pro které je cena určující faktor, tam své najdou," dodal. Nárůst počtu zákazníků zaznamenaly především velkoplošné samoobslužné prodejny a hypermarkety. Loni v hypermarketech nakupovalo oblečení už 23 procent Čechů. Nákup oblečení na tržištích nepovažuje za ideální ani Sdružení obrany spotřebitelů (SOS). "Považujeme tržnice za způsob prodeje, který do vyspělé Evropy patří - ale pro ty produkty, s nimiž byly celá léta spojeny. Hlavně tedy pro čerstvou zeleninu a ovoce," uvedla mluvčí SOS Ivana Picková. "Tady je ovšem realita jiná jde o špatnou kvalitu zboží, o prodej padělků a hlavně o neexistenci jakékoli možnosti vadné zboží reklamovat. Spotřebitel se tak ocitá v nerovnoprávném postavení. Dá se nalákat nízkou cenou, ale dostává i nízkou kvalitu," shrnula.
</TITLE>
<TEXT>
V jakém typu prodejny nakupujete nejvíce oblečení pro denní nošení?
specializovaná prodejna 31 % hypermarket 23 % stánek, tržnice 17 % širokosortimentní obchodní dům 14 % second-hand, bazar 5 % supermarket 3 % zásilkový obchod 2 % jiný typ obchodu 2 % nevědí 3 %
pramen: Incoma Research
</TEXT>
</DOC>
<DOC>
<DOCID>LN-20021019020</DOCID>
<DOCNO>LN-20021019020</DOCNO>
<DATE>10/19/02</DATE>
<TITLE>
PRAHA - "Obchody? Špatně, v posledních měsících jdou špatně," potřásá hlavou postarší vietnamský obchodník. Tržnici u pražského Vítězného náměstí, kterou tvoří přibližně třicet stánků, bloudí asi dvacítka návštěvníků, především důchodců a žen s malými dětmi. Vystavené zboží však většinou jen prohlížejí. Trička za padesátikorunu, kalhoty za dvě stě padesát, "kožené" boty za šest stovek... K nákupu se však nechává zlákat jen málo lidí. Vietnamští stánkaři, kteří tvoří mezi prodávajícími většinu, se zabavují pročítáním časopisů nebo hraním karet. "Já prodávám devět let. To lidi kupovali oblečení, rádia, boty, hračky, všechno. Teď skoro nic," stěžuje si jednoduchou češtinou Vietnamec, který se představuje jako Phin. Za úbytkem lidí, kteří chodí nakupovat na tržnice, stojí zřejmě vzrůstající počet hypermarketů. "Lidi chodí do velkých obchodů, ne sem," říká Phin.
</TITLE>
<HEADING>
Spor o kvalitu
</HEADING>
<TEXT>
Jeho slova potvrzuje i jedna z nakupujících, padesátiletá Vlasta Barešová. "Když o víkendu jedeme s manželem nakoupit do hypermarketu, je tam zboží skoro levnější než tady. A ještě je výhoda, že se tam dá udělat velký nákup najednou, to na tržnici zas takový výběr není, tady můžu nakoupit tak leda oblečení na zahradu," tvrdí. Živnosti vietnamských stánkařů neprospívá ani malá možnost vracet vadné zboží, byť na stáncích prodávající často uvádějí u svého zboží různě dlouhé záruční doby. Někteří nakupující si však s tímto problémem velkou starost nedělají. "Když už člověk koupí něco od Vietnamců, tak už tak trochu počítá s tím, že ta kvalita nebude nejlepší," svěřuje se dvaatřicetiletá Marta Třepoňová, když se probírá nabídkou zimních bund. Reklamace vadného zboží podle ní sice je složitější než v běžných obchodech, ale rozhodně není nemožná. "Loni se mi stalo, že jsem klukovi koupila v tržnici boty na tělocvik a po týdnu se jedné z nich utrhla skoro celá podrážka. Šla jsem ke stánku, kde jsem ji koupila, a Vietnamec mi boty normálně vyměnil. Bylo kolem toho trochu dohadování, ale to k tomu asi patří," usmívá se.
</TEXT>
<HEADING>
Stěhování do "kamenných" obchodů
</HEADING>
<TEXT>
Snižující se počet zákazníků už někteří z prodejců vyřešili tím, že se z tržnic přesunuli do "kamenných" obchodů, které mají lepší reputaci. Ne každý z Vietnamců však tuto možnost může využít. "Obchody jsou drahé. Moc peněz za nájem, to ne," vrtí hlavou Phin. Další možností, jak zůstat obchodníkem, je pro Vietnamce změna sortimentu. "Soused prodával oblečení, teď prodává jídlo. Má lepší obchody než s oblečením," vysvětluje Phin.
Snižující se počet zákazníků už někteří z prodejců vyřešili tím, že se z tržnic přesunuli do "kamenných" obchodů, které mají lepší reputaci. Ne každý z Vietnamců však tuto možnost může využít. "Obchody jsou drahé. Moc peněz za nájem, to ne," vrtí hlavou Phin. Další možností, jak zůstat obchodníkem, je pro Vietnamce změna sortimentu. "Soused prodával oblečení, teď prodává jídlo. Má lepší obchody než s oblečením," vysvětluje Phin.
</TEXT>
</DOC>
<DOC>
<DOCID>LN-20021019021</DOCID>
<DOCNO>LN-20021019021</DOCNO>
<DATE>10/19/02</DATE>
<TITLE>
Izolovaná od české společnosti. Tak podle odborníků žije v České republice početná vietnamská komunita.
</TITLE>
<GEOGRAPHY>PRAHA</GEOGRAPHY>
<TEXT>
"Vietnamské děti na českém gymnáziu? Nesouhlasíme!" reagovali občané Chebu letos v květnu. Problém byl v tom, že z dětí, které prošly přijímacími zkouškami do primy chebského gymnázia, byla plná třetina dětí vietnamských. Vedení školy muselo čelit výtkám rodičů českých dětí, které u zkoušek neuspěly. Testy se dělaly anonymně a vietnamské děti podle chebských pedagogů zkrátka projevily lepší předpoklady pro studium. Nátlaku českých rodičů vedení školy neustoupilo. "Vedení gymnázia odmítá, že by přednost v přístupu ke vzdělání měly mít děti českých rodičů," prohlašoval zástupce ředitele chebského gymnázia Jan Žídek. Chebský případ není jediný, kdy se Češi ostře vymezují proti vietnamské komunitě. Další jmenoval například před časem Stanislav Brouček z Etnologického ústavu: "Pokud se Vietnamci snaží se společností ztotožnit a jdou například fandit českému hokeji, vnímají Češi jejich přítomnost negativně." Na druhé straně si stovky českých rodin přivydělávají výchovou vietnamských dětí, na které jejich zaměstnaní rodiče nemají čas. Podle Broučka ale sami Vietnamci nemají pocit, že by je Češi vnímali obzvlášť negativně. "Stále trvá to, že Česká republika se vůči Vietnamcům z jejich hlediska chová dost vstřícně," tvrdil.
</TEXT>
<HEADING>
Po roce 1989 nastal boom vietnamských obchodníků
</HEADING>
<TEXT>
Do bývalého Československa začali první Vietnamci přijíždět v šedesátých letech dvacátého století jako studenti a pracovní síla. Po roce 1989 začali s českými občany zakládat obchodní společnosti. Tímto způsobem získávali pracovní povolení i povolení k pobytu. Po celá 90. léta jejich příliv pokračoval, když přicházeli samostatně podnikat nebo pracovat u svých příbuzných. Oficiálně v Česku žije asi 24 tisíc Vietnamců. Jejich skutečný počet bude ale zřejmě až třikrát vyšší. Podle posledního odhadu Vietnamskočeské společnosti žije v České republice asi sedmdesát tisíc Vietnamců.
</TEXT>
<HEADING>
Vlastní časopisy, televize ze satelitu
</HEADING>
<TEXT>
Podle odborníků není vietnamská komunita v České republice příliš organizovaná, což přičítají vietnamské mentalitě. Přesto u nás vychází pět vietnamských časopisů a přes satelit je možné sledovat vietnamskou televizi. V uplynulých letech se vietnamští prodejci stále častěji setkávají s rasovými útoky nebo pohrdáním bílé většiny. Násilnostmi nebo alespoň slovními urážkami vůči nim často nešetří především skinheadi a s nimi sympatizující radikální fotbaloví fanoušci.
Vietnamci v Česku
POČET:
oficiálně 24 000 neoficiálně až 70 000
OKRESY S NEJVĚTŠÍM POČTEM VIETNAMCŮ:
Cheb 1919
Karlovy Vary 1068
Děčín 1011
Ostrava-město 894
OKRESY S NEJMENŠÍM POČTEM VIETNAMCŮ:
Jeseník 20
Rokycany 21
</TEXT>
<HEADING>
Vyškov 28
</HEADING>
<TEXT>
* V českých věznicích je nyní...117 Vietnamců * V loňském roce požádalo v Česku o azyl... 125 Vietnamců * Vietnamci tvoří ... 16,9% všech cizinců v Česku * V Praze žije trvale... 2600 Vietnamců
Pramen: Český statistický úřad
</TEXT>
</DOC>
<DOC>
<DOCID>LN-20021019022</DOCID>
<DOCNO>LN-20021019022</DOCNO>
<DATE>10/19/02</DATE>
<TEXT>
Prezident Václav Havel včera v Národním muzeu zahájil Forum 2000. Šestý ročník konference se bude oproti minulým letům konat v Obecním domě, a ne na Pražském hradě. Havel nechce, aby byla spojována s Hradem a jeho prezidentstvím. Tématem letošního ročníku je globální ekonomika.
</TEXT>
</DOC>
<DOC>
<DOCID>LN-20021019023</DOCID>
<DOCNO>LN-20021019023</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Zamýšlená rozsáhlá rekonstrukce malostranského parku Kampa se nemusí uskutečnit a možná jej čekají jen menší úpravy. Připustil to starosta Prahy 1 Jan Bürgermeister. Projekt je podle něj třeba ještě důkladně projednat, ale jednoznačně prvořadé je vybudování protipovodňových zábran. "Možná, že se nakonec jen opraví obrubníčky a někde dá nový plot," prohlásil. Detailní projekt rekonstrukce Kampy je už několik dní vystaven před vstupem do parku. Na místě je také schránka, do které mohou lidé vhazovat připomínky, případně i příspěvky na obnovu parku. Projekt poměrně zásadních a nákladných úprav parku, který byl zveřejněn už na jaře, má mnoho odpůrců. Jeden z nejoblíbenějších pražských parků v srpnu zaplavila voda. Ničivé následky velké vody jsou dodnes patrné a park stále neslouží svému účelu.
</TEXT>
</DOC>
<DOC>
<DOCID>LN-20021019024</DOCID>
<DOCNO>LN-20021019024</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Pracoviště s kamerovým dohlížecím systémem, po rekonstrukci nejmodernější v metropoli, včera otevřelo policejní ředitelství v Praze 6. Policisté i zástupci radnice si od něj slibují, že zvýší počet objasněných deliktů, sníží pouliční kriminalitu a přispěje k bezpečí občanů. Pražský radní Rudolf Blažek uvedl, že otevření pracoviště nemá přímou souvislost s blížícím se summitem NATO. "Ale pochopitelně dvacet kamer v Praze 6, zvlášť když přes Evropskou ulici budou přijíždět významné státní návštěvy z letiště, bude mít pro policii velký význam," dodal. Kvůli summitu bylo v Praze 4 poblíž Kongresového centra zřízeno šest kamerových stanovišť. Městský kamerový systém má nyní celkem 135 dohlížecích kamer, do konce roku jich má být 160. Obsluha nového systému v Praze 6, napojená na linku 158, nepřetržitě sleduje na čtyřech velkých a deseti malých barevných monitorech dění v dohledu 14 kamer. Ty mohou posloužit i k dokumentaci případných dopravních nehod. "Rekonstrukce operačního střediska stála 3,5 milionu korun, magistrát a městská část se o ně podělily zhruba půl na půl," řekl starosta Prahy 6 Pavel Bém.
</TEXT>
</DOC>
<DOC>
<DOCID>LN-20021019025</DOCID>
<DOCNO>LN-20021019025</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Mezi Palackého a Karlovým náměstím v Praze 2 nejezdily včera dopoledne téměř dvě hodiny tramvaje. Na trati vykolejila linka X-B. Důvodem nehody, při níž nebyl nikdo zraněn, byla závada výhybky. Mluvčí dopravního podniku Michaela Kuchařová sdělila, že na místo přijel jeřáb, který vůz vrátil na trať. Ve čtvrtek se v hlavním městě stalo sedm dopravních nehod tramvají, při nichž bylo zraněno celkem 13 lidí. Nehoda na křižovatce Legerovy ulice a náměstí I. P. Pavlova si vyžádala 12 zraněných, u stanice metra Anděl v Praze 5 byla zraněna jedna žena. Další nehody se ve čtvrtek staly na Olšanském náměstí v Praze 3 a na křižovatce Spálené ulice a Národní třídy v Praze 1. U těchto a dalších tří nehod nebyl zraněn nikdo. Mluvčí Kuchařová tvrdí, že přes dopravní komplikace způsobené povodní se současný počet nehod prostředků městské hromadné dopravy prakticky neliší od obvyklého stavu. Podle statistik se prý loni v srpnu a v září stalo 236 nehod tramvají, z nichž 46 zavinili řidiči linek. Ve stejném letošním období to bylo 250 nehod, z nich řidiči tramvají zapříčinili 37 havárií.
</TEXT>
</DOC>
<DOC>
<DOCID>LN-20021019026</DOCID>
<DOCNO>LN-20021019026</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Lidé mohou na Karlově mostě fotografovat i natáčet ze stativu a první městská část od nich nebude požadovat žádný poplatek. Pokud se někdo rozhodl prosazovat opak, neměl k tomu důvod ani oprávnění. Včera to uvedl starosta Prahy 1 Jan Bürgermeister. Asi 20 fotografů tento týden na mostě protestovalo proti údajnému požadavku Prahy 1, aby za focení na mostě platili profesionální fotografové, tedy ti, kteří snímky pořizují s pomocí stativu. Členové bezpečnostní agentury podle nich vyzývali každého, kdo si chce pořídit fotografii ze stativu, že musí zaplatit povolení za 250 tisíc korun, nebo odejít. "Tady vletěl úřední šiml na Karlův most. To je příšerné stanovisko, které zřejmě vymáhal zaměstnanec bezpečnostní agentury, která tam pomáhá Sdružení výtvarníků Karlova mostu udržovat pořádek. Nic takového nevyžadujeme a nechceme," prohlásil starosta. Radnice ale bude vždy vyžadovat poplatek od štábů, které na Karlově mostě chtějí natáčet filmy či reklamní spoty. Za natáčecí den musejí filmaři na mostě zaplatit 250 tisíc korun.
</TEXT>
</DOC>
<DOC>
<DOCID>LN-20021019027</DOCID>
<DOCNO>LN-20021019027</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Zhruba tři tisíce zaměstnanců České televize se zřejmě nemusí obávat toho, že by je brzy čekalo plošné a rozsáhlé propouštění. Ředitel ČT Jiří Balvín včera řekl, že s tím nepočítá. Televizi chce ale restrukturalizovat a přitom zváží, kde počet lidí snížit, kde někoho přijmout a které oddělení je třeba zrušit. Místopředseda Rady ČT Bohumil Fanta včera při jednání mediální komise sněmovny slíbil, že pokud bude chtít Balvín propouštět, rada ho podrží, i kdyby chtěly televizní odbory stávkovat. Ředitel televize uvedl, že odpor a stížnosti odborářů vedly k tomu, že několik řidičů propouštěl o čtyři měsíce déle, než chtěl. Na to, zda by se za Balvína proti odborům postavili, se radních zeptal například poslanec Ivan Langer (ODS). Po Fantově odpovědi v nadsázce poznamenal, že teď je Balvínovou povinností propouštět. Poslanci ODS dlouhodobě kritizují hospodaření ČT. Petr Pleva (ODS) včera řekl, že je to moloch, který má stále příliš zaměstnanců. Balvín uvedl, že plošné propouštění je to nejsnadnější, a dodal, že ho zažil za bývalého ředitele Iva Mathého. "Říct teď, jestli by mělo jít pryč 50 lidí, 80 lidí, 100 lidí, by bylo ode mě velmi, velmi nezodpovědné," prohlásil Balvín. Vyplyne to podle něj až z projektu, který Česká televize připravuje společně s firmou KPMG. Ředitele Jiřího Balvína při jednání komise nepřímo kritizoval radní Petr Kučera. Řekl, že přes opakované žádosti rady se zatím žádná restrukturalizace nekoná, což ředitel ČT odmítl.
</TEXT>
</DOC>
<DOC>
<DOCID>LN-20021019028</DOCID>
<DOCNO>LN-20021019028</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Kvůli ztrátě pistole, která byla včera ohlášena ve vojenském útvaru v Litoměřicích, odvolal ministr obrany Jaroslav Tvrdík velitele útvaru. Sdělil to mluvčí ministerstva obrany Milan Řepka s tím, že ztrátu pistole vzor 52 vyšetřuje vojenská policie. Dodal, že ministr věnuje zabezpečení zbraní a munice mimořádnou pozornost a považuje to za plnění bojového úkolu v míru. "Krádež nebo ztrátu zbraně vnímá jako osobní, nikoli systémové selhání, a proto se rozhodl vyvodit konkrétní odpovědnost a s okamžitou platností odvolal velitele útvaru," řekl Řepka. S vědomím, že technická ostraha vojenských objektů není ideální, nařídil Tvrdík po loňských útocích na USA zpřísnit hlídkování. Přesto se v poslední době z vojenských skladišť ztratilo množství munice. Naposledy zmizely dvě bedny se 40 ručními granáty z armádního skladu ve výcvikovém prostoru Boletice. V případu munice odcizené z vojenského útvaru v Rožmitále pod Třemšínem policie stíhá 11 lidí kvůli krádeži nábojů do pěchotních zbraní a 135 granátů z muničního skladu.
</TEXT>
</DOC>
<DOC>
<DOCID>LN-20021019029</DOCID>
<DOCNO>LN-20021019029</DOCNO>
<DATE>10/19/02</DATE>
<TEXT>
Večer 10. září se u chorvatského ostrova Šolta ztratil při nočním potápění jeden z osmi českých potápěčů Miroslav Kukliš. Byl nalezen policií v podmořské jeskyni s bodnou ranou v těle. Na palubě navíc policie objevila stopy červenohnědé tekutiny, prý asi krve. Zbylých sedm potápěčů proto policie zatkla a po několika dnech dva z nich - Daniela Frolce a Ivo Kožnara - obvinila z vraždy a vzala do vazby. Ostatní mohli odcestovat do Česka. Po pěti nedělích vyšetřování vyšlo najevo, že záhadná tekutina nebyla krev, ale barva, a i další stopy ukázaly, že Kukliš spáchal sebevraždu ve chvíli, kdy mu docházel vzduch a on nemohl najít cestu k hladině. Oba obvinění byli 16. října odpoledne propuštěni a dva dny nato odcestovali domů.
</TEXT>
</DOC>
<DOC>
<DOCID>LN-20021019030</DOCID>
<DOCNO>LN-20021019030</DOCNO>
<DATE>10/19/02</DATE>
<TITLE>
Daniel Frolec a Ivo Kožnar, kteří se včera vrátili domů, zvažují žalobu na chorvatskou policii
</TITLE>
<TEXT>
Pět týdnů byli dva čeští potápěči ve vězení v Chorvatsku. Tamní policie je totiž podezřívala z vraždy jejich kolegy.
PRAHA - Žalobu na policejní orgány v Chorvatsku a tamní noviny zvažují dva čeští potápěči Daniel Frolec a Ivo Kožnar, kteří se včera po pětitýdenním pobytu v chorvatské věznici vrátili do Česka. Tamní policií byli totiž obviněni z vraždy jejich kolegy Miroslava Kukliše. Ten však, jak z dosavadního šetření vyplývá, spáchal pod hladinou Jadranu sebevraždu, když nemohl najít cestu z podmořské jeskyně a docházel mu vzduch. "Budeme s právníky konzultovat, zda zažalujeme chorvatskou stranu a nějaké chorvatské noviny, které o tom informovaly velmi tendenčně," řekl Frolec poté, co na ruzyňském letišti v Praze vystoupil z letadla. "Velice nekorektní a zaujaté bylo chování kriminální policie. Naopak chování policistů ve vězení bylo korektní," dodal. Jeho kolega Kožnar naznačil, že chorvatští policisté vyšetřující případ se možná i mstili, a proto na ně uvalili vazbu. "Náš pocit je, že to byla kombinace hlouposti a zaujatosti. Ve chvíli, kdy zahynul jejich kolega, jsme pochopili, že máme vážný problém. Případ pak vyšetřovali lidé, kteří byli jeho kamarády," upřesnil. Když totiž 10. září nahlásila česká potápěčská osádka jachty kotvící nedaleko chorvatského ostrova Šolta, že postrádají Kukliše, přijeli na místo tamní policejní potápěči a jeden z nich zabloudil ve složitě větvené podmořské jeskyni, kde se udusil. Kukliš, kterému se totéž stalo několik hodin předtím, však své utrpení v temném labyrintu ukončil potápěčským nožem. Chorvatská policie byla původně přesvědčena, že byl zavražděn Kožnarem a Frolcem, kteří ho do jeskyně ukryli." Naše obvinění bylo absurdní," dodal Kožnar s tím, že "administrativně by se případ měl uzavřít během několika dnů." Na letišti včera na oba mladé muže čekali jejich příbuzní, přátelé a kolegové potápěči. Když se krátce po poledni objevili ve východu letištního terminálu, následovala objetí a slzy v očích. "Všem moc děkujeme, že nám věřili," hlásili oba svorně. Do chorvatské vazební věznice je totiž po celých pět týdnů jezdili podpořit jejich příbuzní. "Mohli jsme tam zajít jednou týdně na patnáctiminutovou návštěvu. Také jsem mohla do vězení posílat dopisy, ale musela jsem je nejdřív dát přeložit do chorvatštiny," řekla LN Frolcova přítelkyně.
</TEXT>
<HEADING>
Sporný detektor lži
</HEADING>
<TEXT>
Právě fakt, že jeden z trojice potápěčů je ženatý a druhý má přítelkyni, byl vážnou ranou pro policejní verzi o vraždě. Jejím motivem totiž mělo být údajné vyřešení partnerských vztahů mezi homosexuály. Ani verze o krvi na palubě policii nevyšla šlo o barvu. "Říkali jsme jim to hned, nechápu, proč trvalo pět neděl, než si to ověřili," postěžoval si včera další z členů výpravy Tomáš Sládek, který na kamarády na letišti čekal. Upozornil, že také údaje v osobním minipočítači, který zaznamenává čas a polohu potápěče a který měl Kukliš na ruce, ukazovaly na to, že v posledních minutách života zoufale hledal únik z labyrintu. Oba obvinění nakonec skončili za mřížemi jen na základě vyšetření na detektoru lži, podle nějž neodpovídali pravdivě. Spolehlivost detektoru lži je však odborníky obecně považována za natolik spornou, že výsledky takovýchto vyšetření mohou sloužit nanejvýš jako nepřímý důkaz.
Právě fakt, že jeden z trojice potápěčů je ženatý a druhý má přítelkyni, byl vážnou ranou pro policejní verzi o vraždě. Jejím motivem totiž mělo být údajné vyřešení partnerských vztahů mezi homosexuály. Ani verze o krvi na palubě policii nevyšla šlo o barvu. "Říkali jsme jim to hned, nechápu, proč trvalo pět neděl, než si to ověřili," postěžoval si včera další z členů výpravy Tomáš Sládek, který na kamarády na letišti čekal. Upozornil, že také údaje v osobním minipočítači, který zaznamenává čas a polohu potápěče a který měl Kukliš na ruce, ukazovaly na to, že v posledních minutách života zoufale hledal únik z labyrintu. Oba obvinění nakonec skončili za mřížemi jen na základě vyšetření na detektoru lži, podle nějž neodpovídali pravdivě. Spolehlivost detektoru lži je však odborníky obecně považována za natolik spornou, že výsledky takovýchto vyšetření mohou sloužit nanejvýš jako nepřímý důkaz.
</TEXT>
</DOC>
<DOC>
<DOCID>LN-20021019031</DOCID>
<DOCNO>LN-20021019031</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Platnost dvou typů řidičských průkazů vydaných do 30. června 1964 skončí závěrem letošního roku. Jde o průkazy ve formě knížky. První typ má rozměry 106x80 milimetrů. Řidiči ho dostávali v letech 1953 až 1956. Druhý typ, vydávaný od roku 1956 do roku 1964, má na poslední straně kapsu pro vložení kuponu. Rozměry průkazu jsou 102x80 milimetrů. Podle ministerstva dopravy vymění tyto řidičské průkazy zdarma příslušný okresní úřad či magistrát. Žadatel musí předložit platný doklad totožnosti, jednu fotografii a původní nepoškozený průkaz. Ostatní řidičské průkazy, vydané od 1. července 1964 do 31. prosince 2000, platí do konce roku 2005. Řidičské průkazy vydané po 1. lednu 2001 platí neomezeně.
</TEXT>
</DOC>
<DOC>
<DOCID>LN-20021019032</DOCID>
<DOCNO>LN-20021019032</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Spisovatel Ivan Klíma se stal v pořadí druhým laureátem mezinárodní literární Ceny Franze Kafky. Rozhodla o tom porota složená ze zahraničních znalců literatury a zástupce českého PEN klubu. Cenu spisovateli předá pražský primátor Igor Němec na slavnostním setkání 29. října v Brožíkově síni Staroměstské radnice. Laureát obdrží přibližně 400 000 korun a sošku, která je replikou budoucího Kafkova pomníku. Jedenasedmdesátiletý Klíma je autorem mnoha povídek, románů, novel, publicistických statí i literárních studií. Jeho práce byly přeloženy zhruba do 30 jazyků. Ve svých dílech vyslovuje především odpor proti zmechanizování života, pasivitě a bezpráví, ale zabývá se i vztahy mezi mužem a ženou, láskou, nevěrou a smrtí. Za normalizace publikoval v samizdatu a v zahraničí. Společnost Franze Kafky vyzdvihuje cenou osobnosti světové literatury, které se svým dílem zasloužily o hodnoty demokracie, tolerance a humanismu.
</TEXT>
</DOC>
<DOC>
<DOCID>LN-20021019033</DOCID>
<DOCNO>LN-20021019033</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Odbyt pekárenských výrobků, které se na základě vyhlášky ministerstva zdravotnictví nově prodávají zabalené, silně poklesl. Opatření se zřejmě nejvíce projevilo u koblih. "Tam, kde striktně zavedli balenou koblihu, šly prodeje okamžitě minimálně o 50 procent dolů," řekl výkonný ředitel Delta pekáren Jan Jedlička. Odkolek podle generálního ředitele Ivana Fleka zaznamenal v září snížení prodeje jemného pečiva o deset procent. "Například zájem o dříve velmi dobře prodejné koblihy však klesl dokonce asi o třetinu," odhadl Flek. Vyhláška omezující prodej nebalených potravin jde podle členky představenstva Svazu obchodu Jany Kváčové výrazně nad rámec evropské směrnice, jíž má zavést do českého právního řádu.
</TEXT>
</DOC>
<DOC>
<DOCID>LN-20021019034</DOCID>
<DOCNO>LN-20021019034</DOCNO>
<DATE>10/19/02</DATE>
<GEOGRAPHY>BRNO</GEOGRAPHY>
<TEXT>
Spotřeba nealkoholických nápojů v ČR se od roku 1993 zvýšila dvojnásobně na letošních 220 litrů na osobu ročně. Největší dynamiku v oboru zaznamenala skupina minerálních a balených vod, včetně sodové vody. Za osm let se celková výroba nealkoholických nápojů zvedla více než 3,5krát na loňských 22,73 milionu hektolitrů. Uvedl to tajemník profesního Svazu výrobců nealkoholických nápojů František Mydlil. Českou zvláštností je podle něj ochucování minerálních vod, které nemá jinde obdobu.
</TEXT>
</DOC>
<DOC>
<DOCID>LN-20021019035</DOCID>
<DOCNO>LN-20021019035</DOCNO>
<DATE>10/19/02</DATE>
<TITLE>
Marvanová tvrdí, že ve státním rozpočtu na příští rok lze ušetřit dalších sedm miliard korun
</TITLE>
<TEXT>
Celkem 80 miliard. To je zatím poslední představa poslankyně Hany Marvanové o výši tzv. čistého schodku státního rozpočtu na rok 2003. Ministr financí Sobotka je prý připraven o škrtech jednat.
PRAHA - Jednání vládní koalice o konečné podobě návrhu státního rozpočtu na příští rok se komplikuje. Před pondělní schůzkou Špidlova kabinetu stále není jasné, s jak vysokým schodkem bude v příštím roce státní pokladna hospodařit. Poslední čtvrteční setkání vládních stran se "zadrhlo" právě na tomto problému. Unionistka Hana Marvanová včera přišla s požadavkem dalších úspor ve výši kolem sedmi miliard korun. Čistý deficit, tedy schodek bez úhrady ztráty České konsolidační agentury či úvěru od Evropské investiční banky, navrhovaný ministerstvem financí ve výši 87,6 miliardy, by tak měl podle ní klesnout zhruba na 80 miliard korun. To sice nabourává původní představu socialistů, nicméně jejich ministr financí Bohuslav Sobotka je o dalších škrtech ochoten jednat. "Odmítá však diskusi o valorizaci důchodů, platech státních zaměstnanců, které mají v příštím roce vzrůst o sedm miliard korun, a o penězích na povodně," řekl mluvčí MF Jaroslav Dědič. "Ministr si hlavně nepřeje rozpočtové provizorium, které by zkomplikovalo financování povodňových škod," dodal. Návrh zákona o státním rozpočtu dostává podle předsedy vlády a ČSSD Vladimíra Špidly racionální podobu. Při jednání s koaličními partnery není ČSSD málo ani hodně razantní, reagoval včera večer Špidla na nespokojenost místopředsedy ČSSD a ministra práce a sociálních věcí Zdeňka Škromacha. "Já si myslím, že bychom měli být razantnější vůči koaličním partnerům, že bychom jim neměli příliš ustupovat," řekl Škromach. Definitivní verzi návrhu státního rozpočtu na rok 2003 musí vláda schválit v pondělí.
</TEXT>
<HEADING>
Problém zvaný ČKA
</HEADING>
<TEXT>
Další bitva o osud peněz daňových poplatníků se pak rozpoutá v Poslanecké sněmovně, v níž má koalice nejtěsnější většinu 101 hlasů. Zákonodárci začnou rozpočet projednávat 7. listopadu. Pokud Unie svobody nezajistí pro rozpočet podporu všech svých deseti poslanců, sama odejde podle zářijového dodatku koaliční smlouvy z vlády Vladimíra Špidly. Zmiňované úspory unionisté vidí především ve zrušení neobsazených tabulkových úřednických míst, na něž jsou v rozpočtu přesto peníze. Škrtat podle nich lze i ve výdajích ministerstev na nákup služeb či na aktivní politiku zaměstnanosti. Co se týče České konsolidační agentury, unionisté podle Marvanové souhlasí pouze s úhradou ztráty ČKA, která již prošla účetní uzávěrkou. To by znamenalo v rozpočtu snížit výdaje na splácení transformačních dluhů z původně plánovaných 60 na pouhých 18,6 miliardy korun, což odpovídá neuhrazené účetní ztrátě agentury za rok 2001. Přitom ČSSD trvá na původně plánovaných 60 miliardách. O dalším osudu vládní předlohy rozpočtu mají zítra jednat šéfové koaličních stran.
Další bitva o osud peněz daňových poplatníků se pak rozpoutá v Poslanecké sněmovně, v níž má koalice nejtěsnější většinu 101 hlasů. Zákonodárci začnou rozpočet projednávat 7. listopadu. Pokud Unie svobody nezajistí pro rozpočet podporu všech svých deseti poslanců, sama odejde podle zářijového dodatku koaliční smlouvy z vlády Vladimíra Špidly. Zmiňované úspory unionisté vidí především ve zrušení neobsazených tabulkových úřednických míst, na něž jsou v rozpočtu přesto peníze. Škrtat podle nich lze i ve výdajích ministerstev na nákup služeb či na aktivní politiku zaměstnanosti. Co se týče České konsolidační agentury, unionisté podle Marvanové souhlasí pouze s úhradou ztráty ČKA, která již prošla účetní uzávěrkou. To by znamenalo v rozpočtu snížit výdaje na splácení transformačních dluhů z původně plánovaných 60 na pouhých 18,6 miliardy korun, což odpovídá neuhrazené účetní ztrátě agentury za rok 2001. Přitom ČSSD trvá na původně plánovaných 60 miliardách. O dalším osudu vládní předlohy rozpočtu mají zítra jednat šéfové koaličních stran.
</TEXT>
</DOC>
<DOC>
<DOCID>LN-20021019036</DOCID>
<DOCNO>LN-20021019036</DOCNO>
<DATE>10/19/02</DATE>
<TITLE>
Ekonomický diář
</TITLE>
<TEXT>
Podzimní sezona televizních reklamních šotů je v plném proudu, přičemž dva z nich svou kvalitou převyšují ostatní. V reklamě na zeleninovou jíšku Knorr mladá teta připravuje zeleninu pro svého (zřejmě) synovce, který má zjevně radši maso. "Zeleninu nesnášim, zeptej se mámy" a "Sundej si ty tykadla" jsou věty, které kreativci z agentury Fabrika dokázali vnutit i znuděným městským dětem. Druhá reklama se povedla firmě Forward International. Propaguje Plum vodku od Rudolfa Jelínka a zvlášť refrén průvodní písně "René, já a Rudolf chodíváme na golf" je výborný. Za pozornost však stojí i reklama mrazírenské firmy Nowaco. Ta nabízí zákazníkům vlastního marketingového ředitele Jana Hrnčiříka, který se snaží, seč může, ale televizní hvězda z něj nebude. Před vstupem do showbyznysu si měl pan Hrnčiřík najmout někoho, kdo jej naučí zřetelně vyslovovat. Ale možná mu jen pro samou práci v mrazírnách poněkud zatuhla ústa. Jestli ovšem reklama nezvýší tržby, tak mu ústa opět rozmrznou, neboť ho čeká horečné vysvětlování. Snižující se odbyt mražených potravin by případně mohl signalizovat, že se zlepšuje česká kuchyně. Tak jako ve Švédsku, k němuž teď s Vladimírem Ericssonem Špidlou vzhlíží celá česká vláda. Třídílný seriál o stavu švédských restaurací začal tento týden zveřejňovat americký deník The New York Times. Kvalitní jídlo je teď prý ve Švédsku velkou módou. "Nastal tu efekt Björna Borga. Když vyhrál Wimbledon, tak mladí Švédi považovali za cestu ke slávě a bohatství tenis. Teď chtějí všichni vařit. Kuchaři se mají ve Švédsku jako rockové hvězdy," říká Leif Mannerström, majitel a šéfkuchař restaurace Sjömagasinet v Göteborgu. Mannerström ví, o čem mluví. Jeho portrét se totiž nedávno dostal i na švédské známky. V Česku spíš řešíme otázku, kdo na známkách vystřídá Václava Havla. A sledujeme rituální tance okolo státního rozpočtu, nebo spíš okolo Hany Marvanové. Aby ošálila požadavky svého svědomí, nutí teď Marvanová vládu k umělému snižování rozpočtového schodku odsunutím splátek za ztráty České konsolidační agentury. Zapomíná ovšem, že i dluh něco stojí a čím později se platí, tím jeho cena roste. A platit budeme všichni. To je však na poslankyni Marvanovou příliš složité, principiální prostota jí neumožňuje dohlédnout tak daleko. Ale když už má ráda jednoduchá hesla, mohla by Marvanová na vládu zaútočit s užitečným požadavkem: "Prodejte ČEZ!" Než sledovat českou politickou frašku, to je lepší zapnout televizi. Seriál Doktor z planety Nova se blíží k závěru a diváci se už těší na díl nazvaný Znojemská nakládačka, který rozhodne o tom, zda se bude natáčet další série. Pokud hlavní hrdina nepřiláká k obrazovkám dost diváků (což se brzy dozvíme z koláčů), uvidíme už jen dva díly: Účet z Londýna a Lauder se vrací. Už teď je však možné konstatovat, že výkon herce v hlavní roli byl velmi přesvědčivý. A přesvědčivý byl i Ronald Lauder, když před lety v celostránkových novinových inzerátech tvrdil, že se v Česku nevyplatí investovat. Od té doby však zjevně změnil názor. Jinak by jeho kosmetická firma Estée Lauder neotevřela před týdnem v Praze už svou druhou značkovou prodejnu. Tentokrát v novém nákupním středisku ve Zličíně. A poznámka na závěr: Dnes se koná irské referendum o niceské smlouvě. Stačí se podívat na základní statistická data, aby bylo jasné, jak Irsku členství v Evropské unii prospělo. Necelé čtyři miliony Irů ročně vytvoří hodnoty za 115 miliard dolarů. Nás je dvakrát tolik a vytvoříme o polovinu míň.
</TEXT>
</DOC>
<DOC>
<DOCID>LN-20021019037</DOCID>
<DOCNO>LN-20021019037</DOCNO>
<DATE>10/19/02</DATE>
<TITLE>
Do týdne musí americký investor zaplatit stomilionovou kauci. Pak může začít hloubkovou kontrolu v plzeňské Škodě.
</TITLE>
<GEOGRAPHY>PRAHA/PLZEŇ</GEOGRAPHY>
<TEXT>
Americká investiční skupina Appian Group, kterou ve čtvrtek vybrala Česká konsolidační agentura (ČKA) jako exkluzivního kupce Škody Holding, zaplatí nenávratnou 100milionovou kauci v předepsaném termínu. Včera to řekl mluvčí skupiny Matěj Štětka. Kauci musí Appian podle podmínek konsolidační agentury splatit nejdéle do konce příštího týdne. Ihned poté může zahájit hloubkovou kontrolu silně zadluženého podniku. Do 14. listopadu pak má Appian předložit agentuře závaznou nabídku. Američany jako kupce by měla potvrdit vláda 25. listopadu a do tří měsíců se ke koupi plzeňského podniku vyjádří Úřad na ochranu hospodářské soutěže. Podle člena dozorčí rady ČKA Vladimíra Doležala nabídli Američané za Škodu Holding miliardu korun. Tuto sumu jsou ochotni zaplatit v případě, že získají také podíl na holdingu, který drží konkursní správce zkrachovalé Škody. Tato firma totiž vlastní pozemky a budovy dceřiných firem holdingu. Rozdělení miliardy pro ČKA a konkursního správce navrhne Appian ve své závazné nabídce. Appian Group, jehož vlastníky jsou americké fyzické osoby, vlastní Mosteckou uhelnou společnost, Krušnohorské strojírny a čtyři teplárny v ČR. Firma chce vytvořit silný energetický komplex, který by zahrnoval výrobce energetických zařízení, elektřiny a tepla a producenty uhlí. Firma má také zájem o majoritní balík v Severočeských dolech a o tepelné elektrárny patřící ČEZ.
PRAHA/PLZEŇ - Americká investiční skupina Appian Group, kterou ve čtvrtek vybrala Česká konsolidační agentura (ČKA) jako exkluzivního kupce Škody Holding, zaplatí nenávratnou 100milionovou kauci v předepsaném termínu. Včera to řekl mluvčí skupiny Matěj Štětka. Kauci musí Appian podle podmínek konsolidační agentury splatit nejdéle do konce příštího týdne. Ihned poté může zahájit hloubkovou kontrolu silně zadluženého podniku. Do 14. listopadu pak má Appian předložit agentuře závaznou nabídku. Američany jako kupce by měla potvrdit vláda 25. listopadu a do tří měsíců se ke koupi plzeňského podniku vyjádří Úřad na ochranu hospodářské soutěže. Podle člena dozorčí rady ČKA Vladimíra Doležala nabídli Američané za Škodu Holding miliardu korun. Tuto sumu jsou ochotni zaplatit v případě, že získají také podíl na holdingu, který drží konkursní správce zkrachovalé Škody. Tato firma totiž vlastní pozemky a budovy dceřiných firem holdingu. Rozdělení miliardy pro ČKA a konkursního správce navrhne Appian ve své závazné nabídce. Appian Group, jehož vlastníky jsou americké fyzické osoby, vlastní Mosteckou uhelnou společnost, Krušnohorské strojírny a čtyři teplárny v ČR. Firma chce vytvořit silný energetický komplex, který by zahrnoval výrobce energetických zařízení, elektřiny a tepla a producenty uhlí. Firma má také zájem o majoritní balík v Severočeských dolech a o tepelné elektrárny patřící ČEZ.
</TEXT>
</DOC>
<DOC>
<DOCID>LN-20021019038</DOCID>
<DOCNO>LN-20021019038</DOCNO>
<DATE>10/19/02</DATE>
<TITLE>
Komisař Mario Monti si přijel do Prahy stěžovat na neprůhlednost státní pomoci bankám
</TITLE>
<TEXT>
Doplňte dokumenty o státní pomoci bankám, řekl premiéru Špidlovi evropský komisař Mario Monti.
PRAHA - Nevyjasněné otázky ohledně státní pomoci českým hutím a bankám brání uzavření kapitoly hospodářská soutěž v přístupových jednáních s Evropskou unií. Kvůli vysvětlení názorů se včera sešel evropský komisař pro hospodářskou soutěž Mario Monti s premiérem Vladimírem Špidlou. "Evropská komise oceňuje dosavadní práci, kterou Česká republika v této oblasti udělala," prohlásil Monti po schůzce, které se zúčastnili i ministr financí Bohuslav Sobotka a předseda Úřadu pro ochranu hospodářské soutěže Josef Bednář. "Jsme spokojeni s českými antimonopolními předpisy i s pravidly poskytování státní pomoci s jedinou výjimkou, a tou je státní pomoc bankovnímu sektoru," podotkl Monti. EU chce dovolit České republice, aby pokračovala v některých formách státní pomoci bankám za předpokladu, že Praha předloží úplný seznam všech případů podpory. Evropská komise však zatím není spokojena se způsobem, jakým Česká republika vykazuje státní pomoc bankám před jejich privatizací. "Pro Českou republiku je důležité zajistit plnou důvěru a právní jistotu bankám i investorům," uvedl Monti. Největším problémem je podle Montiho pomoc, kterou stát poskytl bankám před květnem 2000. Až v té době totiž převzal kontrolu nad procesem udělování státních podpor Úřad pro ochranu hospodářské soutěže. Evropská komise si podrobné informace o státní pomoci vyžádala už na začátku léta. Česká vláda je však zaslala až koncem září. Dokumenty však nebyly příliš podrobné a komise požaduje jejich doplnění. Na 25. října je proto svoláno setkání, kde se mají tyto otázky dále vyjasnit. "O čem se nyní debatuje, je přesná inventarizace, interpretace a zaškatulkování jednotlivých případů pomoci," uvedl premiér Špidla. Podle Montiho je totiž potřeba, aby všechny případy byly zahrnuty na seznam transparentní pomoci v okamžiku, kdy Česko vstoupí do unie. "Pokud se objeví některé případy, které se nedostanou na tento seznam, tak v okamžiku, kdy Česká republika vstoupí do EU, bude tato státní pomoc považovaná za novou pomoc," uvedl Monti.
</TEXT>
</DOC>
<DOC>
<DOCID>LN-20021019039</DOCID>
<DOCNO>LN-20021019039</DOCNO>
<DATE>10/19/02</DATE>
<TITLE>
Pokud by voliči v opakovaném referendu odmítli smlouvu z Nice, zkomplikovalo by to rozšíření EU
</TITLE>
<TEXT>
Nejsme proti rozšíření, opakují nejen irští zastánci, ale i odpůrci smlouvy z Nice. Podle vlastních slov se bojí o svou suverenitu.
DUBLIN - Evropa s napětím očekává výsledky dnešního irského referenda Smlouvě o Evropské unii z Nice, která je klíčová pro plánované rozšíření EU v roce 2004. Irové o smlouvě z Nice, kterou již ratifikovalo všech zbývajících 14 členů, hlasovali poprvé vloni v červnu. Tehdy ji odmítli v poměru 54 ku 46 procentům, a to vše navzdory optimistickým průzkumům. Vláda Bertieho Aherna tehdy v Bruselu slíbila, že vyhraje-li opět parlamentní volby, pokusí se o "nápravu situace". Irští voliči dali v květnových volbách mandát k dalším pěti letům koaliční vlády pod vedením Ahernovy strany Fianna Fáil (Bojovníci osudu). Opakovanému referendu, jehož datum bylo stanoveno na 19. říjen, předcházela tentokrát vydatná kampaň - narozdíl od minulého roku, kdy bylo referendum ohlášeno pouhých 21 dní před svým konáním.
</TEXT>
<HEADING>
Rostoucí podpora
</HEADING>
<TEXT>
Podle předběžných průzkumů byl úspěšnější tábor, který se kloní k přijetí smlouvy. Patří sem všechny větší irské politické strany včetně vládní Fianna Fáil i opoziční strany Fine Gael, odbory, katolická církev a další. Podle posledních průzkumů bylo 42 procent z 2,9 milionů irských voličů rozhodnuto hlasovat pro. To znamená, že za necelé tři týdny vzrostl jejich podíl o pět procent. Naproti tomu odpůrci smlouvy z Nice, reprezentovaní stranami dále od středu politického spektra (republikánští Sinn Féin, Zelení atd.), na svou stranu zatím získali 29 procent hlasující populace. To znamená rovněž nárust, tentokrát o čtyři procenta. Celých 29 procent voličů však zůstává nerozhodnutých. Všichni se shodují na tom, že by - tak jako vloni mohli právě oni zamíchat kartami.
</TEXT>
<HEADING>
Klíčová bude účast
</HEADING>
<TEXT>
Podle názoru analytiků je pro výsledek referenda klíčová účast při hlasování. Vloni to bylo pouhých 35 procent. Podle britské BBC by účast 45 procent voličů měla zajistit kladný výsledek lidového hlasování. Smlouva z Nice, jejímž cílem je především přeměna institucí EU tak, aby bylo možné rozšíření unie o deset členů, je svým oponentům trnem v oku z různých důvodů. Tvrdí, že ve svém důsledku vede k posílení pravomocí Bruselu, ke vzniku evropského superstátu, tedy k jisté ztrátě národní suverenity. Změna struktury institucí EU prý rovněž znamená zvýhodnění velkých států v rozhodovacím procesu. Smlouva z Nice například pro situaci po přijetí deseti nových členů stanoví nový maximální počet poslanců i nové rozdělení mandátů mezi jednotlivými zeměmi. Podíl irského zastoupení v EP vzhledem k populaci EU tak mírně klesne. K novému rozdělení hlasů dojde i v Radě ministrů. Rovněž bude rozšířen počet oblastí, kde budou ministři EU rozhodovat kvalifikovanou většinou místo dosavadní jednomyslnosti. Asi ve 30 oblastech tak Irové i ostatní státy ztratí právo veta, což podle nich snižuje "tržní hodnotu" malých zemí při vyjednáváních. Při hlasování kvalifikovanou většinou musejí být pro zástupci nejméně 62 procent populace EU, což opět zvýhodňuje velké státy, jako jsou Francie, Německo a Británie. Další článek smlouvy z Nice, který Irům činí potíže, nijak nesouvisí s rozšířením. Irové se obávají ztráty své tradiční neutrality (Irsko zůstalo neutrální i během 2. světové války). Ačkoliv již předchozí evropské dokumenty hovořily o bezpečnostní identitě, nová smlouva předpokládá rozhodování o krizových operacích z centra unie. Neutralita je v zemi, která má za sebou 800 let britské koloniální nadvlády, emocionálním tématem. "V sobotu budu volit 'ne'," říká Rosie Moorová. "Nechci, aby mladí Irové museli bojovat v cizí válce," vysvětluje.
</TEXT>
<HEADING>
Finanční výhody
</HEADING>
<TEXT>
Další argumenty se týkají ztráty finančních podpor z různých fondů EU i ztráty pracovních příležitostí v důsledku očekávaného přílivu imigrantů. Irsko od svého vstupu v roce 1973 obdrželo z fondů EU asi 50 miliard eur (více než 1,5 bilionu korun). Zaštítění této původně chudé zemědělské země Evropskou unií vedlo k přílivu investorů (zejména v oblasti informačních technologií a farmaceutického průmyslu), což z Irska v polovině 90. let učinilo hospodářský fenomén, přezdívaný "Keltský tygr". Zastánci smlouvy z Nice proto nabádají voliče: Dobře si svůj krok rozmyslete. "Druhé odmítnutí by mohlo zavinit, že se Irsko octne na okraji EU. A to by mohlo ovlivnit rozhodnutí velkých amerických společností (investovat v Irsku)," varoval prezident Americké obchodní komory v Dublinu Bernard Collins.
Poslední průzkumy
Pro 42 % Proti 29 % Nerozhodnuto 29 %
Pramen: The Irish Times
</TEXT>
</DOC>
<DOC>
<DOCID>LN-20021019040</DOCID>
<DOCNO>LN-20021019040</DOCNO>
<DATE>10/19/02</DATE>
<TITLE>
Plán B neexistuje, tvrdí svorně Brusel i Dublin. Irské odmítnutí smlouvy z Nice ale pravděpodobně rozšíření neohrozí. Jisté ale je, že jej může zpozdit.
</TITLE>
<GEOGRAPHY>BRUSEL</GEOGRAPHY>
<TEXT>
"Nevím, co se stane, když Irové opět odmítnou smlouvu z Nice," řekl mluvčí Evropské unie Jonathan Faull. "Ale nevylučuji, že zvolíme jiný postup," dodal. Podle činitelů EU by irské "ne" znamenalo oddálení plánovaného rozšíření o 10 kandidátských zemí, které se má uskutečnit v roce 2004. O tom, co se bude dít, když Irové smlouvu opět odmítnou, se před referendem oficiálně nehovořilo. Evropská komise prý žádný "plán B" nemá. Stejnou rétoriku uplatňovala irská vláda, která po loňském neúspěchu přislíbila kolegům z EU, že se situaci pokusí napravit. Podle irského premiéra Bertieho Aherna stojí Irové na rozcestí. "Když budeme hlasovat 'ne', zvolíme slepou uličku a uvrhneme EU v chaos a zmatek," nechal se slyšet Ahern. Smlouva z Nice je podle jejích zastánců hlavním předpokladem rozšíření EU o plánovaných deset států. Dokument reviduje předchozí, tedy amsterdamskou Smlouvu o EU z roku 1997, která stanoví, že bez vlastní reformy se EU může rozšířit maximálně o pět členů. Hlavním argumentem zůstává, že při větším počtu členů by se bez reformy stala unie neschopnou rozhodování, neefektivní. V případě, že Irové smlouvu z Nice odmítnou, bude nejspíš navždy pohřbena a pro rozšíření EU se bude muset najít jiné řešení. V každém případě ale bude ohrožen termín vstupu kandidátů v polovině roku 2004. Nejpravděpodobnějším řešením je přenést články týkající se rozšíření do jednotlivých smluv o přistoupení, které mají stejnou právní závaznost. To by ovšem mohlo znamenat ignorování vůle lidu, kterou Irové vyjádří v dnešním referendu.
</TEXT>
<HEADING>
Nová dohoda
</HEADING>
<TEXT>
Dalším z možných řešení je uspořádat novou mezivládní konferenci, která by vytvořila další verzi Smlouvy o EU. Již příští rok má Konvent, který jedná o budoucnosti Evropy, navrhnout novou dohodu, do níž by v tomto případě byly začleněny pasáže o institucionálních změnách EU. Vstup deseti nových členů by se ovšem zpozdil nejméně o jeden rok. Hovoří se i o dalších variantách, jako například o uspořádání třetího irského referenda, ovšem pouze o Protokolu o rozšíření, který je součástí smlouvy z Nice. To však pouze tehdy, ukáže-li se, že irské "ne" skutečně není namířeno proti rozšíření, jak svorně tvrdí aktéři irské kampaně proti smlouvě z Nice. Další teoretickou možností je provést rozšíření v plánovaném termínu a bez reformy jejích institucí. Amsterdamská smlouva sice stanoví nutnost instituce v případě rozšiřování "zrevidovat", ale lze argumentovat tím, že se tak stalo na základě smlouvy z Nice. Otázku přistoupení by pak ošetřila nová smlouva, kterou navrhne Konvent.
Jak Irové argumentovali před referendem
Neutralita
</TEXT>
<HEADING>
HLASY PRO
</HEADING>
<TEXT>
* Smlouva není o ztrátě neutrality. Irsko jen jejím schválením poskytne ostatním členům EU možnost pracovat na evropské bezpečnostní identitě.
*LASY PROTI
* Ačkoliv již předchozí dokumenty hovořily o bezpečnostní identitě, tato smlouva předpokládá rozhodování o krizových operacích z centra unie.
Reforma institucí EU
</TEXT>
<HEADING>
*LASY PRO
</HEADING>
<TEXT>
* Zkušenost říká, že velké a malé státy nehlasují vždy společně. Irsko si navíc podrží i právo veta v klíčových oblastech, jako jsou daně, zahraniční politika atd.
</TEXT>
<HEADING>
*LASY PROTI
</HEADING>
<TEXT>
* Jde o posílení velkých států v neprospěch členů malých. Ztráta možnosti v mnoha důležitých oblastech vetovat rozhodnutí povede ke ztrátě irské suverenity.
Imigrace, ekonomika
</TEXT>
<HEADING>
HLASY PRO
</HEADING>
<TEXT>
* Je správné dát lidem z východu, kteří trpěli v nesvobodě, šanci užívat blahobytu EU. "Ne" smlouvě by mohlo přinést i odliv investorů.
</TEXT>
<HEADING>
*LASY PROTI
</HEADING>
<TEXT>
* Jsme schopni zajistit všechna práva lidem z nových členských států, pokud se pouhé procento z nich rozhodne žít v Irsku?
* Jsme schopni zajistit všechna práva lidem z nových členských států, pokud se pouhé procento z nich rozhodne žít v Irsku?
</TEXT>
</DOC>
<DOC>
<DOCID>LN-20021019041</DOCID>
<DOCNO>LN-20021019041</DOCNO>
<DATE>10/19/02</DATE>
<TITLE>
"Plán". Tak se jmenovala protiteroristická operace, kterou od roku 1999 prováděly americké tajné služby. Během ní se údajně podařilo překazit i útok chemickými zbraněmi.
</TITLE>
<GEOGRAPHY>WASHINGTON</GEOGRAPHY>
<TEXT>
Hrozba nových teroristických útoků je podobně vážná jako před loňským 11. zářím, kdy atentátníci navedli unesená letadla na americká města. Ve své čtvrteční výpovědi před americkými zákonodárci to prohlásil ředitel Ústřední zpravodajské služby (CIA) George Tenet. "Dnešní ohrožení je stejně velké, jako bylo minulé léto, před 11. zářím 2001," prohlásil Tenet o pravděpodobnosti dalších útoků proti USA. "Přeskupili se, chtějí na nás útočit, chtějí provádět operace proti nám. Viděli jste to na Bali či v Kuvajtu." Šéf CIA musel odpovídat i na otázky týkající se chyb, které předcházely útokům na New York a Washington zloňského září, při kterých zahynuly asi tři tisíce lidí. Tenet připustil, že došlo k pochybením. Zejména šlo o to, že CIA věděla o dvou hledaných teroristech pohybujících se po USA, ale nedala je na seznam, který mají k dispozici další tajné služby a ministerstvo zahraničí. "Tato chyba ukázala na nedostatky našeho vnitřního systému. Už došlo k nápravě," prohlásil Tenet. Zároveň varoval, že nelze zcela zabránit dalším útokům, a to i přes rozsáhlou protiteroristickou kampaň proti Al Kajdě: "Úplný úspěch proti takovým cílům je nemožný."
</TEXT>
<HEADING>
Mučení podezřelých?
</HEADING>
<TEXT>
Jedna zajímavá informace se týkala plánování útoků na New York a Washington. Původní plán totiž údajně předpokládal, že do věží Světového obchodního centra (WTC) narazí malý letoun naložený výbušninami. Podle Teneta to byl Usáma bin Ládin, kdo záměr změnil s tím, že musejí být použity větší letouny. Poprvé byla během slyšení veřejně popsána tajná akce s krycím názvem "Plán". Ta probíhala od roku 1999 do září 2001 za spolupráce amerických tajných služeb. Údajně se během dvou let podařilo zabránit řadě teroristických útoků jak ve Spojených státech, tak v zahraničí. Konkrétně mělo jít o tři vlny úderů v Evropě, na Blízkém východě a Asii, za kterými stáli spolupracovníci Usámy bin Ládina. V jednom případě měly být dokonce použity chemické zbraně. V dalších šlo o únosy letounů i jednotlivých osob a pumové útoky na hotely, letiště, autobusy a další cíle. V rámci "Plánu" bylo také tajně předáno 70 osob podezřelých z terorismu zahraničním vládám. Tento proces je znám jako "vydávání" a podle ochránců lidských práv je během něj tolerováno i mučení. Mezi zbraněmi, které se podařilo zadržet, figurovaly protiletadlové střely. Konkrétně se podařilo například zmařit 15 plánovaných teroristických útoků během oslav příchodu nového milénia. Mezi větší akce patří i rozbití velké teroristické skupiny v Jordánsku, která chtěla vyhodit do povětří hotel Radison, křesťanská svatá místa a izraelský turistický autobus.
Jedna zajímavá informace se týkala plánování útoků na New York a Washington. Původní plán totiž údajně předpokládal, že do věží Světového obchodního centra (WTC) narazí malý letoun naložený výbušninami. Podle Teneta to byl Usáma bin Ládin, kdo záměr změnil s tím, že musejí být použity větší letouny. Poprvé byla během slyšení veřejně popsána tajná akce s krycím názvem "Plán". Ta probíhala od roku 1999 do září 2001 za spolupráce amerických tajných služeb. Údajně se během dvou let podařilo zabránit řadě teroristických útoků jak ve Spojených státech, tak v zahraničí. Konkrétně mělo jít o tři vlny úderů v Evropě, na Blízkém východě a Asii, za kterými stáli spolupracovníci Usámy bin Ládina. V jednom případě měly být dokonce použity chemické zbraně. V dalších šlo o únosy letounů i jednotlivých osob a pumové útoky na hotely, letiště, autobusy a další cíle. V rámci "Plánu" bylo také tajně předáno 70 osob podezřelých z terorismu zahraničním vládám. Tento proces je znám jako "vydávání" a podle ochránců lidských práv je během něj tolerováno i mučení. Mezi zbraněmi, které se podařilo zadržet, figurovaly protiletadlové střely. Konkrétně se podařilo například zmařit 15 plánovaných teroristických útoků během oslav příchodu nového milénia. Mezi větší akce patří i rozbití velké teroristické skupiny v Jordánsku, která chtěla vyhodit do povětří hotel Radison, křesťanská svatá místa a izraelský turistický autobus.
</TEXT>
</DOC>
<DOC>
<DOCID>LN-20021019042</DOCID>
<DOCNO>LN-20021019042</DOCNO>
<DATE>10/19/02</DATE>
<TITLE>
Politické pozadí měla podle prvních zjištění včerejší vražda magadanského gubernátora Valentina Cvetkova.
</TITLE>
<GEOGRAPHY>MOSKVA</GEOGRAPHY>
<TEXT>
Gubernátor ruské Magadanské oblasti Valentin Cvetkov byl včera v rušných ranních hodinách zavražděn v centru Moskvy. Cvetkov (54) byl zastřelen z pistole s tlumičem, kterou útočník odhodil na místě činu na ulici Novyj Arbat, jedné z nejrušnějších tříd metropole, plné luxusních butiků, kasin a barů. Podle policie vrah číhal ukrytý za billboardem a Cvetkova střelil do hlavy, když vycházel z budovy nedaleko moskevské regionální úřadovny Magadanu. Vrah se pokusil zabít také vicegubernátora, který Cvetkova doprovázel, ale nezasáhl ho. Podle očitých svědků střelec poté naskočil do čekajícího automobilu a zmizel. Zločin byl spáchán na jedné z policejně nejstřeženějších ulic, po níž denně jezdí do Kremlu Putinova kolona aut s ozbrojeným doprovodem a vozy dalších předních kremelských činitelů. Jde o první významný politický atentát od nástupu prezidenta Vladimira Putina k moci v květnu 2000 a o ránu jeho tvrdému tažení proti kriminalitě. Putin, usilující o vytvoření příznivého ovzduší pro zahraniční investory, zahájil tažení za nápravu pošramocené pověsti Ruska. Z tohoto důvodu stanovil za jednu ze svých priorit potírání kriminality a nastolení zákona a pořádku. Moskevský policejní šéf Vladimir Pronin přímo na místě zločinu novinářům řekl, že podle předběžného vyšetřování vražda patrně souvisí s funkcí, kterou Cvetkov zastával v Magadanu. Cvetkov stál v čele na zlato bohatého Magadanu, který proslul stalinistickými trestními tábory, od roku 1996. V různých dobách byl také členem dolní a horní komory parlamentu. Do Moskvy přicestoval, aby se zúčastnil čtvrtečního zasedání ruské vlády.
MOSKVA - Gubernátor ruské Magadanské oblasti Valentin Cvetkov byl včera v rušných ranních hodinách zavražděn v centru Moskvy. Cvetkov (54) byl zastřelen z pistole s tlumičem, kterou útočník odhodil na místě činu na ulici Novyj Arbat, jedné z nejrušnějších tříd metropole, plné luxusních butiků, kasin a barů. Podle policie vrah číhal ukrytý za billboardem a Cvetkova střelil do hlavy, když vycházel z budovy nedaleko moskevské regionální úřadovny Magadanu. Vrah se pokusil zabít také vicegubernátora, který Cvetkova doprovázel, ale nezasáhl ho. Podle očitých svědků střelec poté naskočil do čekajícího automobilu a zmizel. Zločin byl spáchán na jedné z policejně nejstřeženějších ulic, po níž denně jezdí do Kremlu Putinova kolona aut s ozbrojeným doprovodem a vozy dalších předních kremelských činitelů. Jde o první významný politický atentát od nástupu prezidenta Vladimira Putina k moci v květnu 2000 a o ránu jeho tvrdému tažení proti kriminalitě. Putin, usilující o vytvoření příznivého ovzduší pro zahraniční investory, zahájil tažení za nápravu pošramocené pověsti Ruska. Z tohoto důvodu stanovil za jednu ze svých priorit potírání kriminality a nastolení zákona a pořádku. Moskevský policejní šéf Vladimir Pronin přímo na místě zločinu novinářům řekl, že podle předběžného vyšetřování vražda patrně souvisí s funkcí, kterou Cvetkov zastával v Magadanu. Cvetkov stál v čele na zlato bohatého Magadanu, který proslul stalinistickými trestními tábory, od roku 1996. V různých dobách byl také členem dolní a horní komory parlamentu. Do Moskvy přicestoval, aby se zúčastnil čtvrtečního zasedání ruské vlády.
</TEXT>
</DOC>
<DOC>
<DOCID>LN-20021019043</DOCID>
<DOCNO>LN-20021019043</DOCNO>
<DATE>10/19/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy včera oznámily, že poskytnou Radě bezpečnosti OSN možnost reagovat, pokud zbrojní inspektoři usoudí, že Irák brání jejich misi. Informovala o tom agentura Reuters, podle níž tak Spojené státy přistupují na požadavek "dvoustupňového" rozhodování, jak to požaduje především Francie. Zatím ale není jasné, zda souhlasí i s přijetím dvou rezolucí. Američané zároveň zmírnili návrh nové rezoluce OSN o Iráku, když vypustili přímou hrozbu vojenského útoku.
</TEXT>
</DOC>
<DOC>
<DOCID>LN-20021019044</DOCID>
<DOCNO>LN-20021019044</DOCNO>
<DATE>10/19/02</DATE>
<GEOGRAPHY>WASHINGTON</GEOGRAPHY>
<TEXT>
Pákistán poskytl Severní Koreji na základě dohody z roku 1997 materiál, který Pchjongjangu mohl pomoci dopracovat jeho jaderný program. S odvoláním na nejmenované americké představitele to včera napsal deník The New York Times. Pákistán podle tohoto zdroje poskytl KLDR materiál a zařízení umožňující výrobu urania k vojenským účelům. Pchjongjang zase výměnou poskytl Pákistánu rakety pro boj s Indií. Šlo o vzájemně naprosto výhodnou dohodu, citoval list jistého představitele zpravodajských služeb.
</TEXT>
</DOC>
<DOC>
<DOCID>LN-20021019045</DOCID>
<DOCNO>LN-20021019045</DOCNO>
<DATE>10/19/02</DATE>
<GEOGRAPHY>WASHINGTON</GEOGRAPHY>
<TEXT>
Svědek, který popsal odstřelovače sužujícího okolí Washingtonu, jeho zbraň a bílou dodávku, poskytl policii falešné informace. Nejmenovaný svědek popsal, že v osudný okamžik viděl před nákupním střediskem vrahovu krémově bílou dodávku s rozbitým zadním světlem. Odstřelovače sice nedokázal přesně popsat, uvedl však, že se jednalo o muže tmavé pleti, který s největší pravděpodobností pocházel z oblasti Blízkého východu nebo z hispánského prostředí. Tyto informace jsou podle policie zavádějící.
</TEXT>
</DOC>
<DOC>
<DOCID>LN-20021019046</DOCID>
<DOCNO>LN-20021019046</DOCNO>
<DATE>10/19/02</DATE>
<GEOGRAPHY>MANILA</GEOGRAPHY>
<TEXT>
Nejméně tři oběti si včera vyžádal výbuch bomby v přeplněném autobusu na předměstí filipínské metropole Manily. Asi 20 lidí utrpělo zranění. Exploze v zadní části vozidla utrhla střechu a část podvozku. K útoku se zatím nikdo nepřihlásil. Incident se odehrál pouhý den po pumovém atentátu v jihofilipínské Zamboanze, který si vyžádal sedm mrtvých a 152 zraněných. Včera krátce po půlnoci místního času otřásl Manilou výbuch granátu, který ale nikoho nezranil.
</TEXT>
</DOC>
<DOC>
<DOCID>LN-20021019047</DOCID>
<DOCNO>LN-20021019047</DOCNO>
<DATE>10/19/02</DATE>
<GEOGRAPHY>ŘÍM</GEOGRAPHY>
<TEXT>
Přes milion Italů - údajně až dva miliony - se včera v rámci generální stávky zapojilo do mohutných manifestací v ulicích všech velkých italských měst. Stávku svolala největší odborová ústředna v zemi, levicová CGIL, na protest proti sociální politice vlády pravicového premiéra Silvia Berlusconiho. Stávka se významně dotkla i veškeré dopravy v zemi, nejcitlivěji leteckého provozu. Postiženy byly i některé spoje ČSA.
</TEXT>
</DOC>
<DOC>
<DOCID>LN-20021019048</DOCID>
<DOCNO>LN-20021019048</DOCNO>
<DATE>10/19/02</DATE>
<TITLE>
Nová podoba Evropy se rodí v Limericku, Zakopaném i Táboře
</TITLE>
<TEXT>
Dnes si tisíce irských farmářů sundají holínky, sednou do auta a pojedou do volební místnosti, aby rozhodli o tom, jak bude vypadat Evropa. Budou mezi nimi nejspíš i přátelé Mike Cregan a Seamus Mullane, jež nedávno zpovídali novináři kdesi na ovčím trhu v hrabství Limerick. Zdá se, že v irském referendu o smlouvě EU z Nice převáží názor Mikea, že národy střední a východní Evropy mají právo těžit ze stejných výhod unijního členství jako Irové. Pokud se neprosadí názory lidí, kteří se - jako Seamus - bojí problémů, do nichž se po rozšíření EU mohou dostat jejich farmy, bude se ke své volbě za několik měsíců chystat třeba i Jacek Jankowski od Zakopaného nebo Karel Vacek z Táborska.
</TEXT>
<HEADING>
Dvě referenda, jedny obavy
</HEADING>
<TEXT>
Ačkoliv je předmětem hlasování Irů problém zdánlivě opačný než otázka, na niž budou odpovídat občané kandidátských států, leccos jejich rozhodování spojuje. Dá se vše přepočítat na peníze? Bude se o nás rozhodovat bez nás? "Jsem z České republiky a proti Nice," všiml si nápisu na vestě Tomáše Jirsy z Prahy dublinský zpravodaj prestižního amerického listu Time. "Chci být součástí Evropy, ale oné staré," získával "sebevědomý mladý muž přežvykující žvýkačku" Iry, aby při referendu řekli Ne. "Nechceme měnit závislost na Moskvě za novou na Bruselu," tvrdili zas polští poslanci v poselství do Irska. Hlas mladého konzervativce i vlasteneckých populistů se obracel k podivné koalici odpůrců Nice. Místo v ní našel katolický tradicionalista Justin Barett, návštěvník sjezdů německých neonacistů, ale i levičácké křídlo Zelených znepokojené evropským "imperialismem a militarismem". Stejně jako starokomunisté, pro něž podle listu Irish Independent nepřestává být EU nebezpečím pro neexistující sovětskou říši. "Problém Nice je ve ztrátě kontroly a našeho vlivu v Evropě," tvrdil i Gerry Adams, šéf Sinn Fein. Peter Sutherland, manažer a politik, přirovnal podobné hlasy volající po "kontrole" Bruselu k proslulému komentáři provinciálního listu Skibbereenský orel (Skibbereen Eagle) z19. století. "Skibbereenský orel pozorně sleduje lorda Palmerstona i ruského cara!" pohrozil tehdy list. Sutherland, stejně jako většina podnikatelů, vládních činitelů a odborářských bossů, podporuje hlasování pro Nice. Je podle nich podmínkou prosperity země i šancí na uchování vlivu Dublinu v EU. Jestřábi kapitálových trhů zákonitě potřebují k rozletu co nejširší evropský prostor. Poznámky ą la Sutherland spíše přilévají olej do ohně doutnající nespokojenosti všech Mullaneů i Jankowských. Co je jim platné, že mohou dostat výhodné bankovní úroky, když nemohou konkurovat bohatěji dotovaným producentům? Nemluvě již o národní hrdosti vystavené údajné aroganci bruselských úředníků. Proevropsky orientovaný polský politik Józef Oleksy si postěžoval, jak je těžké čelit nacionalistickému populismu. Když se mu podařilo na jednom shromáždění získat po složitém vysvětlování přínosů členství v EU potlesk přítomných euroskeptiků, vyskočil poslanec Gabriel Jankowski a vykřikl jen: "Braňme Polsko před Evropskou unií!" A sklidil bouřlivé ovace.
</TEXT>
<HEADING>
Optimisté a skeptici
</HEADING>
<TEXT>
Obecně platí, že rozhodování o unii je volbou mezi tisícerými problémy nejbližších dnů a hůře představitelnými světlými zítřky. Sociologové zaregistrovali zajímavý trend v rozhodování občanů kandidátských států. Zatímco střední generace spíše váhá, starší lidé se vyslovují pro členství. Neprojektují totiž ani tak vlastní budoucnost, která může být bezprostředně po rozšíření EU všelijaká, jako spíš budoucnost vnoučat. Pro nadcházející rozhodování o české cestě do Evropy jsou irské, polské či třebas estonské diskuse inspirativní i z jiného aspektu. Koncentrují se kolem vyhrocených pólů a do značné míry opomíjejí většinový střední proud. Irská vláda tak splakala nad výdělkem při posledním hlasování kvůli tomu, že nedokázala mobilizovat zdánlivě "přirozené" stoupence velké Evropy - střední podnikatele, mladé lidi, zaměstnance nadnárodních společností. Eurooptimisté navíc ztroskotávají na tom, že nedokáží proti staromileckému patriotismu postavit vlastní vizi hodnot, které bude hájit "nová Evropa". Třeba tu, kterou razí francouzský ministr zemědělství Hervé Gaymard, že při sporu o zemědělskou politiku nejde jen ekonomickou stránku věci, ale o budoucnost "civilizace venkova a provincií" obecně. Největší přínos irského referenda je snad v tom, že vyvrací teze euroskeptiků o zlu v podobě nedemokratického rozhodování Bruselu. Údajní byrokratičtí molochové budou dnes sedět se sevřenou dušičkou u dálnopisů, které jim přinesou jednu z nejdůležitějších zpráv posledních měsíců - zda Seamus z Limericku změnil názor, či zda jeho kamarád Mullane nemusel zůstat doma, protože uklouzl v ovčím výběhu a vyvrtnul si nohu.
Obecně platí, že rozhodování o unii je volbou mezi tisícerými problémy nejbližších dnů a hůře představitelnými světlými zítřky. Sociologové zaregistrovali zajímavý trend v rozhodování občanů kandidátských států. Zatímco střední generace spíše váhá, starší lidé se vyslovují pro členství. Neprojektují totiž ani tak vlastní budoucnost, která může být bezprostředně po rozšíření EU všelijaká, jako spíš budoucnost vnoučat. Pro nadcházející rozhodování o české cestě do Evropy jsou irské, polské či třebas estonské diskuse inspirativní i z jiného aspektu. Koncentrují se kolem vyhrocených pólů a do značné míry opomíjejí většinový střední proud. Irská vláda tak splakala nad výdělkem při posledním hlasování kvůli tomu, že nedokázala mobilizovat zdánlivě "přirozené" stoupence velké Evropy - střední podnikatele, mladé lidi, zaměstnance nadnárodních společností. Eurooptimisté navíc ztroskotávají na tom, že nedokáží proti staromileckému patriotismu postavit vlastní vizi hodnot, které bude hájit "nová Evropa". Třeba tu, kterou razí francouzský ministr zemědělství Hervé Gaymard, že při sporu o zemědělskou politiku nejde jen ekonomickou stránku věci, ale o budoucnost "civilizace venkova a provincií" obecně. Největší přínos irského referenda je snad v tom, že vyvrací teze euroskeptiků o zlu v podobě nedemokratického rozhodování Bruselu. Údajní byrokratičtí molochové budou dnes sedět se sevřenou dušičkou u dálnopisů, které jim přinesou jednu z nejdůležitějších zpráv posledních měsíců - zda Seamus z Limericku změnil názor, či zda jeho kamarád Mullane nemusel zůstat doma, protože uklouzl v ovčím výběhu a vyvrtnul si nohu.
</TEXT>
</DOC>
<DOC>
<DOCID>LN-20021019049</DOCID>
<DOCNO>LN-20021019049</DOCNO>
<DATE>10/19/02</DATE>
<TITLE>
Návrh zákona má mnohaleté zpoždění
</TITLE>
<TEXT>
Pražský magistrát se rozhoupal k akci, která by mohla mít velmi pozitivní dopad - a nejen v hlavním městě. Bude-li přijat návrh novely živnostenského zákona, který magistrát předkládá, vnese podstatné změny do zastavárenského podnikání. Člověk, který přijde něco zastavit, se bude po novelizaci muset prokázat věrohodným úředním dokladem. Zastavárny, jak je dnes známe, často slouží jako odbytiště kradeného zboží: ten, kdo tam přinese např. autorádio nebo mobilní telefon, tedy předměty, které jsou snad nejčastějšími předměty krádeží, nemusí nijak prokazovat svou totožnost, natož pak původ zboží. Dosud to nejspíš znepokojovalo jen okradené... Novela samozřejmě krádeže nezlikviduje, to se přece nepodařilo, co lidská společnost existuje. Přece jen ale zlodějům ztíží situaci a vezme aspoň kousek motivace: zmizí totiž ta nejjednodušší možnost, jak kradené zboží během pár minut bez jakéhokoli rizika proměnit v hotové peníze. Dovedu si dost těžko představit, že by poslanci předkládanou novelu zákona neschválili - vystavili by si tím potvrzení, že takové jen nedbale skryté překupnictví kradeného zboží schvalují, že je ba dokonce tiše podporují. Novelu by měli uvítat i zastavárníci, jakkoli je může připravit o část zisků. Ve slušné společnosti se totiž slušnost a poctivost dlouhodobě vyplácí, přestože si mnozí z nás mohou po zkušenostech posledních let myslet opak. Člověku by se chtělo magistrát pochválit, jenže nepřichází tento rozumný návrh o pěkných pár let později, než přijít měl?
</TEXT>
</DOC>
<DOC>
<DOCID>LN-20021019050</DOCID>
<DOCNO>LN-20021019050</DOCNO>
<DATE>10/19/02</DATE>
<TITLE>
Zeman chce teď získat hlavně spolustraníky
</TITLE>
<TEXT>
Expremiér přerušil svůj starobnědůchodový program na Vysočině a vydal se, zatím jen na dva dny, do Prahy. Zde podpořil kandidáta do Senátu - nyní starostu Letňan - a setkal se s voliči a mnoha spolustraníky. Jeho agitace pochopitelně není až tak nezištná činem, Zeman také agituje sám pro sebe jako kandidáta na prezidenta, a to zejména v řadách sociální demokracie. Mezi ostatními občany popularitu nemá a ani se ji nepokouší získat - nemá proč. Pokud by se prezident volil přímo, kandidovat nechce. Vnitrostranické referendum, jež ČSSD momentálně pořádá, přitom Zemana zajímat nemusí, první volby prezidenta se nezúčastní, i kdyby referendum vyhrál. Čeká totiž na okamžik, kdy ani po třetím kole nebude oběma komorami parlamentu prezident zvolen. Tehdy se bude moci zjevit jako spasitel, který se dokáže dohodnout s ostatními parlamentními stranami. Expremiér by prý jako prezident nezakládal žádná hradní křídla v politických stranách. To znamená jediné, prezident Zeman by chtěl ČSSD celou. Dále by prý z Hradu nešířil blbou náladu, nemoralizoval, ale podporoval "ostrůvky pozitivní deviace". Jakže by občany pozitivně motivoval? To ve čtvrtek na mítinku okamžitě předvedl. Peprně, jak on to už umí: úspěch prý ostatním závidí jen "průměrní, podprůměrní a impotenti". Ani lesy, četba a samota, zdá se, nedokázaly korigovat Zemanův slovník. Z Hradčan bude rezonovat ještě břeskněji.
</TEXT>
</DOC>
<DOC>
<DOCID>LN-20021019051</DOCID>
<DOCNO>LN-20021019051</DOCNO>
<DATE>10/19/02</DATE>
<TITLE>
CIA varuje před silou teroristů
</TITLE>
<TEXT>
Ředitel americké tajné služby CIA George Tenet přiznal, že boj proti teroristické síti Al Kajda, který jeho agentura vede již celé roky, zatím nepřinesl jasný výsledek. "Čeká nás mnoho vítězných bitev, ale, což je smutné, i mnoho těch ztracených," řekl kongresmanům. Bezpečnostní situace není ani po roce od vyhlášení války proti teroru o mnoho lepší než před 11. zářím. Al Kajda se dokonce poučila na svých předchozích chybách. Tenet sice mluvil především o nebezpečí pro USA, ale teroristé například nedávno na Bali dokázali, že si cíle nevybírají podle státní příslušnosti. Při velké poradě islamistických extremistů v Bosně se minulý týden jejich pohlaváři dokonce údajně dohodli na koordinaci akcí proti Západu obecně - včetně Evropy. Jedna z podobných velkých schůzek "internacionály teroru" se konala před asi sedmi lety a přines-la své výsledky - nejprve útoky v Africe, Indii, Rusku, poté v New Yorku a Washingtonu. Napadené státy se radí také - účinnou alianci ještě nevytvořily. Hraniční čára mezi Indií a Pákistánem, Ruskem a Gruzií či Kosovem a Srbskem je pro ně neřešitelným problémem. Ne však pro teroristy. Kolik bitev budou muset Američané, Evropané, Egypťané či Pákistánci svést sami se sebou, než se situace výrazněji změní, Tenet bohužel neřekl.
</TEXT>
</DOC>
<DOC>
<DOCID>LN-20021019052</DOCID>
<DOCNO>LN-20021019052</DOCNO>
<DATE>10/19/02</DATE>
<TITLE>
říká předsedkyně pražské ČSSD Petra Buzková s tím, že jejím favoritem na prezidenta je Otakar Motejl
</TITLE>
<TEXT>
ROZHOVOR TÝDNE Petra Buzková
</TEXT>
<HEADING>
S ministryní školství hovořila Renata Kalenská
</HEADING>
<TEXT>
O své dceři se už bavit nechce. "Že chodí na francouzské lyceum, je jen moje věc," odmítá další debatu ministryně školství Petra Buzková.
LN: Začnu vaší citací...
</TEXT>
<HEADING>
No to mám nejradši.
</HEADING>
<TEXT>
LN: Před vstupem do vlády jste řekla: "Vím o hlasech, které tvrdí, že to nikdy nezvládnu, a proto to chci dělat." Kdo vám tak nevěří?
Nemyslím si, že má cenu jmenovat. Určitě takoví lidé byli a jsou.
LN: Vypadáte velmi rázně. Proč se ale tak často vyhýbáte konkrétním jménům?
To není o tom, jestli si na to troufnu, nebo ne. Já to prostě považuju za zbytečné.
LN: Nebojíte se, že vám ministerská funkce může zlomit vaz? Podstatně vám klesla popularita...
Kdybych vám teď řekla, že je mi to úplně jedno, asi byste mi to nevěřila. Samozřejmě nejsem ráda, že mi popularita klesla. Ale je to věc, se kterou jsem počítala. Parlamentní funkce je mnohem méně ostře sledována.
LN: Ovšem Stanislav Gross si i ve funkci ministra vnitra svoji popularitu udržel.
Jeho nástup do funkce byl úspěšný a vnitro zvládá dobře.
LN: Váš nástup nebyl úspěšný a svůj resort nezvládáte dobře?
Řekněme, že jsem při nástupu do funkce měla medializované problémy osobního charakteru.
LN: Čímž jsme se dostaly k vaší dceři. Domníváte se, že jste zvládla situaci, kdy na veřejnost pronikla informace, že se učí na francouzském lyceu?
Určitě jsem ji nezvládla mediálně. A nezvládla jsem ji proto, že jsem to měla říct dopředu sama. Prostě jsem to nezvládla psychicky.
LN: Proč jste dva měsíce před tím tvrdila, že vaše dcera bude chodit do normální školy? Přece vám muselo být jasné, že se tato informace na veřejnost dostane.
Já jsem dva měsíce dopředu nic podobného netvrdila. V jednom novinovém rozhovoru byla moje slova možná částečně zkreslena, možná jsem se nevyjádřila úplně šťastně. Ale přímo takto jsem to neřekla nikdy.
LN: Řekla jste: "Bude to určitě běžný typ školy. Byla bych ráda, kdyby to byla škola, která bude podporovat vzdělávání v jazycích." Lyceum, kde platíte školné zhruba sto tisíc ročně, určitě běžný typ školy není.
Nezlobte se, já jsem přesvědčena o tom, že jsem k této záležitosti řekla všechno, co jsem k ní říct mohla, a nepovažuju to v tuto chvíli za aktuální věc, o které bych se chtěla nadále bavit. Moje dcera tuto školu navštěvuje a bude ji navštěvovat i nadále.
LN: Bylo pro vás určitou satisfakcí, když se v tisku objevily informace, že dcera Stanislava Grosse navštěvuje mateřskou školu za zhruba šestnáct tisíc měsíčně?
Ne, nebyla to pro mě satisfakce. Stejně tak, jako je mně nepříjemné, když se sdělovací prostředky otírají o moje dítě, musí to být nepříjemné i ministru Grossovi. Já nesděluji novinářům, kolik mi chodí anonymů, co kdo udělá mému dítěti, pokud něco já neudělám. A když v novinách vycházejí fotky mé dcery a přesná adresa její školy, věřte, že je mi to nepříjemné.
LN: Já vám to věřím. Ale přece jste počítala s tím, že se budou lidé podivovat levicové ministryni školství, která posílá své dítě do francouzského lycea. Pro mnohé to znamená, že nevěříte státnímu školství, které spravujete.
Promiňte, ale názor, že tím dávám najevo, že nevěřím školství, které spravuji, je klišé. Moje dcera sem chodila už do předškolního zařízení a logicky pokračuje ze školky do školy. A nehodlám své rozhodnutí dále zdůvodňovat, protože si myslím, že je to moje soukromá záležitost.
LN: Pokud by vaše dcera chodila do běžné mateřské školy, nastoupila by pak do státní školy?
</TEXT>
<HEADING>
Nebudu o tom spekulovat.
</HEADING>
<TEXT>
LN: Aby bylo jasno, já na tom nevidím nic špatného. Máte na to peníze, tak dceru posíláte do školy, kde se jí dostane lepšího vzdělání. Navíc je tady běžné, že dostane-li se levicový politik do vysoké funkce, nechová se levicově. Takže...
Paní redaktorko, můžu se vás zeptat, co považujete za levicové chování?
LN: Tak třeba ministři ČSSD většinou dávají přednost drahým zahraničním vozům před českými, pořizují si luxusní domy... Dobře, ať si ty domy pořizují, když na to mají. Proč ne.
Já si myslím, že pokud někdo takovouto věc platí, měli by se novináři spíše zajímat o to, zda ty peníze získal ten který politik legálně. Pak je to v pořádku a souhlasím s tím. Ale nemyslím si, že není levicové, když legálně získané peníze investuju do vzdělání své dcery. Levicovost politika není o tom, v jakém jezdí autě nebo do jaké školy posílá své dítě, ale o programu a konkrétních zásadách, které prosazuje.
LN: Ano, to je přesné. ČSSD přece hlásá heslo: "Nepřipustíme, aby se vzdělání stalo výsadou bohatých".
Ale my nejsme v konfliktu. Já jsem vždycky říkala, že chci, aby veřejné vysoké školy byly bezplatné. Což ovšem neznamená, že mám něco proti tomu, když někdo zaplatí svému dítěti jinou školu. Myslíte si, že prosazováním bezplatného vysokoškolského vzdělání ztrácím právo zaplatit pro své dítě něco jiného?
LN: To byla zbytečná poznámka. Všimla jste si, co jsem vám před chvílí řekla? Já nekritizuju fakt, že platíte svému dítěti soukromou školu. Bavme se ale o ČSSD, a už bez emocí. Za Zemanovy éry jste říkala, že ČSSD je partaj založená na strachu postavit se předsedovi. Jak ji hodnotíte nyní?
Zcela jinak. Špidla je člověk, který velmi dbá na demokratickou diskusi. Dokonce si myslím, že někdy by mohl být více autoritativní.
LN: Třeba kdy?
Při některých konkrétních jednáních uvnitř strany.
LN: Někdo mu šlape na paty?
Neřekla bych "šlape na paty". Ale Vladimír Špidla je skutečně velmi demokraticky smýšlející člověk, který poslouchá názory druhých.
LN: Až moc?
U některých lidí, kteří nejsou schopni jeho vlastnosti ocenit, to může snižovat jeho autoritu.
LN: Můžete být konkrétní?
Ne, to nemůžu.
LN: Jako obvykle. Mluvíte o Špidlovi jako o demokratovi. Připadalo vám demokratické, jak ČSSD vehnala Unii svobody do kouta?
Já nemám pocit, že je US v koutě.
LN: Ona není v koutě, když pro ni platí jiné podmínky než pro její vládní partnery?
K této dohodě došlo na základě toho, že US-DEU porušila koaliční dohodu. Rozhodně to byl výsledek jednání výhodný pro ČSSD.
LN: Mluvíme o tom, že jedna poslankyně US-DEU zkazila hlasování o povodňovém balíčku. Jenže vám zase chyběl Jan Kavan. To vám nevadilo?
Vadilo.
LN: Souhlasíte se Stanislavem Grossem, který tvrdí, že Kavan vůbec neměl kandidovat do sněmovny?
</TEXT>
<HEADING>
Ano. Souhlasím.
</HEADING>
<TEXT>
LN: Věříte Kavanovi, když slibuje, že už se všech důležitých jednání sněmovny bude účastnit? Má pro vás jeho slovo takovou váhu?
</TEXT>
<HEADING>
Prozatím tento slib dodržel.
</HEADING>
<TEXT>
LN: Poslanec ČSSD Petr Ibl Kavana kritizoval s tím, že v době mimořádného zasedání sněmovny, Kavan i přes svůj slib chybět může. Co v té chvíli s Kavanem?
Jan Kavan slíbil, že se bude zúčastňovat jednání sněmovny. Bude třeba, aby na tomto jednání byl. A neptejte se mě: "A co když zrovna bude zasedat Valné shromáždění OSN?"
LN: To jsem právě chtěla udělat.
Já jsem to tušila. A nevím.
LN: Měl by pak složit poslanecký mandát?
Bylo by to samozřejmě rozumné. Je to ale jeho rozhodnutí, ve kterém ho nikdo nemůže ovlivnit.
LN: Na půdě pražské ČSSD je vám Kavan docela blízko. Bavila jste se s ním o kauze jeho bývalého podřízeného Karla Srby a chystané nájemné vraždy novinářky?
Nemluvili jsme o tom spolu.
LN: Není vám špatně z toho, co se může v politice, tedy respektive v ČSSD, dnes dít?
Pakliže je to skutečně pravda, je to mimo jakékoli lidské uvažování.
LN: Jelikož byl Srba Kavanův podřízený, měl by Kavan z případu vyvozovat osobní zodpovědnost?
To, že je pan Srba podezřelý, samozřejmě vrhá velmi nepříjemné světlo na Jana Kavana. A myslím, že je především v jeho zájmu, aby jednoznačně obhájil, že s těmito věcmi neměl nic společného.
LN: Nyní je velmi aktuální volba prezidenta. Souhlasíte s rychlou změnou ústavy?
Já souhlasím s přímou volbou prezidenta, ale nemohu souhlasit s tím, aby se čistě účelově přijala velmi rychlá změna ústavy, jak navrhuje ODS. Považovala bych za nedůstojné, kdyby byla udělána nepříliš promyšlená změna jen proto, aby se tím zvýšily šance některého z kandidátů.
LN: Souhlasila byste s tím, aby se příští prezident volil přímo za cenu, že bychom byli nějaký čas bez prezidenta? To by se třeba zamlouvalo Grossovi.
Já to nepovažuju za šťastné. Prostě mi vadí, že by to celé opravdu bylo příliš účelové.
LN: Pakliže bude volba skutečně nepřímá, komu dáváte největší šanci stát se kandidátem ČSSD?
Nevím, dokážu to těžko odhadnout. Vedle vnitrostranického referenda se bude konat i referendum vnější, kde budou mít možnost se vyjádřit občané. To může hrát velkou roli.
LN: Neobáváte se toho, že velkou roli by tam mohly hrát intriky sociálních demokratů? Budou-li mít někteří straníci velký zájem na některém z kandidátů, můžou organizovat sbírku hlasů z řad občanů.
</TEXT>
<HEADING>
Tomu bezesporu nelze zabránit.
</HEADING>
<TEXT>
LN: Nepochopila jsem jednu věc. Stane-li se kandidátem Miloš Zeman, tak ČSSD do prvního kola voleb žádného svého kandidáta nepostaví? Zeman si přece dal podmínku, že se zúčastní až druhého kola.
Nic si z toho nedělejte. Já jsem tohle nepochopila taky.
LN: Pak by se o křeslo prezidenta popral Klaus s Pithartem, jeden z nich by mohl zvítězit a ČSSD by na to jen koukala...
Skutečně se přiznám, že nevím.
LN: Vyděsilo vás, že Zeman na kandidaturu přece jen kývnul?
Velmi mě to překvapilo, protože jsem myslela, že si Miloš Zeman bude stát za tím, co řekl. A stále jsem přesvědčena o tom, že by bylo dobře, kdyby se prezidentem stal člověk, který není přímo spjat s politickou stranou, jako je on nebo Klaus.
LN: Utěšuje vás, že volby jsou tajné? Bude-li kandidátem Zeman, můžete ho beztrestně nevolit.
To, že nepodporuji kandidaturu Miloše Zemana na prezidenta, jsem řekla už mnohokrát a mohu to veřejně říct znovu.
LN: Pokud se ale tím kandidátem stane, nebude to pro vás závazné?
To uvidíme.
LN: Kdo je váš favorit?
Mně osobně by se nejvíce líbil pan doktor Motejl.
LN: To jste mě překvapila. Jaroslav Bureš mi ve středu řekl, že podporujete jeho.
Docela si ho umím také představit. Ale nejlépe představit si dokážu pana doktora Motejla.
</TEXT>
<HEADING>
LN: Pithart by se vám zamlouval?
</HEADING>
<TEXT>
Přestože je s politickou stranou do značné míry také spjat, je více nadstranickým kandidátem. Dokážu si ho jako prezidenta představit.
LN: Nemůžu se nezeptat na vašeho manžela, který je obviněn z trestného činu v kauze České spořitelny. Vy jste prohlásila, že - pokud by se situace ukázala být vážnou - jste připravena rezignovat. Proč?
Za prvé jsem pevně přesvědčena o tom, že můj manžel bude očištěn, že se prokáže, že se ničeho nezákonného nedopustil...
LN: Počkejte. Kdybyste o tom nebyla přesvědčena, tak byste o rezignaci nemluvila?
Tak mě nechte říci "za druhé". Pokud by se prokázalo jakékoli podezření ze spáchání trestného činu, je mi jasné, že by na mě jako jeho manželku byl činěn tak obrovský tlak, že by ani nemělo cenu se snažit v mé pozici zůstat. Pokud by se měla situace takto vyhrotit, jsem připravena odejít. A to i z toho důvodu, že bych nechtěla vládu vystavovat útokům.
LN: Objevily se spekulace, že celá kauza je odvetou za zmíněnou aféru s Karlem Srbou, přičemž v pozadí stojí Zemanovo křídlo. Vy jste na tuto informaci reagovala slovy: "Náhod, které se kolem mé osoby točí, je v poslední době až dost." Je to podle vás skutečně pomsta?
Nepatřím k lidem, kteří žijí spikleneckými teoriemi a celou tuto záležitost nechci víc komentovat.
LN: Špidla tyto spekulace označil za romantické historky...
To jsem ani neslyšela.
LN: Vy to tedy považujete pouze za spekulace?
</TEXT>
<HEADING>
Já jsem řekla, že to nebudu komentovat.
</HEADING>
<TEXT>
LN: Neptám se, co o celé kauze se spořitelnou víte, i když zřejmě víte. Jde mi o jedinou věc. Zda to považujete za útok Zemanových lidí proti vám.
Bez komentáře.
LN: Předpokládám, že kdybyste to nepovažovala za spiknutí proti vám, tak byste to teď řekla.
Také bez komentáře.
</TEXT>
</DOC>
<DOC>
<DOCID>LN-20021019053</DOCID>
<DOCNO>LN-20021019053</DOCNO>
<DATE>10/19/02</DATE>
<TITLE>
Do dvaceti let by podle vědců mohl led na nejvyšší hoře Afriky zcela roztát
</TITLE>
<TEXT>
Oteplování planety prý způsobí zmizení sněhového vrcholku Kilimandžára, který má pro obyvatele Tanzanie cenu zlata.
WASHINGTON - Oteplování planety může podle vědců způsobit, že do dvaceti zcela zmizí sněhová čepička na nejvyšší hoře Afriky. Na Kilimandžáru se začal sníh tvořit před 11 000 lety, ale za poslední století se "čepička" zmenšila o 80 procent. Alespoň to tvrdí studie publikovaná v nejnovějším čísle časopisu Science. Její autor Lonnie G. Thompson z Ohijské státní univerzity tvrdí, že pozorování s pomocí moderních satelitů a měření sněhové pokrývky dokazují, že se první ledová vrstva na vrcholku Kilimandžára vytvořila před 11 700 lety. Dnes je krusta vysoká 50 metrů. Bílá čepička Kilimandžára má pro Tanzanii cenu zlata. Úřady se bojí, že zmizí-li, přestanou se turisté o tuto východoafrickou zemi zajímat. Ročně přijíždí zhlédnout téměř šest tisíc metrů vysokou horu na 20 000 lidí. Kilimandžáro je pro domorodce posvátné místo a prostřednictvím milovníka Afriky Ernsta Hemingwaye se dostalo v povídce Sněhy na Kilimandžáru i do literatury. Voda, která z něj stéká do údolí, zásobuje okolní vesnice a nemocnice. Vědci se snaží pomocí vrtů "přečíst" z jednotlivých vrstev ledu, jaké podnebí v Africe v minulosti panovalo, a vyvodit z toho obecnější klimatické poznatky. Vědecké studie dokazují, že před 11 000 lety bylo v Africe velmi vlhké podnebí a jezera se rozlila po velké části území. Například Čadské jezero, které má dnes něco přes 16 000 kilometrů čtverečních, tehdy pokrývalo území o 345 000 kilometrech čtverečních, což je zhruba rozloha Kaspického moře. Ledové vrstvení dále dokazuje, že po období vlhka se před asi 4000 lety Afrika potýkala s rekordním suchem. Potvrzují to i jiné vědecké nálezy a texty v egyptských hrobkách. Dokládají, že se písečné duny tenkrát objevily i na Nilu a lidé museli přesídlit jinam. A nebyla to jen Afrika, kdo se tehdy potýkal se suchem - do této doby spadá pád civilizací v Indii, Jižní Americe a Středním východě. Důkazem toho, že ledová vrstva na špici Kilimandžára je stále slabší, je značka, kterou vědci umístili roku 1962 na vrchol tehdejšího ledovce. Ze satelitních snímků je zřejmé, že se vrcholek za 40 let snížil o 18 metrů a že na obvodu čepička ustoupila o dva metry.
</TEXT>
</DOC>
<DOC>
<DOCID>LN-20021019054</DOCID>
<DOCNO>LN-20021019054</DOCNO>
<DATE>10/19/02</DATE>
<TITLE>
Michaela. Toto jméno je ženskou obdobou jména Michael, které má hebrejský původ a znamená "kdo (je) jako Bůh, podobný Bohu"? V církevním kalendáři je dnes připomenut Izák Jogues. Narodil se 10. ledna 1607 v Orléans (Francie). Působil jako misionář v Kanadě a jako první Evropan došel až k východním cípům Hořejšího jezera. Padl však do zajetí Indiánů a roku 1646 byl zabit.
</TITLE>
<TEXT>
Vendelín. Toto jméno může být buď odvozeninou od Václava, což znamená "více slavný", nebo může jít o zdrobnělinu německého slova Wende. Tak byli dříve označováni Polabští Slované. V církevním kalendáři dnes slaví svůj svátek Irena. Toto původně řecké jméno vzniklo ze slova eiréné čili "mír". V kalendáři se dnes také připomíná Marie Bertilla Boscardinová.
</TEXT>
</DOC>
<DOC>
<DOCID>LN-20021019055</DOCID>
<DOCNO>LN-20021019055</DOCNO>
<DATE>10/19/02</DATE>
<TEXT>
Jsou mladí, krásní, rozcuchaní a napůl svlečení; ona mu sedí na klíně, on ji objímá. Je lepší být uvnitř! hlásá (pochopitelně anglicky) text odvážného billboardu vyzývajícího Iry k tomu, aby v dnešním celonárodním referendu odsouhlasili smlouvu z Nice klíčovou podmínku rozšíření Evropské unie o dalších deset zemí včetně České republiky. Dívčiny nahé opálené nohy sice částečně zakrývá chlapcova rozepnutá košile, ale i to málo, co je vidět, musí přesvědčit téměř každého euroskeptika, říkám si, zatímco studuji fotografii. Až takhle vzrušující to v Evropské unii sice možná není, nicméně s podobně sugestivní agitací snad souhlasí každý. Zdá se, že bychom měli mít vyhráno, jenže zdání klame: Přijdete o peníze, moc a svobodu! tvrdí billboardy irských odpůrců rozšíření EU. Pokud oba plakáty visí například někde v Dublinu vedle sebe, kouzlem nechtěného vzniká celkem vtipná minipovídka o manželství a o sexu. Což mi připomíná: Letos v létě jsem byl se svou mladou, krásnou a rozcuchanou manželkou v Řecku. Řekové už do Evropské unie patří, a to i přesto, že jsou taky dost tlustí (kdesi jsem totiž četl, že vstup do Evropské unie by nám kromě syrečků, xenofobie, rasismu, korupce, freeshopů a dalších zapáchajících věcí mohlo zkomplikovat i to, že jsme prý jako národ příliš obézní) a že mají ve svých domech i v hotelích tak úzkou kanalizaci, že použitý toaletní papír nesmějí jako všichni ostatní Evropané normálně splachovat, nýbrž jej musejí odhazovat do odpadkového koše. "Fuj!" zvolala manželka, když se to dozvěděla. "Poznej chuť Řecka..." dodala v ironické narážce na reklamu doprovázející známý vinný destilát. "Jsi-li v Římě, dělej, co dělají Římané," poučil jsem ji, ale přiznám se, že sám jsem si na toto řecké národní specifikum dost dlouho nedokázal zvyknout. Občas jsem se jednoduše zapomněl - a při představě katastrofy doslova antických rozměrů, která, jak nám vzrušeně líčil majitel hotelu, nastane vteřinu poté, co papír byť jen jednou jedenkrát klasicky spláchneme, jsem pak svou roztržitost dlouho pracně napravoval (detailů vás raději ušetřím). "Ha ha! Náš Říman!" smála se mi manželka, kdykoliv si všimla, že mám po příchodu z koupelny ruce mokré až k loktům. "Nechápu, že je do tý unie vůbec vzali!" zuřil jsem. Dneska mě ale napadlo, že je to vlastně dobrá zpráva: když vzali do Evropské unie i Řeky s jejich koši nacpanými použitým toaletním papírem, možná tam nakonec vezmou i nás. S našimi koši.
</TEXT>
</DOC>
<DOC>
<DOCID>LN-20021019056</DOCID>
<DOCNO>LN-20021019056</DOCNO>
<DATE>10/19/02</DATE>
<TEXT>
Dvouhlavého hada objevili dělníci v zahradě hotelu na středomořském ostrově Mallorca. Had rodu Macroprotodon cucullatus dorůstá délky 60 - 70 centimetrů a není jedovatý.
</TEXT>
</DOC>
<DOC>
<DOCID>LN-20021019057</DOCID>
<DOCNO>LN-20021019057</DOCNO>
<DATE>10/19/02</DATE>
<TITLE>
SANTA BARBARA - Růžový, asi třicet centimetrů dlouhý mořský mnohoštětinatý červ rodu Glycera dibranchiata nevypadá na první pohled nijak výjimečně - dokud se nezaměříte na jeho čelisti. Ty tvoří čtyři jedové zoubky připomínající trny. Co vědce udivilo je fakt, že na rozdíl od jiných živočichů, jejichž kostem a zubům dodává na tvrdosti a pevnosti především vápník a křemík, červi si čelisti zpevňují mědí. Pozoruhodná je nejen struktura čelistí, která vědce inspiruje při vývoji nových tvrdých, odolných a zároveň lehkých materiálů, ale také to, že se tomuto mořskému živočichu daří dobře i s takovým množstvím mědi v těle, které normálně způsobuje otravu. "Stále máme před sebou mnoho nezodpovězených otázek. Jak červ může bezpečně shromáždit všechnu tu měď, než je přepravena do čelisti? Jaké procesy ho chrání před otravou? Jaký typ bílkovinných přenašečů zajišťuje přesun mědi do místa její mineralizace?" uvedl jeden z autorů studie uveřejněné v časopise Science, profesor Herbert Waite z Kalifornské univerzity biologie.
</TITLE>
<HEADING>
Pozoruhodný predátor
</HEADING>
<TEXT>
Běžnou strategií při zpevňování tkání je u živočichů biomineralizace (ukládání minerálů do tkání). Čelisti mořského červa jsou však velice tvrdé i při nízkém stupni biomineralizace. "U všech kostí je poměr minerálů a bílkovin deset ku jedné. Ale červi obracejí celé toto pravidlo vzhůru nohama. Vytvářejí strukturu s poměrem minerálů a bílkovin jedna ku desíti. Když chcete vytvořit něco tvrdého, jak to uděláte s převahou bílkovin? Myslíme si, že řešením může být právě přidání mědi!" uvedl Waite. Čelisti mořského červa jsou díky svému neobvyklému složení velice tvrdé a pevné. Živočich žijící v písčitých nánosech na dně moří byl k vynalezení superodolného materiálu donucen podmínkami prostředí. Jde totiž o predátora, který se v případě, že cítí v blízkosti kořist, rychle vymrští a chňapne po soustu. Často však svou kořist mine a končí v písku. Tvrdost a odolnost však není podle vědců jediným důvodem, proč Glycera dibranchiata využívá měď. Mořský červ uchvacuje svou kořist vstříknutím jedu do jejího těla. Vědci předpokládají, že měď, která stejně jako ostatní kovy urychluje chemické reakce, zajišťuje, aby byl rychle vpraven do těla oběti.
Běžnou strategií při zpevňování tkání je u živočichů biomineralizace (ukládání minerálů do tkání). Čelisti mořského červa jsou však velice tvrdé i při nízkém stupni biomineralizace. "U všech kostí je poměr minerálů a bílkovin deset ku jedné. Ale červi obracejí celé toto pravidlo vzhůru nohama. Vytvářejí strukturu s poměrem minerálů a bílkovin jedna ku desíti. Když chcete vytvořit něco tvrdého, jak to uděláte s převahou bílkovin? Myslíme si, že řešením může být právě přidání mědi!" uvedl Waite. Čelisti mořského červa jsou díky svému neobvyklému složení velice tvrdé a pevné. Živočich žijící v písčitých nánosech na dně moří byl k vynalezení superodolného materiálu donucen podmínkami prostředí. Jde totiž o predátora, který se v případě, že cítí v blízkosti kořist, rychle vymrští a chňapne po soustu. Často však svou kořist mine a končí v písku. Tvrdost a odolnost však není podle vědců jediným důvodem, proč Glycera dibranchiata využívá měď. Mořský červ uchvacuje svou kořist vstříknutím jedu do jejího těla. Vědci předpokládají, že měď, která stejně jako ostatní kovy urychluje chemické reakce, zajišťuje, aby byl rychle vpraven do těla oběti.
</TEXT>
</DOC>
<DOC>
<DOCID>LN-20021019058</DOCID>
<DOCNO>LN-20021019058</DOCNO>
<DATE>10/19/02</DATE>
<GEOGRAPHY>LONDÝN</GEOGRAPHY>
<TEXT>
Španělský vynálezce se chystá již příští týden uvést na trh zařízení, které má bezradným rodičům pomoci vyřešit otázku, proč jejich dítě brečí. Nový přístroj s názvem Why Cry bude za 95 euro (asi 2900 korun) k dostání ve španělských lékárnách. Má velikost kalkulačky a funguje jako "překladač". Mikročip monitoruje hlasitost a interval pláče a podle jeho charakteristiky ho opatřuje jedním z pěti možných "emotikonů". Rodiče tak při pohledu na schematický obličej, který se objeví na displeji přístroje, usoudí, zda je děťátko unavené, hladové nebo zda mu něco vadí. Inženýr elektroniky Pedro Monagas se rozhodl vytvořit tento "překladač" kvůli vlastnímu synovi Alexovi. "Můj syn Alex pořád brečel. Po mnoha bezesných nocích jsem se rozhodl zjistit, co mi chce vlastně říct," uvedl pro BBC. Tři roky proto navštěvoval porodnice a kojenecké ústavy a nahrával pláč miminek, který posléze analyzoval.
</TEXT>
</DOC>
<DOC>
<DOCID>LN-20021019059</DOCID>
<DOCNO>LN-20021019059</DOCNO>
<DATE>10/19/02</DATE>
<TITLE>
Irové dnes podruhé hlasují o smlouvě z Nice. V sázce je také rozšíření Evropské unie.
</TITLE>
<TEXT>
Je sobota, 19. října 2002. Střední a východní Evropa čeká na zprávy z Irska. Málokdo ví proč, ale dnešní opakované referendum na zeleném ostrově může rozhodnout, zda Česká republika a další postkomunistické státy vstoupí za rok a půl do Evropské unie.
Připomíná to trochu absurdní divadlo. Konečně: jeho hlavní představitel Samuel Beckett pocházel z Irska. Irští voliči v červnu loňského roku v referendu poměrem 54: 46 procent odmítli smlouvu z Nice - dokument, který má změnit mechanismus rozhodování Evropské unie a připravit ji na vstup dvanácti zemí včetně České republiky. Smlouvu z Nice přitom již ratifikovalo všech čtrnáct zbývajících států EU. Aby mohla vstoupit v platnost, chybí jen irské "ano". Irská vláda - která se smlouvou v prosinci 2000 po vyčerpávajícím maratonu jednání souhlasila - proto slibuje, že ji zkusí "přes lid" ještě jednou protlačit. Jak je to vůbec možné? Irský národ přeci již jednou své "ne" řekl! Není to trochu nedemokratické a ponižující? Vždyť přeci irská vláda svým občanům de facto říká: "Zkazili jste to. Můžete si za to sami. Teď pěkně uděláme pořádnou kampaň. A za vaše peníze zorganizujeme nové referendum. Vy řeknete ano a bude všechno zase, jak má být."
</TEXT>
<HEADING>
"Podělali jsme to"
</HEADING>
<TEXT>
Není to absurdní? Samozřejmě, že je. Irská vláda, Brusel a politici z různých států Evropské unie nicméně přicházejí s celou řadou důvodů, které ospravedlňují nové hlasování v Irsku. K urnám přišlo v červnu 2001 jen 35 procent voličů. A doma podle průzkumů zůstali především příznivci evropské smlouvy. Na tom něco je. Ne nadarmo - na rozdíl od Irska - podmiňují ústavy řady zemí platnost referenda padesátiprocentní účastí. Ale co jestli dnes řeknou Irové ano a opět jich bude méně než 40 procent? Nepochybně potom začne Evropa jásat a chválit Iry za jejich politickou prozíravost. Druhý argument, kterým se obhajuje opakování referenda, vystihl pro týdeník Respekt hlavní stratég vládní kampaně Martin Mackin: "Prostě jsme to podělali." Na tomto zdůvodnění také něco je. Krátce před loňským referendem totiž v Irsku proběhly parlamentní volby, v nichž kabinet obhajoval své právo na vládnutí. Všechnu pozornost a veškeré úsilí proto strana Fianna Fail premiéra Bertieho Aherna soustředila na volby do Oireachtas irského parlamentu. A uspěla. Dokonce si polepšila stejně jako koaliční Pokrokoví demokraté. Ale energie na referendum nezbyla.
</TEXT>
<HEADING>
Nátlak z Bruselu?
</HEADING>
<TEXT>
Proto mohl po referendu Brusel bezostyšně tlačit na irskou vládu, aby se smlouvou z Nice "pohnula kupředu". Proto skoro nikomu nepřišlo absurdní, že mohou úředníci z evropské metropole naléhat na suverénní vládu, aby svůj lid přinutila dokument přijmout. Šlo totiž jednoduše říct, že vláda občanům nevysvětlila, o co jde. Že Irové nebyli dost informovaní a zkrátka se spletli. A tak irská vláda spolu s ostatními příznivci smlouvy z Nice sehnala nějakých 1,53 milionu eur (asi 47 milionů korun) a jala se irský lid přesvědčovat. Novináři byli zváni na exkurze do Bruselu. Katoličtí biskupové nabádali lid, aby vzal rozum do hrsti. Evropští politici včetně českého ministra zahraničí Cyrila Svobody si v Dublinu podávali dveře. Těžko říci, co vedlo k rozhodnutí irské voliče, kteří hlasovali proti. O tom lze jen spekulovat. Nicméně právě kolem tohoto bodu se točí další argumenty obhajující opakování referenda.
</TEXT>
<HEADING>
Co jim vadí?
</HEADING>
<TEXT>
Za irským "ne" prý byly vnitrostátní důvody, které nemohou překazit tak vzněšený cíl, jakým je sjednocení Evropy po letech komunismu. Irové údajně chtěli potrestat nepopulární vládu - a to prý do evropské politiky nepatří. Ale proč ne? Copak podle všech evropských ústav nepatří všechna moc do rukou lidu? Co když ale Irům opravdu vadí oslabení menších států a posílení velmocí při rozhodování Evropské unie? A právě to smlouva obsahuje. Co když jim opravdu vadí, že přijdou o právo veta při rozhodování v dalších a dalších záležitostech unie? I to je obsahem smlouvy z Nice. Co když jim opravdu vadí, že smlouva umožňuje, aby v unii vznikaly skupiny zemí, které se budou sjednocovat rychleji než zbytek? Co když jsou občané neutrálního Irska opravdu proti militarizaci EU, kterou předjímá smlouva z Nice? Přesně tyto body zazněly na prvních místech v kampani odpůrců smlouvy. Neměla se tedy smlouva z Nice před dnešním referendem upravit tak, aby byla pro Iry přijatelná? O tom nikdo nechtěl ani slyšet. Vždyť kompromis z Nice se lopotně vyjednával více něž pět let. A nakonec jej prezidenti a premiéři států Evropské unie upletli "za pět minut dvanáct" na summitu, který musel být prodloužen téměř o dva dny. Je přitom pravděpodobné, že ochotu ke kompromisu uprostřed oné prosincové noci výrazně zvýšila i únava a celková otupělost státníků. Což by se nemuselo opakovat.
</TEXT>
<HEADING>
Nekažte sjednocení Evropy!
</HEADING>
<TEXT>
A tak irský premiér Bertie Ahern vyzýval voliče, aby "neposlali do pekla" občany kandidátských zemí a neblokovali rozšíření. Evropští politici a úředníci nabádali Iry, aby zapomněli na protesty a podpořili sjednocení Evropy. A právě chystané přijímání nových států do EU se stalo dalším argumentem, proč referendum opakovat. Odpor proti nováčkům v unii totiž v referendové kampani zazníval jen velmi slabě. Občas se ozvalo, že chudí přistěhovalci z Východu připraví Iry o práci, a zelený ostrov se tak vrátí do nuzných časů před ekonomickým zázrakem. Jinak se ale kampaň odpůrců soustředila hlavně na části smlouvy, které se rozšíření EU týkají jen okrajově - neutrality a oslabení menších států v unii. Irská vláda a podstatná část Evropy jako by voličům říkala: "Povzneste se nad právní malichernosti, kterým nerozumíte, a podpořte sjednocení Evropy!" A v tom je hlavní faul argumentace příznivců smlouvy z Nice. Z právního hlediska totiž smlouva z Nice podmínkou přijímání nových států není. Stačí, aby státy Evropské unie ratifikovaly rozdělení hlasů v Radě ministrů a Evropském parlamentu mezi nové členské země. A není nutné rušit právo veta, snižovat počet komisařů, či posilovat obrannou politiku EU a zavádět další novinky. V minulosti se také do Evropy přijímaly nové státy, aniž se měnil základní dokument. Koneckonců právě tak vstoupilo Irsko do EHS (předchůdce Evropské unie) v roce 1973. Z politického hlediska je to však jiná věc. Smlouva z Nice se stala politickou podmínkou rozšíření právě kvůli strachu velkých států EU z toho, že je postkomunistické země spolu se západoevropskými trpaslíky přehlasují. Kvůli obavám, že komise, do níž vyšle každý stát svého komisaře a velké země dokonce po dvou, bude málo akční. Kvůli strachu z veta některé země z Východu. Odpůrci smlouvy však většinou nekritizují samo rozšíření EU, ale právě způsob nápravy těchto nedostatků zakotvený v dokumentu z Nice. Proto lze obviňování ze sabotáže rozšířování EU označit za faul.
</TEXT>
<HEADING>
Nenechte se ponižovat
</HEADING>
<TEXT>
"Nenechte se ponižovat." Tak znělo stěžejní heslo odpůrců smlouvy před dnešním referendem. Nenechte se ponižovat vládou. Nenechte se ponižovat Bruselem. Nenechte se ponižovat velmocemi. A na to řada Irů slyší. Vždyť se nenechali ponížit Angličany během jejich osm set let trvající nadvlády. Co když se tedy Irové ponížit nenechají a v reparátu potvrdí své "ne"? Co když opravdu oddálí vstup Česka a dalších států? Co když miliony eur, které padly na vyjednávání a ratifikaci smlouvy z Nice, prostě dnes irští voliči spláchnou do kanálu? Co když potvrdí, že slovo "bojkot" nevzniklo v Irsku náhodou? Proevropští nadšenci utrží ránu. Aspoň se ale ukáže, že v Evropské unii stále rozhodují občané. Navzdory kritice, podle níž je EU těžkopádný, nedemokratický a úřednický kolos.
"Nenechte se ponižovat." Tak znělo stěžejní heslo odpůrců smlouvy před dnešním referendem. Nenechte se ponižovat vládou. Nenechte se ponižovat Bruselem. Nenechte se ponižovat velmocemi. A na to řada Irů slyší. Vždyť se nenechali ponížit Angličany během jejich osm set let trvající nadvlády. Co když se tedy Irové ponížit nenechají a v reparátu potvrdí své "ne"? Co když opravdu oddálí vstup Česka a dalších států? Co když miliony eur, které padly na vyjednávání a ratifikaci smlouvy z Nice, prostě dnes irští voliči spláchnou do kanálu? Co když potvrdí, že slovo "bojkot" nevzniklo v Irsku náhodou? Proevropští nadšenci utrží ránu. Aspoň se ale ukáže, že v Evropské unii stále rozhodují občané. Navzdory kritice, podle níž je EU těžkopádný, nedemokratický a úřednický kolos.
</TEXT>
</DOC>
<DOC>
<DOCID>LN-20021019060</DOCID>
<DOCNO>LN-20021019060</DOCNO>
<DATE>10/19/02</DATE>
<TITLE>
historie
</TITLE>
<TEXT>
Eduard Petrů
Zrcadlo skutečnosti. Kniha o středověké, renesanční a barokní parodii (Nakladatelství ISV)
Již několik desetiletí vedou medievalisté spor o středověkém vztahu ke smíchu. Na první pohled se může zdát, že jde o téma zcela banální, jež nám o době samé nic nového - podobně jako celá řada módních teorií - neřekne. Takovéto nazírání by asi bylo pravdivé, kdybychom neměli už léta k dispozici knihu ruského sémiotika Michaila Bachtina Franćois Rabelais a lidová kultura středověku a renesance. Bachtin se v ní pokusil vymezit rozdíl mezi lidovou a učeneckou kulturou a mezi "vysokou" a "nízkou" literaturou. V jeho stopách se nyní snaží kráčet literární historik Eduard Petrů, aniž by si dostatečně uvědomil, že koncept antitetického uvažování o dvou kulturách je dnes již zcela překonán. Stejně tak ale ve skutečnosti nemůžeme striktně rozlišovat mezi parodií a reálnou reflexí sociální reality - zbytečně přeteoretizovaná první polovina knihy celý problém spíše zatemňuje. V analytických kapitolách o české literatuře autor se složitě konstruovaným konceptem již příliš nepracuje, i když parodické prvky nachází v mnoha dílech, kde bychom je jinak nikdy nehledali. Možná nás tím ale chtěl navést ke čtení některých částí knihy právě jako zašifrované parodie. Nejde jen o rozlišování husitské a pohusitské parodie, ale především o interpretaci, podle níž máme zvýšený výskyt parodie ve druhé polovině 14. století a na počátku 15. století považovat za signál hodnotové a morální krize společnosti. Parodie prý pomáhala onu krizi překonat prostřednictvím vytváření nového hodnotového systému, založeného na nové životní skutečnosti a na nové, renesanční hierarchizaci starých hodnot. Vskutku originální, modernistická víra v pokrok, zrcadlící se v literatuře.
literatura
Getraude Zandová
Totální realismus a trapná poezie. Česká neoficiální literatura 1948 - 1953. (Host)
Zajímavá studie mladé rakouské bohemistky (*1964) pojednává o skupině umělců, kteří v Praze na počátku komunistické éry vytvořili neoficiální literární společenství kolem strojopisné Edice Půlnoc. Text vznikl jako disertační práce obhájená na Vídeňské univerzitě, v Německu vyšel knižně v roce 1998. Autorka se zcela suverénně pohybuje v prostředí české kultury a její pojednání o kulturní situaci v českých zemích na počátku 50. let stejně jako rozbor podzemních kulturních aktivit té doby budou přínosem i pro čtenáře, který zná dosavadní české práce na toto téma. Půlnoc Egona Bondyho a Iva Vodseďálka byla jakousi prabábou samizdatu. Její tvůrci byli mladí a podnikaví a stalinistická léta prožívali po svém. "Společenská situace nepůsobila na autory Edice Půlnoc tak skličujícím dojmem jako na etablované autory, kteří byli z literárního života vyloučeni po roce 1948," píše Zandová. Mladí nic neměli, a tak o nic nepřišli. Pro jejich životní styl i jejich poezii je Zandová charakterizuje jako "básníky buřiče" a "básníky provokatéry". Básně a slogany, které se zachovaly, přinášejí originální pohled na tehdejší dobu a Zandová je hodnotí jako cenné literární svědectví, které odolalo zkoušce času. Bondyho naivistické momentky z pražských ulic mají nesporný půvab (Důstojníci a jejich ženy / chodí pěkně oblečeni) a jeho heslo "Bez Stalina nebylo by Lenina" dodnes dobře poslouží jako stručný úvod do dialektického materialismu a vědeckého komunismu. Kniha je výbornou vizitkou vídeňské bohemistiky. Pro českého čtenáře jsou zvláště cenné pasáže, v nichž se autorka pokouší zařadit pražské dění do evropského literárního kontextu, kam pražská podzemní bohéma počátku 50. let jistě patří.
hudba
Richard Wagner
</TEXT>
<HEADING>
Opera a drama (Paseka)
</HEADING>
<TEXT>
Poprvé česky, po sto padesáti letech od prvního vydání, vyšel teoretický spis německého skladatele Richarda Wagnera Opera a drama. Skladatel jej tvořil ve švýcarském exilu, kam uprchl ze saských Drážďan, kde mu hrozilo zatčení pro účast v revoluci 1849. Opera a drama není přísně vzato vědeckým spisem, je to exaltovaný a někdy velmi ostře formulovaný esej - představa o tom, jakým směrem se má ubírat operní tvorba a kteří skladatelé minulosti šli "správným směrem". Právě kvůli Wagnerovu častému přehánění je veliká škoda, že nakladatelé překlad opatřili minimem poznámek. Obsáhlejší komentář by čtenářům odhalil a zpřístupnil celou řadu dnes již nesrozumitelných dobových narážek. Wagner v třídílném spise formuloval svou operní estetiku: hudba, text i pěvecké výkony musejí být podřízeny celku, jinak nemohou splňovat náročná kritéria "uměleckého díla budoucnosti". V první části spisu Wagner hodnotí jednotlivé skladatele, jejich díla a věnuje velkou pozornost spolupráci skladatele s libretistou. Jeho soudy jsou mnohdy dost příkré: "Je něco hluboce zarmucujícího na tom, že při pohledu na naše operní dějiny můžeme mluvit dobré jen o mrtvých, kdežto živé musíme pronásledovat s nelítostnou hořkostí!" V následujícím dílu Divadelní hra a podstata dramatického básnictví konkretizuje autor svou představu o vzniku moderního dramatu - tedy z románu a řeckého dramatu. Dochází k závěru, že uskutečnění básníkova záměru "spočívá jedině v tom, že zpodobení zesílených jednání svých zbásněných postav vyložením jejich motivů citu, jakož i tento výklad sám umožní výrazem, který zabírá jeho činnost potud, že teprve vynalezení a vytvoření tohoto výrazu učiní předvedení oněch motivů a jednání vpravdě možným ". Ve třetím dílu se zabývá Wagner tím, jak by měl básník v "dramatu budoucnosti" tvořit verše, jaký používat jazyk. Jak by měl pracovat orchestr a zpěváci. Cílem je jednotná umělecká forma, která je projevem jednotného obsahu. Ačkoli v celém spise není ani jednou použit výraz Gesamtkunstwerk (souborné umělecké dílo), Wagner k tomuto později formulovanému konceptu jasně směřuje.
pragensia
Jan E. Svoboda, Antonín Ederer
</TEXT>
<HEADING>
Pražské procházky (Libri)
</HEADING>
<TEXT>
Osud pražského chodce zdá se být dnes zpečetěn. Rok co rok přijde o nějaké zastavení a důvěrnou vyhlídku, která těšila jeho předka před padesáti sto lety. Procházka hlavním městem a jeho přilehlým okolím se stále více podobá nebezpečnému kličkování mezi rychlými a ještě rychlejšími komunikacemi. A přece. Vedle značených cest, které zvláště o nedělích rozhodně neskýtají prostor k tichému rozjímání, natož samotářským samomluvám, existuje v Praze množství méně frekventovaných tras, po nichž lze nerušeně urazit desítky kilometrů a ještě přitom spatřit něco krásného nebo alespoň interesantního. Vyčerpávajícím způsobem tyhle stezky zmapovali a popsali autoři publikace Pražské procházky, s příznačným podtitulem Pět minut za Prahou. Trasy jsou rozděleny - podle toho, kudy vedou - do sedmi okruhů: severní, severozápadní, jihozápadní, jižní, jihovýchodní, východní a bližší centru Prahy. Každý z nich je doplněn pro laika ne úplně snadno pochopitelnou mapkou. V dílčích kapitolách mapujících jednotlivé vycházky najdeme kromě detailního popisu trasy a záchytných bodů i stručnou historii zajímavých architektonických objektů, upozornění na zajímavou faunu a flóru či krátkou informaci o kratším či delším pobytu nějaké významné osobnosti.
Osud pražského chodce zdá se být dnes zpečetěn. Rok co rok přijde o nějaké zastavení a důvěrnou vyhlídku, která těšila jeho předka před padesáti sto lety. Procházka hlavním městem a jeho přilehlým okolím se stále více podobá nebezpečnému kličkování mezi rychlými a ještě rychlejšími komunikacemi. A přece. Vedle značených cest, které zvláště o nedělích rozhodně neskýtají prostor k tichému rozjímání, natož samotářským samomluvám, existuje v Praze množství méně frekventovaných tras, po nichž lze nerušeně urazit desítky kilometrů a ještě přitom spatřit něco krásného nebo alespoň interesantního. Vyčerpávajícím způsobem tyhle stezky zmapovali a popsali autoři publikace Pražské procházky, s příznačným podtitulem Pět minut za Prahou. Trasy jsou rozděleny - podle toho, kudy vedou - do sedmi okruhů: severní, severozápadní, jihozápadní, jižní, jihovýchodní, východní a bližší centru Prahy. Každý z nich je doplněn pro laika ne úplně snadno pochopitelnou mapkou. V dílčích kapitolách mapujících jednotlivé vycházky najdeme kromě detailního popisu trasy a záchytných bodů i stručnou historii zajímavých architektonických objektů, upozornění na zajímavou faunu a flóru či krátkou informaci o kratším či delším pobytu nějaké významné osobnosti.
</TEXT>
</DOC>
<DOC>
<DOCID>LN-20021019061</DOCID>
<DOCNO>LN-20021019061</DOCNO>
<DATE>10/19/02</DATE>
<TITLE>
Historik Evan Burr Bukey vyvrací mýtus o Rakousku jako o první Hitlerově oběti
</TITLE>
<TEXT>
Novější dějiny Rakouska, zejména první poloviny 20. století, byly dlouho opředeny několika mýty. Jedním z těch nejnosnějších, který zároveň prokázal nejdelší životnost, byla teze o Rakousku jako o první oběti Hitlerovy nacistické politiky.
Konstrukce Rakouska jako první oběti, stvrzená v roce 1943 v tzv. moskevské deklaraci tří spojeneckých ministrů zahraničí, se stala po roce 1945 nejprve hlavním zdrojem legitimity pro znovuobnovení samostatné republiky, zároveň ale i pomyslným pláštěm, který zahalil nejenom všechny okolnosti připojení Rakouska k Hitlerově říši v březnu 1938, ale především osobní podíl mnoha Rakušanů na nacistické politice následujících let. Na otázky, které souvisejí s dějinami Rakouska v letech 1938 - 1945, se snaží odpovědět kniha amerického historika Evana Burra Bukeyho Hitlerovo Rakousko. Z hlediska badatelského cíle je možné Bukeyho knihu do určité míry srovnat se známou prací amerického historika Daniela J. Goldhagena Hitlerovi ochotní katani, která ovšem zůstala svého času omezena pouze na Německo. Podobně jako Goldhagen i Bukey se pokusil vykreslit postoje běžných Rakušanů k "anšlusu" a Hitlerově politice, přičemž se opíral o dosud nevyhodnocené situační zprávy místních policejních autorit a celkovou atmosféru zmíněného období často dokresluje citací zpráv dopisovatelů britských a amerických novin, popřípadě agentur.
</TEXT>
<HEADING>
S Hitlerem až do konce
</HEADING>
<TEXT>
Výsledek, ke kterému přitom Bukey ve své práci dospěl, je jednoznačný: převážná většina Rakušanů připojení své země k Hitlerově říši nejenom přivítala, ale i přes určité zklamání z dalšího vývoje událostí, a zejména z každodenního života pod nacistickou správou, zachovala většina věrnost vůdci a jeho politickým cílům až do posledních dnů války. Pro vysvětlení příčin se autor vrací do období, jež následovalo bezprostředně po pádu monarchie v roce 1918, kdy existovalo všeobecné přesvědčení, že nově vzniklý státní útvar nebude sám o sobě životaschopný, a musí být tudíž připojen k Německu. Když to nakonec vítězné mocnosti první světové války zamítly a Rakousko bylo nuceno postavit se na vlastní nohy, byla myšlenka na "anšlus" de facto uložena k ledu. Nezastínilo ji ani vzedmutí vlny shůry diktovaného prorakouského (avšak nikoli protiněmeckého) vlastenectví po vzniku Dolfussova stavovského státu v roce 1934. Nadšení z perspektivy spojení s Německem dokázalo podle Bukeyho překlenout i tradiční rozpory mezi dělnickým a katolicko-konzervativním politickým táborem. Autor však upozorňuje ještě na další faktor, který označuje doslova za "ideologickou sponu", jakýsi nejmenší společný jmenovatel rozdělené rakouské společnosti, a tím byl antisemitismus. Plně se začal projevovat ještě předtím, než Hitlerova vojska stačila obsadit Rakousko. Jenom ve Vídni se například 11. března 1938, tzn. den předtím, než nacistická vojska překročila hranice, podle odhadů autorem citovaného britského dopisovatele Gedyho zapojilo do nepokojů proti Židům, drancování jejich obchodů a znesvěcování synagog 80 až 100 tisíc Vídeňanů. Masovosti tohoto vystoupení hned v prvních dnech po "anšlusu" vyslovil o několik měsíců později "uznání" také hlavní orgán nacistických SS Das Schwarze Korps. V jeho úvodníku stálo: "Vídeňané zvládli přes noc, co se nám pozvolným, těžkopádným postupem nepodařilo dodnes." Lidový antisemitismus v rakouské metropoli, který se projevil už v březnu 1938, měl pochopitelně své pokračování i během následujících měsíců, a především potom během tzv. "křišťálové noci". Podle Bukeyho tehdy Vídeň mírou násilí a krveprolití předčila všechny ostatní oblasti Velkého Německa.
</TEXT>
<HEADING>
Jak na dělníky a katolíky
</HEADING>
<TEXT>
Bukey ve své knize ukazuje, že nacisté si uvědomovali především potřebu získat na svou stranu dva nejdůležitější politické tábory v zemi - dělnictvo a katolíky. Zatímco proletariát byl v období Dollfussova a Schuschniggova režimu držen ve stavu politické pasivity a jeho aktivistická část byla vězněna, byli katolíci hlavním nosným sloupem autoritativního režimu. Již v prvních dnech po připojení Rakouska k Německu začal být uplatňován tzv. "socialismus činů", když bylo například ve Vídni vytvořeno během jediného týdne po "anšlusu" 18 tisíc nových pracovních míst. Téměř okamžitě po 12. březnu začal v Rakousku platit tzv. národní pracovní zákon, který mj. poskytoval ochranu před svévolným propuštěním, převzatý byl i systém německého sociálního zabezpečení. Přesto se však, jak autor ukazuje, nepodařilo až do roku 1945 ani zdaleka vyrovnat životní podmínky v Německu a Rakousku, což velmi citlivě vnímali právě rakouští dělníci, kteří byli "odveleni" na práci do německých zbrojovek. Pokud jde o katolíky, dochází autor k závěru, že i přes značnou rozpolcenost existovala právě ve strukturách blízkých katolické církvi největší ohniska odporu proti nacistické indoktrinaci. Zatímco klérus zpočátku Hitlerův příchod do Rakouska přivítal - vídeňský arcibiskup kardinál Theodor Innitzer dokonce neváhal nechat na Hitlerovo přivítání ve Vídni rozeznít zvony ve všech chrámech - a později, po zásahu Svatého stolce a papeže Pia XI., zachovával ze strachu z možných nacistických perzekucí pasivitu, byli to především venkovští faráři, zejména v Tyrolsku a Horním Rakousku, kteří ve svých kázáních více či méně otevřeně brojili proti novému, Bohu nepřátelskému, režimu. Přesto však i katolíci, podobně jako dělníci, v dubnovém referendu o připojení Rakouska k Německu drtivou většinou hlasovali pro definitivní potvrzení "anšlusu".
</TEXT>
<HEADING>
Spor o podíl na kořisti
</HEADING>
<TEXT>
K nejzajímavějším patří v Bukeyho knize kapitola, v níž autor popisuje vnitřní strukturu rakouské odnože NSDAP. Především ukazuje, že rakouští nacisté byli rozděleni na tři velké, mezi sebou vzájemně soupeřící skupiny. I tato skutečnost částečně vysvětluje, proč sám Hitler příliš nevěřil ve schopnosti svých krajanů a po krátkém intermezzu, kdy byl jeho vídeňským místodržícím katolický nacista Arthur Seyss-Inquart, dosadil do funkce dlouholetého šéfa nacistických mládežnických organizací Baldura von Schiracha, jenž stál v čele vídeňské župy až do roku 1945. Příčiny sporů mezi rakouskými nacisty ovšem nespočívaly v odlišných ideologických akcentech, podobně jako kdysi v Německu mezi Hitlerem a bratry Strasserovými. Stručně řečeno šlo o co největší podíl na kořisti. Především vídeňští nacisté pociťovali podle Bukeyho jako zvlášť velkou křivdu, že všechny vedoucí funkce byly obsazovány nacisty z Německa. Pokud se dostalo na Rakušany, jednalo se zejména o nacisty korutanské, kteří se později nechvalně proslavili při likvidaci Židů, jako například SS-Gruppenführer Odilo Globocnik, pozdější policejní prezident ve východopolském Lublinu, anebo Franz Nowak, jenž patřil k nejbližším spolupracovníkům Adolfa Eichmanna, mimochodem rovněž Rakušana, či Ernst Kaltenbrunner, jenž byl od roku 1943 druhým mužem nacistické SS, hned za Heinrichem Himmlerem. Zklamání se projevovalo, jak uvádí Bukey, dokonce jistými formami nevraživosti vůči "německým" nacistům a "jejich nekonečné rozpínavosti v zemi". To dokládají podle Bukeyho také pocity, které byly rozšířeny především mezi řadovými rakouskými nacisty: pocity vítězství plynule přecházely v rezignaci až hněv, byl to jakýsi amalgám "závisti, obdivu a podřízenosti".
</TEXT>
<HEADING>
Pod rouškou rakouského mlčení
</HEADING>
<TEXT>
Bukeyeho kniha je v konečném důsledku přesvědčivým souborem fakt, vyvracejících tezi o "první oběti". V Rakousku samém došlo od roku 1986, kdy se v souvislosti s problematickou válečnou minulostí tehdy čerstvě zvoleného prezidenta Kurta Waldheima poprvé veřejně odkryla rouška mlčení o období 1938 - 1945, k zásadním změnám pohledu nejenom na poli politické publicistiky, ale zejména i historiografie samé. V letech 1988 a 1992 přiznalo Rakousko ústy svých nejvyšších činitelů podíl viny na nacistických zločinech a vyjádřilo nad nimi lítost. Díky tomu už dnes není nacistické období rakouských dějin vnímáno jako období stojící mimo vlastní dějiny, nýbrž jako jejich pevná, byť negativní součást.
Evan Burr Bukey: Hitlerovo Rakousko. Jedna říše, jeden národ. V překladu Michala Prokopa vydalo nakladatelství Rybka Publishers, Praha 2002. 375 stran, cena a náklad neuvedeny.
</TEXT>
</DOC>
<DOC>
<DOCID>LN-20021019062</DOCID>
<DOCNO>LN-20021019062</DOCNO>
<DATE>10/19/02</DATE>
<TEXT>
V příloze Orientace z 5. října 2002 vyzval Petr Zídek k důkladné reformě, respektive ke zrušení akademie věd. Nehodláme polemizovat s jeho názorem o škodlivosti této instituce, i když se poněkud pozastavujeme nad pozoruhodným plánem použít neschopné pracovníky (s chybějící invencí, houževnatostí a pílí) k výuce na univerzitě. Osobně však také zaútočil na Oldřicha Tůmu, ředitele Ústavu pro soudobé dějiny AV ČR. Představil jej jako bezmála nedostudovaného amatéra, který nezískal doktorát ani z byzantologie a publikoval jen "pár marginálních článků". Suma sumárum, jde údajně o osobu, jejíž "přínos pro obor se rovná nule" a zvolen byl jen proto, že je slabou a nekompetentní figurou, řízenou někým jiným. Ohrazujeme se proti tomuto útoku. Domnívá-li se Petr Zídek, že je kompetentní hodnotit úroveň a význam textů Oldřicha Tůmy (mimochodem publikovaných v zahraničních časopisech), nemůže to upřít ani nám. Podle nás jsou Tůmovy texty inspirující a přínosné pro českou i zahraniční historiografii, zabývající se totalitními režimy ve střední Evropě. Širší rozhled, který Tůma ve svých studiích prokazuje, dokládá naprostý opak toho, co tvrdí pan redaktor. Snaha vykázat Oldřicha Tůmu z vědeckého světa pro scházející doktorát vypovídá více o úrovni redaktora než napadeného. Tuší autor, že tento prý "slabý" člověk byl pro organizování akcí proti normalizačnímu děkanovi vyloučen v polovině 70. let ze studií a vyšetřován StB? Že školu dokončil po několikaletém přerušení a ve věku, kdy se méně stateční kolegové už honosili tituly, které jemu dnes údajně chybějí? Nezdá se Petru Zídkovi, že po takových zkušenostech se na údajné "elementární předpoklady vědecké činnosti" (tj. tituly) hledí jinak? Oldřich Tůma je podle nás člověk, který se skutečně běžně na ředitelském místě nevyskytuje. Je totiž nejen odborně schopný, ale i slušný a ochotný s podřízenými komunikovat. Mimochodem, o svém vyloučení ze studií a následných postizích nikdy nevykládal. Pro nás samotné to bylo překvapení, jež skrýval jeden z dokumentů StB, na který jsme narazili v rámci svého výzkumu.
</TEXT>
</DOC>
<DOC>
<DOCID>LN-20021019063</DOCID>
<DOCNO>LN-20021019063</DOCNO>
<DATE>10/19/02</DATE>
<TEXT>
Vždy když se objeví zásadnější text o neutěšené situaci akademie věd, zvedne se na jejích pracovištích vlna hněvu, že někdo chce připravit akademiky o chleba, vzdor tomu, že se již zbavili všeho balastu a publikují statisticky na úrovni světového průměru. Antiakademická lobby existuje v Česku od začátku 50. let - na vysokých školách, ve vládních kruzích, v některých uměleckých sférách, v kruzích ezotericky orientovaných intelektuálů, jakož i v řadách konzervativního kléru a rychlokvašných technokratů. Proto bylo už v prosinci 1989 jasné, že akademie musí změnit image vůči veřejnosti, více se zakořenit ve vzdělávacím systému a aktivně čelit smyšlenkám, že je ideologickým dinosaurem. První polistopadové vedení akademie si však vůbec nepřipouštělo, že by se mělo starat především o to, aby akademii připravilo příznivé klima do budoucna. Z piedestalu skorobohů je pak povětšinou srazily dva dokumenty: Cibulkův index a Science Citation Index. Již předtím ale antiakademická lobby zasadila akademii v tichosti ránu přímo do vazu - tou bylo drastické snížení rozpočtu. Ač dobový mýtus praví, že to bylo neodvratné, není to pravda. První prezidiální skvadra tak zčásti skončila v roce 1992 na smetišti akademických dějin, zčásti fúzovala s novým, pragmatickým vedením. To již byli lidé, kteří alespoň "věděli, kolik stojí kilo chleba". Nicméně jako pragmatici hodlali vytvořit příznivé podmínky pouze pro sebe a své věrné. Rozhodně nehodlali ztrácet čas řešením problému akademie jako celku a někteří z nich brali své působení v čele akademie spíše jako vhodný odrazový můstek k vyšším postům. Není proto divu, že v těchto podmínkách postavení akademie dále mírně upadalo, v lepším případě stagnovalo. Třetí akademické vedení působící od roku 2001 bych nazval realistickými skeptiky. Nevěří, že by se dalo postavení akademie radikálním způsobem zlepšit, a tak se jen snaží zajišťovat její další trvání. A vlastně nechtějí nic moc měnit z obavy, aby snad nebylo ještě hůř. Všem třem akademickým vedením bylo společné jedno: žádné z nich nedokázalo vytvořit komplexní strategii, která by vedla ke zlepšení postavení akademie a k povznesení jejích vnitřních poměrů. A právě proto je akademie ještě dnes, po třinácti letech, přibližně stejně neukotvená a v části veřejnosti chápaná jako něco archaického. Za své současné neutěšené postavení si akademie může do značné míry sama. Zlepšit svou situaci může jen vytrvalým úsilím, které vyjde z jejích vlastních řad. Prvním předpokladem budiž svobodná a otevřená debata o akademických otázkách. Ta však předpokládá, že bude předem vyloučena možnost jakýchkoliv přímých či nepřímých postihů za vyslovení kritických názorů na adresu organizace či etiky práce či za upozornění na vědecké chyby a omyly.
</TEXT>
</DOC>
<DOC>
<DOCID>LN-20021019064</DOCID>
<DOCNO>LN-20021019064</DOCNO>
<DATE>10/19/02</DATE>
<TEXT>
Faktický stav Národohospodářského ústavu AV ČR je v přímém rozporu s charakteristikou uvedenou v článku Zrušme akademii věd. Ze všech atestovaných vědeckých pracovníků je pouze jeden starší 50 let. Většině z nich není ani 40 let, zato mají obvykle Ph.D. ze zahraniční univerzity nebo ekvivalentní doktorát a publikují v zahraničních recenzovaných časopisech, a to včetně ředitele. Zapojení ústavu v mezinárodních grantech základního ekonomického výzkumu je naprosto samozřejmé. V roce 1999 vzniklo společné pracoviště Centra pro ekonomický výzkum a doktorské studium (CERGE) Univerzity Karlovy a NHÚ AV ČR: CERGE-EI, přičemž úzká spolupráce se datuje již od roku 1993. V současnosti na tomto společném pracovišti studuje cca 150 studentů doktorského studia ekonomie ze 17 zemí. Za loňský rok pracovníci NHÚ odpřednášeli cca 1400 hodin jak na CERGE-EI, tak i na jiných vysokých školách. Toto pracoviště získalo jako první v ČR plnou akreditaci doktorského studijního programu v USA. Členy akreditační komise však nebyli příslušníci nějakého místního klanu, ale špičkoví ekonomové, o nichž se hovořilo při nominacích na Nobelovu cenu v ekonomii, a akademičtí funkcionáři renomovaných amerických univerzit. Absolventi doktorského studia na CERGE-EI pracují v mezinárodních organizacích, v domácích a zahraničních bankách, ale přednášejí též na zahraničních univerzitách nebo jsou zaměstnáni v širších vládních strukturách. Ačkoliv může mít Petr Zídek v mnoha ohledech pravdu, v jednom se mýlí. Všechny, nejen humanitní, ústavy akademie věd nejsou stejné. A např. národohospodářský ústav je mnohem dál, než co považuje za dobrý cílový stav. Zevšeobecňující kritika a házení všech do jednoho pytle v tomto případě není na místě a ve svém důsledku zcela neguje naši desetiletou snahu o standardní kombinaci základního a aplikovaného výzkumu s kvalitním doktorským vzděláváním s mezinárodním renomé.
</TEXT>
</DOC>
<DOC>
<DOCID>LN-20021019065</DOCID>
<DOCNO>LN-20021019065</DOCNO>
<DATE>10/19/02</DATE>
<TITLE>
Diskuse o budoucnosti akademie věd: zrušit, či nezrušit?
</TITLE>
<TEXT>
Petr Zídek tvrdí v článku Zrušme akademii věd (LN 5. 10), že současná organizace výzkumu a vysokoškolské výuky není dobrá. Jsem přesvědčen o tom, že s tímto závěrem bude souhlasit většina vysokoškolských pedagogů i významná část pracovníků akademie.
Na Zídkův článek zareagovala předsedkyně AV Helena Illnerová. Podle ní okolnosti vzniku ČSAV nebyly sice příliš šťastné, avšak podobné instituce vznikaly i jinde, a to nejen v zemích pod sovětským vlivem. Akademie má zásluhy z doby nesvobody, kdy umožnila práci vynikajícím vědcům, dnes se snaží o propojení s pracovišti vysokých škol, pracovníci akademie vytvářejí zhruba 40 % všech odborných článků, jejichž citovanost je nadprůměrná - situace je tedy podle Illnerové v podstatě příznivá a nepotřebuje radikální změny (LN 13. 10).
</TEXT>
<HEADING>
K ideálu daleko
</HEADING>
<TEXT>
Těžko jsme mohli očekávat od představitelky akademie něco jiného. Helena Illnerová se neřídila známou pravdou, že nejlepší obrana je útok. Buď není sama přesvědčena o tom, že současná organizace výzkumu a vysokoškolské výuky je dobrá (je ovšem těžko někomu podsouvat, co si asi myslí) nebo pro takový útok nemá dostatek pádných argumentů. V každém případě však vyznění její polemiky je velmi nepřesvědčivé. Diskuse o akademii a vysokých školách probíhá u nás již od roku 1989. Většina jejích účastníků chtěla poukázat na existující nedostatky s cílem je odstranit. Není nejdůležitější ohlížet se do minulosti, ale pokusit se najít shodu v tom, jak by měla organizace vědy a vysokoškolské výuky vypadat. Dnešní stav, kdy je v akademii na úrovni ministerstva soustředěn základní výzkum všech oborů oddělený od vysokých škol spadajících pod ministerstvo školství, má k ideální situaci daleko. Jak již bylo řečeno, diskuse o této problematice by měla být zaměřena především na budoucnost, nelze však pominout některé podstatné skutečnosti. Je pravda, že v různých zemích vznikaly a vznikají samostatná výzkumná pracoviště v jednom nebo v několika příbuzných oborech mimo vysoké školy. S akademiemi sovětského typu však mají málo společného. Snad nejvýznamnější z nich, na které se akademie často odvolává, je Národní centrum vědeckého výzkumu (CNRS) ve Francii. Toto středisko sice financuje výzkum, ale jeho laboratoře jsou zpravidla budovány na univerzitách a jeho jednotliví pracovníci jsou začleněni do univerzitních pracovišť. ČSAV jako monopolní instituce pověřená organizací základního výzkumu a zcela oddělená od vysokých škol vznikla v roce 1952 výběrem některých členů z tehdy existující České akademie věd a umění, Královské české společnosti nauk, Masarykovy akademie práce a Národní rady badatelské. Jen zhruba jedna pětina členů těchto společností byla jmenována za členy ČSAV. Dnem jejího vzniku byly ostatní vědecké organizace zrušeny a nevybraným členům byla znemožněna další vědecká práce, pokud nebyli postiženi přímo i jinak.
</TEXT>
<HEADING>
Revoluce příliš sametová
</HEADING>
<TEXT>
Jestliže před listopadem existovala shoda o tom, že akademie v této monopolní podobě by neměla v demokratické společnosti existovat, při sametové revoluci se na takové postoje rychle zapomnělo. Dne 21. prosince 1990 se schází mimořádné valné shromáždění ČSAV, kterého se účastní také volení zástupci pracovišť. Z publikovaného přehledu vystoupení je patrné, že nikdo se nezabýval okolnostmi vzniku akademie ani rehabilitací postižených členů bývalých vědeckých společností a nikdo nevyjádřil pochybnosti o jejím zachování. V usnesení tohoto shromáždění není ani zmínka o řešení vztahu k vysokým školám nebo nutnosti spojení výzkumu a výuky. Má na přetrvání minulého formálního oddělení výzkumu a vysokoškolské výuky, ke kterému došlo v roce 1952, vinu pouze akademie? Nikoliv. K faktickému oddělení totiž nikdy nedošlo; na některých vysokých školách pokračoval výzkum srovnatelný nebo i významnější než na pracovištích akademie, propojení odborníků obou těchto sfér založené na osobních vazbách také nikdy nepřestalo. Vysoké školy jako celek představovaly velku sílu, proti akademii však byly nejednotné a příliš zaměstnané svými vlastními problémy. Na nejvýznamnější českou vysokou školu přichází jako její první polistopadový rektor Radim Palouš, který byl dlouhou dobu mimo akademickou sféru a v této problematice se neorientoval. V květnu 1990 se uzavírá smlouva mezi ČSAV a Univerzitou Karlovou. Podobných smluv vznikla poté celá řada. Byla a je to vhodná a fungující náhrada za mnohem přirozenější institucionální spojení? Jednoznačné stanovisko k organizaci vědy a vysokoškolské výuky nezaujala ani později vzniklá Konference rektorů. Nejsilněji vždy zazníval hlas za zachování akademie ze strany jejích pracovníků. Na názory, že věda a vysokoškolská výuka by měly být oddělovány pouze tehdy, když poměrně úzce zaměřený výzkum potřebuje mimořádnou koncentraci sil a prostředků, reagovali pracovníci akademie velmi dramatickým Prohlášením českých vědců: "Česká věda je ohrožena. Veřejnost má právo o tom vědět. Kdesi nahoře se připravuje zrušení Československé akademie věd; krok, který by znamenal bytostné ohrožení celé naší vědy se všemi tragickými důsledky pro další život naší společnosti" (Bulletin ČSAV 4/91). O vysokých školách nebyla v tomto provolání ani zmínka. Neméně dramaticky a aktivně reagovali představitelé akademie při projednávání a přijímání zákona o AV ČR. Vyplývá to z prohlášení tehdejšího ministra školství, mládeže a tělovýchovy ČR Petra Vopěnky z 11. 3. 1992. Uvádí v něm, že vedení ČSAV, některé akademické ústavy i pracovníci akademie vystoupili proti jeho návrhu na postupné začleňování ústavů akademie do systému vysokých škol. Zachování akademie jako samostatné instituce na úrovni ministerstva nepochybně vysoké školy při jejich transformaci poškodilo. Když byly na fakultách vypsány konkursy, pracovníci akademie se do nich nehlásili, neboť měli ve svých ústavech lepší podmínky. V důsledku toho konkursy, které měly zlepšit kvalitu vysokoškolských učitelů, byly často pouze formální. Je ovšem také pravda, že vysoké školy ne vždy konkurenci na vypsaná místa vítali a proto někdy stanovili takové podmínky, které možné zájemce odrazovaly.
</TEXT>
<HEADING>
Zpět k učené společnosti
</HEADING>
<TEXT>
Faktické propojení vysokoškolských a akademických pracovišť v rámci jednoho Výboru pro vysoké školy a vědu by řešilo mnoho problémů. Zvětšila by se konkurence pracovníků v obou sférách, podstatně by se zvýšily možnosti přijímat na vysoké školy více studentů. Odstranila by se nedobrá praxe různých částečných úvazků pracovníků vysokých škol v ústavech akademie a naopak, která sice umožňuje zvýšeni nízkých platů na školách i v akademickém výzkumu, ale je vždy omezeno na úzký okruh pracovníků, nehledě na to, že je obtížné si představit kvalitně vykonávanou práci na dvou nebo dokonce několika pracovištích najednou. Ve svém příspěvku jsem se omezil pouze na několik základních myšlenek a faktů. Závěrem bych rád řekl toto: akademii věd v dnešní podobě nepotřebujeme. Měla by se stát opět tím, čím kdysi před vznikem ČSAV byla - společností představitelů naší vědy s nehonorovaným členstvím.
Faktické propojení vysokoškolských a akademických pracovišť v rámci jednoho Výboru pro vysoké školy a vědu by řešilo mnoho problémů. Zvětšila by se konkurence pracovníků v obou sférách, podstatně by se zvýšily možnosti přijímat na vysoké školy více studentů. Odstranila by se nedobrá praxe různých částečných úvazků pracovníků vysokých škol v ústavech akademie a naopak, která sice umožňuje zvýšeni nízkých platů na školách i v akademickém výzkumu, ale je vždy omezeno na úzký okruh pracovníků, nehledě na to, že je obtížné si představit kvalitně vykonávanou práci na dvou nebo dokonce několika pracovištích najednou. Ve svém příspěvku jsem se omezil pouze na několik základních myšlenek a faktů. Závěrem bych rád řekl toto: akademii věd v dnešní podobě nepotřebujeme. Měla by se stát opět tím, čím kdysi před vznikem ČSAV byla - společností představitelů naší vědy s nehonorovaným členstvím.
</TEXT>
</DOC>
<DOC>
<DOCID>LN-20021019066</DOCID>
<DOCNO>LN-20021019066</DOCNO>
<DATE>10/19/02</DATE>
<TITLE>
Diskusí o Akademii věd ČR (AV) a jejím vztahu k vysokým školám bylo za uplynulých 13 let už hodně, ale tolik demagogie, nepravd a zlovolných útoků jako v článku Petra Zídka se snad ještě nikde neobjevilo.
</TITLE>
<TEXT>
Dlouhá léta působím jak v AV (Ústav molekulární genetiky), tak na Přírodovědecké fakultě UK a myslím si, že k těmto záležitostem mohu poměrně zasvěceně něco říci. Tak tedy popořádku. Ano, v AV je stále ještě spousta problémů a nedostatků. Tvrdím však, že AV se od roku 1989 reformovala více než většina jiných institucí, včetně vysokých škol. Která jiná instituce např. "zeštíhlela" na polovinu a přitom výrazně zvýšila svoji produktivitu? Která se podrobila opakovaně hodnocení své úrovně komisemi zahraničních odborníků?
</TEXT>
<HEADING>
Útočiště nepohodlných
</HEADING>
<TEXT>
Jistě je pravda, že AV vznikla v nejhorší fázi komunistického režimu podle sovětského vzoru. Není ovšem pravda, že v následujících téměř čtyřiceti letech byla ideologicky postižena více než jiné instituce. Je tomu přesně naopak - do ústavů AV se často uchylovali lidé, kteří nebyli považováni za dostatečně politicky spolehlivé pro styk s vysokoškolskými studenty. Rozdíl mezi AV v době komunismu a dnes je stejný, ne-li větší, než mezi tehdejší a dnešní armádou, justicí či žurnalistikou. Výzkumné organizace zcela obdobné naší dnešní AV existují ve všech vyspělých zemích. To, že 60 % vědeckých pracovníků AV je dnes mladších 50 let, je podle mého názoru docela potěšitelné a v zásadě srovnatelné se světovým průměrem. Myslím, že také v tomto ohledu je na tom AV lépe než třeba vysoké školy. Je již únavné posté vyvracet stále opakované tvrzení o odtrženosti AV od výuky studentů. Přinejmenším v laboratořích přírodovědeckých ústavů najdeme dnes podobné množství diplomantů a doktorandů jako ve specializovaných ústavech výzkumných univerzit v západní Evropě a USA. Petr Zídek evidentně netuší, že zásadně důležitou součástí vysokoškolského studia je intenzivní účast studentů magisterského a zvláště pak doktorského stupně studia na kvalitním vědeckém výzkumu. Pedagogická činnost pracovníků AV je dnes již bezesporu velmi výrazná. Mohla být určitě ještě výraznější, kdyby o to vysoké školy více stály. Ukázkovým pozitivním příkladem je symbióza biologických ústavů AV a Jihočeské univerzity v Českých Budějovicích. Kdybychom dnes formálně převedli téměř kterýkoli přírodovědecký ústav AV pod nějakou univerzitu, dalo by se to udělat v podstatě jednoduchou výměnou tabulek u dveří. Fakticky by se nemuselo prakticky nic měnit - takový ústav svou činností přesně odpovídá obdobným ústavům velkých západoevropských a amerických univerzit.
</TEXT>
<HEADING>
Průmysl nemá zájem
</HEADING>
<TEXT>
Proč se tedy ústavy AV brání takové "reformě"? Protože se obávají toho, že by se ve většině případů dostaly do institucionálního prostředí, které je mnohem méně reformované, mnohem byrokratičtější a mnohem zkostnatělejší. Velkým nedostatkem našeho výzkumu skutečně je nedostatečná vazba na praxi. Chyba ale není ani tak na straně AV či vysokých škol - všichni bychom byli rádi, kdyby naše podniky prosperovaly tak, aby mohly provozovat vlastní výzkumná a vývojová oddělení a chrlily technické novinky porážející světovou konkurenci. Pokud je ale náš průmysl založen převážně na montáži výrobků vyvinutých někde v Německu či Koreji, není prostě po výsledcích našeho aplikovaného výzkumu dostatečná poptávka, a proto tato část našeho výzkumu povětšinou stagnuje. Lze asi skutečně vážně uvažovat o tom, že by při AV vznikla nová univerzita. Je ale přinejmenším naivní domnívat se, že kapacita AV by se dala okamžitě využít pro výuku 35 tisíc nových studentů - ústavy AV nemají téměř žádné vhodné posluchárny, prostory pro praktická cvičení a další nezbytnou infrastrukturu. Zcela bizarní je Zídkův názor, že málo produktivní vědci by se mohli dobře uplatnit jako vysokoškolští učitelé. Zdaleka ne každý má totiž potřebný pedagogický talent. Podle jakýchkoli objektivních kritérií se dá zcela nepochybně prokázat, že AV zůstává i nadále nejdůležitější a nejkvalitnější institucí české vědy, přinejmenším pokud jde o velké přírodovědecké obory.
Proč se tedy ústavy AV brání takové "reformě"? Protože se obávají toho, že by se ve většině případů dostaly do institucionálního prostředí, které je mnohem méně reformované, mnohem byrokratičtější a mnohem zkostnatělejší. Velkým nedostatkem našeho výzkumu skutečně je nedostatečná vazba na praxi. Chyba ale není ani tak na straně AV či vysokých škol - všichni bychom byli rádi, kdyby naše podniky prosperovaly tak, aby mohly provozovat vlastní výzkumná a vývojová oddělení a chrlily technické novinky porážející světovou konkurenci. Pokud je ale náš průmysl založen převážně na montáži výrobků vyvinutých někde v Německu či Koreji, není prostě po výsledcích našeho aplikovaného výzkumu dostatečná poptávka, a proto tato část našeho výzkumu povětšinou stagnuje. Lze asi skutečně vážně uvažovat o tom, že by při AV vznikla nová univerzita. Je ale přinejmenším naivní domnívat se, že kapacita AV by se dala okamžitě využít pro výuku 35 tisíc nových studentů - ústavy AV nemají téměř žádné vhodné posluchárny, prostory pro praktická cvičení a další nezbytnou infrastrukturu. Zcela bizarní je Zídkův názor, že málo produktivní vědci by se mohli dobře uplatnit jako vysokoškolští učitelé. Zdaleka ne každý má totiž potřebný pedagogický talent. Podle jakýchkoli objektivních kritérií se dá zcela nepochybně prokázat, že AV zůstává i nadále nejdůležitější a nejkvalitnější institucí české vědy, přinejmenším pokud jde o velké přírodovědecké obory.
</TEXT>
</DOC>
<DOC>
<DOCID>LN-20021019067</DOCID>
<DOCNO>LN-20021019067</DOCNO>
<DATE>10/19/02</DATE>
<TITLE>
V detektivních románech Daniela Pennaka ožívá pařížská periferie
</TITLE>
<TEXT>
Nad střechami Paříže leží Belleville. Podivná čtvrť. Bydlí tam přistěhovalci, začínající umělci, alkoholická chudina a spisovatel Daniel Pennac, který Belleville proslavil sérií románů. Nejlepší z nich, nazvaný Obchodnice s prózou, se letos objevil v českém překladu.
Bellevile znamená "krásné město", což je malebný název pro pařížskou čtvrť nevalné pověsti. Místní uličky mají svůj charakteristický odér pečeného skopového a orientálního koření. V malých bytech tu žijí početné rodiny, o někdejší řemeslnické dílny se dělí nejrůznější kumštýři, kteří tu mají své ateliéry, s noclehárnami a vyvařovnami nelegálních přistěhovalců, podkrovní pokojíky obývají studenti - na Paříž je tu nebývale levno. Přízemí oprýskaných činžáků zabírají miniaturní krámky všeho druhu. Vedle úzké nudle řeckého ševcovství prodává exoticky vyhlížející zeleninu rozložitá černoška, sousední drogerie s celou škálou exotických vůní a pachů se podobá šamanské chýši, vedle čínského obchodního domu vietnamské bistro a taky jedno řecké. A i když tihle obchodníci zavřou, do noci dál svítí výlohy tureckých koloniálů. Život na Belleville nikdy nekončí. V tom neustále hrčícím soukolí to co chvíli křísne, rodí se tu malá lidská vítězství, ale končí tu i některé velké sny. Jenže zastavit se by mohlo znamenat propást svou životní šanci. Někoho pitoreskní čtvrť s duší orientálního bazaru vystřelí vysoko - tak se z jednoho odloženého batolete nalezeného před číslem 65 v ulici Belleville vyklubala Edith Piaf - pro jiné znamená konečnou. Ti tu pak na sociální podpoře dál popíjejí horký mátový čaj či silnou tureckou kávu a v parku hrají šachy. A do téhle živné půdy zasadil Daniel Pennac osudy svého hrdiny Benjamina MallausŹna a jeho rozvětvené rodiny, jeho snoubenky - krásné, inteligentní a investigativní novinářky Julie, zaměstnavatelky, majitelky nakladatelství Talion, čínského policisty, který se převléká za vietnamskou babku, řidiče autobusu a milovníka Vergilia, Srba Stožilkoviče, epileptického psa Julia... Tahle individua tedy tvoří ansámbl Pennakových příběhů, a zdá se, že autorovi přes svou nepoddajnost kupodivu nepřerostla přes hlavu. Pennac ostatně neponechal nic náhodě. Kulisy i charaktery postav svého příběhu si nechal řádně zalézt pod kůži - na Belleville už žije a tvoří třicet let.
</TEXT>
<HEADING>
Benjamin Mallauséne, obětní beránek
</HEADING>
<TEXT>
Hlavního hrdinu Benjamina MallausŹna lze vystihnout třemi slovy: "profesionální obětní beránek". Nejstarší syn v početné rodině, jejímž "pilířem" je krásná matinka, která příliš často podléhá hlasu svého srdce a "do úlu" se vrací vždy jen v požehnaném stavu, aby prodloužila už tak dost dlouhou řadu sourozenců. Benjamin má tedy na krku pubertální jasnovidku Terezu, křehkou Kláru, vzteklouna Jérémyho, který podpálil školu, Špunta s růžovými brýlemi, jehož sebemenší noční můra se stává skutečností, a konečně Verdun, tu nejmenší, "která od své první vteřiny řve jako bitva se stejným jménem". Zpočátku Benjamin zajišťoval rodinu jako zaměstnanec reklamačního oddělení obchodního domu, nyní se stal literárním ředitelem nakladatelství. Za jeho zdánlivě oslnivým profesionálním vzestupem však bohužel stojí mimořádná schopnost působit jako hromosvod nepříjemností. Zvláštní nadání mu sice umožňuje žít, zároveň ho však zaplétá do kola v Belleville všudypřítomného zločinu, samozřejmě v roli nevinného, ale zato hlavního podezřelého. Zkrátka dokonalý antihrdina. Nebo spíš naopak typický hrdina současného světa, v jehož chaotickém kolotání nestačí žádný příběh skončit, žádná postava v klidu zemřít a žádná pravda vyjít najevo. Literatura zatím mnoho takových figur - žijících nota bene v tak pitoreskním a snově vychýleném světě - nemá, setkáme se s nimi spíše v komiksovém zpracování či ve filmu. Není divu, vypořádat se literárně, tedy v podstatě lineárně, s tvárnými problémy, na něž má kinematografie celou řadu triků, je mistrovský úkol. O tom, jak se ho Pennac zhostil, nejlépe svědčí obrovský čtenářský zájem, který zachvátil dokonce i generaci audiovizuálního dorostu. Jak to jenom dokázal!
</TEXT>
<HEADING>
Vypravěč obrazů
</HEADING>
<TEXT>
Pennakovi se daří literárními prostředky dosáhnout efektu filmové kamery těkající z jedné figury na druhou, prudce zaostřující z celku na detail, který je po dlouhém utkvění ukončen zatmívačkou. "A ten měděný nebozez, jehož špička se blyštěla ve světle reflektorů, mi pronikl do lebky, vyvrtal pečlivou díru do čelní kosti, obdělal všechna pole mého myšlení, mrštil mnou dozadu, když se mi roztříštil o týlní kost, a já věděl, že je to konec..." Na způsobu zapojování jednotlivých figur do děje, respektive jejich "izolovanosti" od ostatních postav i prostředí, v němž se spíše vyjímají, než aby do něho zapadaly, lze vypozorovat Pennakovu poučenost v žánru komiksu, jemuž se už několik let věnuje. Je autorem scénáře k několika komiksovým albům, která vytvořil spolu se slavným francouzským kreslířem Tardim. Komiks je v podstatě jakousi obrácenou variantou Pennakova tvůrčího kréda: příběhy jsou v něm zprostředkovány obrazem, zatímco autor Obchodnice s prózou jako by vyprávěl obrazy slovy. Sílu výstižného obrazu staví v románu nad myšlenkovou konstrukci: "Můžete-li román shrnout myšlenkou, z níž se zrodil, je to nepodařený román. Je to esej zakamuflovaná románem, což je jakási francouzská specialita. Ostatně, v románu není nic vulgárnějšího než myšlenka," odvolává se Célinův obdivovatel Pennac na svého učitele. Skutečně nelze v Pennakově románu vysledovat nějakou ústřední myšlenkovou linii - smysl jeho prózy jako by se hroutil a znovu rekonstruoval s každým novým příběhem. Tak jako je hrdina Benjamin hromosvod nešťastných příhod, stává se jeho příběh bleskosvodem dalších lidských osudů, které Bellevile modelovalo, aby jimi zůstalo navždycky poznamenáno.
</TEXT>
<HEADING>
Děti poslouchají, děti si pamatují
</HEADING>
<TEXT>
Když v roce 1985 vyšel román U štěstí obrů, první díl bellevillské ságy o ztřeštěné rodince MallausŹnových, zareagovala kritika jediným příspěvkem. Pennakovo psaní si však přesto našlo cestu ke čtenáři a druhý díl Sudička pistolnice už trhal rekordy v prodejnosti a nad Obchodnicí s prózou se už hovořilo o fenoménu. Ne snad přímo o té jedné konkrétní knize, ale o tom, že mallausénovská historie prokazatelně odloudila, zejména v mladších věkových kategoriích, vyznavače hlavní konkurentky literatury, televizní obrazovky. Podobně jako se v posledních letech hovoří o "potterománii", pohltila o několik let dříve Francii "pennakománie". Pro to, aby oslovil svým psaním i davy znuděné mládeže, o níž se v novinách psalo většinou jen v souvislosti s rostoucí kriminalitou, má Pennac ty nejlepší předpoklady. Syn armádního důstojníka italského původu Pennacchioniho (pseudonym Pennac si zvolil poprvé pro svůj pamflet o významu vojenské služby, aby neranil otcovy city) narozený v Casablance v roce 1944, má za sebou kromě pár exotických profesí - dřevorubec na Pobřeží slonoviny, povaleč v Brazílii a pařížský taxikář - především třicetiletou pedagogickou praxi. Vyučoval mimo jiné v problematických místech, kde se ve školních škamnách setkávají děti ze slabších sociálních vrstev, děti přistěhovalců - mimo jiné i na Belleville, kde od roku 1970 žije. "Postava Benjamina MallausŹna, opatrovníka sedmi beznadějně trhlých děcek, je v podstatě románovým zpracováním toho, co jsem dělal třicet let jako pedagog, když jsem se staral o cizí děti! Děti chtějí slyšet příběhy. Děti poslouchají, děti si pamatují... pak mají chuť hledat si další příběhy samy. Tolik k dětem, které nečtou." A Pennac s touto životní zkušeností dokáže zázraky. Obchodnice s prózou je kniha, v níž se mu podařilo vytěžit to nejlepší z žánru detektivky, románové ságy, ironicky přehodnotit politický thriller a zároveň přinést nenásilný příspěvek k rasové, generační a sociální snášenlivosti. I díky tomuto tvarovému eskamotérství si mohl Pennac dovolit vyslat do světa patetické poselství, že "láska, přátelství a city jsou to jediné, proč život stojí za to", a ještě na tom vydělat spoustu peněz.
Kniha týdne
Daniel Pennac
OBCHODNICE S PRÓZOU
Přeložila Vlasta Misařová. Vydala nakladatelství Mladá fronta a Dauphin, Praha 2002, 436 stran.
</TEXT>
</DOC>
<DOC>
<DOCID>LN-20021019068</DOCID>
<DOCNO>LN-20021019068</DOCNO>
<DATE>10/19/02</DATE>
<TITLE>
próza
</TITLE>
<TEXT>
René Depestre
</TEXT>
<HEADING>
Jako o závod (Odeon)
</HEADING>
<TEXT>
O tom, že se k vylíčení hrůz a zvrhlostí autokratických politických režimů dá přistupovat s nadsázkou a humorem, se mohl český čtenář přesvědčit naposledy v prvních dvou románech "jihoamerické" trilogie Louise de Berniérese. Potvrzuje to i haitský rodák René Depestre (*1926), který proti takovému režimu sám aktivně vystupoval, a v důsledku toho strávil většinu života v exilu. Své zkušenosti promítl do románu, jehož hrdinou je bývalý ministr Henri Postel. Někdejší prominent je obětí mocenských praktik prezidenta nejmenovaného karibského ostrova Zoocrata Zacharia a jeho Národního ústavu pro elektrifikaci duší. Henri se ale po čase vzepře procesu postupné "zombifikace", jemuž jsou podrobeni všichni diktátorovi odpůrci. Pro svůj odpor si zvolí neobvyklý prostředek: účast v tradičním závodu ve šplhání na dřevěný kůl pomazaný tukem. Je ovšem zřejmé, že ani takto neškodná a symbolická forma protestu nebude opovážlivému rebelovi tolerována. Haitská každodennost, v níž ve fantaskní symbióze koexistují zdánlivě neslučitelné kulturní prvky, jakými jsou kult vúdú na jedné a racionálně fungující autokracie na druhé straně, se stala zřejmým předobrazem prostředí, do něhož autor děj svého románu zasadil. Styl příběhu o vzpouře proti tyranii osciluje v Depestrově podání mezi surrealismem a magickým realismem. Erotika a smyslnost, jež se staly alfou a omegou i loni česky vydané povídkové knihy Chvalozpěv na ženu - zahradu, jsou nepominutelnými a zlidšťujícími elementy Postelovy tragikomické historie. Bohatý a pestrý jazyk této prózy, který nezapře autorovu básnickou minulost, převedl vynikajícím způsobem Richard Podaný. Nezanedbatelnou součástí knihy je rovněž slovníček pojmů z exotických reálií a doslov Lubomíra Martínka, který poukazuje na souvislosti mezi literaturami různých kulturních oblastí.
Jaroslav Dietl
</TEXT>
<HEADING>
Doktor Marcus a jeho rod (Máj a Dokořán)
</HEADING>
<TEXT>
Scenáristu a dramatika Jaroslava Dietla netřeba představovat. V jeho počinech se obvykle snoubí popularita s kvalitou - ačkoliv, je tu např. Píseň pro Rudolfa III. či Nemocnice na kraji města na straně jedné a Muž na radnici či "slavná" Žena za pultem na straně druhé. Málokdo asi ví, že kultovnímu seriálu národa televizních diváků, Nemocnici, se před dvaceti lety málem narodila sestřička. Koncem 70. let dostal Dietl nabídku od východoněmecké televize, aby po vzoru úspěšné doktorské ságy natočil seriál z prostředí starého berlínského ústavu Charité. Spletitý příběh odehrávající se na pozadí dějinných událostí, které se bezprostředně dotýkají Berlína a mění osudy nemocnice i všech aktérů, byl nakonec zamítnut, údajně pro svou přílišnou historičnost. Světlo světa spatřil teprve nyní, prozatím v knižní podobě. Doktor Marcus a jeho rod nezapře scenáristický jazyk svého tvůrce, koneckonců autor ani vydavatel se ničím netají a hned v podtitulu se čtenář dozví, že jde o "televizní román". Zatímco podobnost s dalším Dietlovým seriálem Eliška a její rod je čistě v názvu, sterilní ovzduší není to jediné, co spojuje Charité s Nemocnicí na kraji města. Charaktery i osudy některých postav, vztahy rodinné a pracovní, rivalita otec - syn: jen karty jsou promíchány a znovu rozdány. Přesto má celý příběh svůj, dietlovský, půvab a strhne-li čtenáře, propustí jej až s poslední řádkou. Po zaklapnutí knížky se nelze ubránit otázce: Nebylo by lépe investovat do nového projektu, než znovu strašit s provařenou Ženou za pultem ?
Lindsey Davisová
</TEXT>
<HEADING>
Bronzové stíny (BB art)
</HEADING>
<TEXT>
S Markem Didiem Falconem, hrdinou úspěšné řady historických detektivek Lindsey Davisové, jsme se seznámili teprve nedávno v románu Ztracené stříbro. Děj Bronzových stínů ve fiktivní chronologii Falconových případů na úvodní román bezprostředně navazuje, čtenáře ale čeká příběh v úplně jiném duchu. Po klasické "pátračce", v níž Falco odhalí pachatele několika vražd, přichází akční thriller s detektivní zápletkou prostoupený atmosférou ospalé prázdninové bezstarostnosti, ale i všudypřítomného nebezpečí, kterému musí hrdina čelit. Zprvu se zdálo, že by to mohly být docela příjemné prázdniny. Kouzelný Neapolský záliv, hora Vesuv, Pompeje a Herculaneum, průzračné moře, nekonečné pláže, vůně pečených ryb a spousta vína... Do této módní "rekreační" oblasti přijíždí začátkem léta r. 71 n. l. také soukromý "informátor" Falco. Má za sebou náročný úkol, a pořádnou dovolenou by si rozhodně zasloužil! Jenže obyčejný pátrač míní - a císař mění. Falco beztak už od chvíle, kdy ho Vespasián pověřil, aby ze skladiště s kořením odklidil rozkládající se mrtvolu, tuší, že ho čeká zase jen úmorná a navíc špatně placená práce. Stopy jej nakonec přivedou k osobám, jež by mezi provinční honorací i římskou smetánkou, která sem každoročně přijíždí, sotva hledal. A zdánlivě banální případ, v němž doznívá rozsáhlé spiknutí proti císaři, se postupně mění v dlouhý, osamělý boj muže proti muži.
John Connolly
</TEXT>
<HEADING>
Vražedná povaha (BB art)
</HEADING>
<TEXT>
Grace Peltierová byla velmi pohledná a inteligentní mladá žena; na univerzitě právě dokončovala dizertační práci, která se zabývala sektou zvanou Aroostookští baptisté, jejíž příslušníci počátkem roku 1964 beze stopy zmizeli ze své osady. Grace neměla ráda zbraně a neměla žádný důvod k sebevraždě. Přesto ji spáchala - a s pomocí pistole. Tak alespoň zněl verdikt policie, která našla její tělo v autě u dálničního výjezdu nedaleko Portlandu. Její otec se však s takovým výkladem nehodlá smířit - je si jist, že dcera byla zavražděna, a přesvědčí soukromého detektiva Charlieho Parkera, mimochodem někdejšího Graceina přítele, aby odhalil, co se skutečně stalo. Sotva se Parker pustí do vyšetřování a narazí na první náznak, že by Graceina smrt mohla souviset s její dizertací, začnou se dít věci: ráno najde svou poštovní schránku plnou jedovatých pavouků, kdosi mu v nepřítomnosti prohledá byt a vzápětí dostane podivnou návštěvu. Někdo si zkrátka nepřeje, aby se do věci míchal... Vražedná povaha (přeložila ji Jitka Pixová) je třetím Connollyho románem, kde se objevuje detektiv Charlie Parker. Hrdina je to v mnoha ohledech podobný Mattu Scudderovi, známému z knih u nás hojně vydávaného Lawrence Blocka. Je rovněž bývalým policistou, žije sám (ale nikoliv osaměle), má rovněž velmi pochybné přátele, kteří mu prokazují nejrůznější služby (včetně záchrany života), má odtažitý vztah k alkoholu (ač to tak vždycky nebývalo) a nedá se podplatit. Liší se od něj snad jen tím, že je větší kovboj a v lepší fyzické kondici. Má to logiku. V tak temném příběhu, jako je Vražedná povaha, by totiž jinak ani nemohl přežít.
Grace Peltierová byla velmi pohledná a inteligentní mladá žena; na univerzitě právě dokončovala dizertační práci, která se zabývala sektou zvanou Aroostookští baptisté, jejíž příslušníci počátkem roku 1964 beze stopy zmizeli ze své osady. Grace neměla ráda zbraně a neměla žádný důvod k sebevraždě. Přesto ji spáchala - a s pomocí pistole. Tak alespoň zněl verdikt policie, která našla její tělo v autě u dálničního výjezdu nedaleko Portlandu. Její otec se však s takovým výkladem nehodlá smířit - je si jist, že dcera byla zavražděna, a přesvědčí soukromého detektiva Charlieho Parkera, mimochodem někdejšího Graceina přítele, aby odhalil, co se skutečně stalo. Sotva se Parker pustí do vyšetřování a narazí na první náznak, že by Graceina smrt mohla souviset s její dizertací, začnou se dít věci: ráno najde svou poštovní schránku plnou jedovatých pavouků, kdosi mu v nepřítomnosti prohledá byt a vzápětí dostane podivnou návštěvu. Někdo si zkrátka nepřeje, aby se do věci míchal... Vražedná povaha (přeložila ji Jitka Pixová) je třetím Connollyho románem, kde se objevuje detektiv Charlie Parker. Hrdina je to v mnoha ohledech podobný Mattu Scudderovi, známému z knih u nás hojně vydávaného Lawrence Blocka. Je rovněž bývalým policistou, žije sám (ale nikoliv osaměle), má rovněž velmi pochybné přátele, kteří mu prokazují nejrůznější služby (včetně záchrany života), má odtažitý vztah k alkoholu (ač to tak vždycky nebývalo) a nedá se podplatit. Liší se od něj snad jen tím, že je větší kovboj a v lepší fyzické kondici. Má to logiku. V tak temném příběhu, jako je Vražedná povaha, by totiž jinak ani nemohl přežít.
</TEXT>
</DOC>
<DOC>
<DOCID>LN-20021019069</DOCID>
<DOCNO>LN-20021019069</DOCNO>
<DATE>10/19/02</DATE>
<TITLE>
Mě už nikdo urazit nemůže
</TITLE>
<HEADING>
rozhovor:
</HEADING>
<TEXT>
Moderátorka Michaela Jílková mluví jako "svědomí národa", ale prý se za něj nepovažuje. Přesto její nejoblíbenější větou zůstává: "Dělám to pro občany, občané Kotel potřebují". Mimo to však Jílková doporučuje tento pořad ignorovat, máte-li zdravotní potíže. Mohlo by to být nebezpečné.
LN: Tvrdíte, že jste hrozně vděčná, když se vás politik snaží urazit. Kdo vás potěšil nejvíc tím, že vás excelentně urážel?
Jsem vděčná kvůli divákům. Politika je v podstatě suchopárná věc. A Kotel jsem koncipovala tak, že jsem tuhle suchopárnou věc zabalila do záživného obalu. To popichování je jedna z věcí, kterou diváci mají rádi.
LN: Vy jste nejspokojenější, když ze studia odcházíte pozurážená?
Já to těm politikům vracím. Pokud vy máte pocit, že jsem pozurážená, tak jim to vracím málo. Snažím se, aby to bylo fifty fifty.
LN: Dokáže vás politik urazit doopravdy?
Žádný mě zatím neurazil, protože...
</TEXT>
<HEADING>
LN: Jste neurazitelná.
</HEADING>
<TEXT>
Ano, když s tím počítáte a těšíte se na to, tak vás to neurazí. Je ale pravda, že jeden politik mě vyvedl z míry. Ač se s ním normálně vůbec nebavím, tak mi v Kotli začal tykat a říkal mi "ty, Míšo". Tak je pravda, že to mě trochu překvapilo. Rozhodilo mě to.
LN: Kdo to byl?
No dobře, tak já vám to řeknu. Byl to pan Tlustý. To jsem nepochopila.
LN: Vrátila jste mu to a říkala mu Vlastíku?
Ne, ne, ne! Když někdo používá zbraně, které nepovažuju za elegantní ani vtipné... Já zas nemusím používat stejně hloupé zbraně jako on.
LN: Vy se ráda na politika v Kotli lepíte. To vám připadá elegantní?
Diváci to také mají rádi. A co já bych pro ně neudělala! Navíc mně to nevadí. Ani když se někdo lepí na mě. Zvláště když o nic nejde. Je to hra. Prošla jsem mediálním tréninkem stejně jako politici. Jedna z věcí, jak znervózníte druhého, je, že se na něj začnete lepit. Někteří politici mi to také dělají. Oba víme, o co nám jde.
</TEXT>
<HEADING>
LN: U žádného politika vám to nevadí?
</HEADING>
<TEXT>
Ne. Víte, to je možná pozůstatek z herectví. Protože já to v Kotli beru jako jeviště. I v herectví si zvyknete na to, že se třeba s kolegou, kterého nenávidíte, na jevišti objímáte a hrajete, že se milujete a toužíte po sobě. Ale pozor. Pokud by se takto na mě někdo lepil v parlamentu nebo na ulici, to mi vadí.
LN: Vy jste říkala, že politici o vás projevují zájem...
To jste asi četla v bulvárním tisku.
LN: To ano. Dala jste hodně rozhovorů do bulvárního tisku...
Takhle bych to nikdy neřekla.
LN: Takže to není pravda?
</TEXT>
<HEADING>
Říkám, že bych to neřekla.
</HEADING>
<TEXT>
LN: Třeba Ivan Langer prohlásil, že ho přitahujete. Jak s vámi politici mluví mimo studio? Mluví s vámi jako s ženou, nebo jste pro ně prostě ta hlavní domina ČR, jak řekl J. X. Doležal?
Já se snažím pracovní jednání jaksi zpříjemnit. Aby to nebylo chladné. Mám ráda, když je to bezprostřední, když pohovoříme o jiných věcech. Nemám problémy s muži obecně. Ale můžu vás ubezpečit, že náš vztah nikdy nepřekročil pracovní ráz.
LN: Přiznala jste se, že na ženy jste v Kotli milejší. Předpokládám, že na ně se nelepíte, ale...
Ne. Na ty se nelepím.
LN: Nicméně proč jste na ně milejší? Protože politik, ať už je jakéhokoli pohlaví, může mít stejnou moc.
To máte pravdu. Ale já na ně nejsem milejší. Já bych řekla, že jsem na ně mírnější. Jo, na ně nejsem tak jízlivá.
</TEXT>
<HEADING>
LN: Proč ne? To není fér.
</HEADING>
<TEXT>
To není nefér. Mně se hrozně příčí hádky mezi ženami. Proto jsem mírnější. Ale to se netýká obsahu otázek. Tam to beru hlava nehlava, muž nemuž, žena nežena.To je mi jedno.
LN: Bavily jsme se o urážení. Urazil vás Ivan Pilip tím, že nedávno ignoroval váš Kotel?
Co se týče Kotle, tak mě už nikdo urazit moc nemůže. Mě se dotkla jiná věc. Bylo to poprvé, kdy politik odmítl účast v Kotli, když už to slíbil, byla natočená upoutávka a vylepené plakáty. Já politikům vždycky říkám: "Píšu si vás do políčka, to je důležitý okamžik, platí vaše slovo." A oni vědí, že to na sto procent musí platit. To není jako když odmítnete účast v nějakém pořadu, kde je víc politiků a hodinu před začátkem řeknete: "Posílám za sebe Pepíka."
LN: Ale Pilip tvrdí, že vám to neslíbil. Jen svou účast nevyloučil.
No, podívejte. Pilip mi přes svého mluvčího vzkázal, že přijde. To si teď musí vyřešit oni dva mezi sebou. Zajímavé je, že mi to pan Pilip slíbil už pět týdnů před tím osudným Kotlem. Ale pak se odehrála vládní krize a už mu to nebylo po vůli.
LN: Pilip tvrdí, že jste ho před Kotlem vydírala.
Já jsem nikoho nevydírala. Já nevím, co je vydírání.
LN: Třeba když mu vzkazujete, že nepřijde-li, budete to v televizi velmi dramaticky prezentovat. A pak jste to tak prezentovala....
Já jsem pouze řekla, že to nemohu nechat bez odezvy. Když jsem za něj předtím sháněla v Unii svobody náhradu, politici mi říkali: "Já tam hlavu na špalek dávat nepůjdu, ať si to jde Pilip vyžírat sám."
LN: To bylo o víkendu, že.
</TEXT>
<HEADING>
Ano. A po víkendu.
</HEADING>
<TEXT>
LN: Tomu právě nerozumím. Tvrdila jste, že vám zrušil účast dva dny předem, ale vy jste to věděla minimálně pět dní předem.
Podívejte, ve čtvrtek mi bylo sděleno, že tedy pan Pilip asi nepřijde...
LN: Takže týden předem.
...a já jsem řekla, aby to zvážil, protože upoutávky jsou vyrobeny. Že to nemůžu zastavit.
LN: Mluvila jste v tuto chvíli přímo s ním?
Ne, ne, ne. Opět přes mluvčího. Ale...
LN: Měla jste vylepenou republiku plakáty a nezavolala jste mu přímo? Proč?
To je přeci standardní jednání.
</TEXT>
<HEADING>
LN: Je to nestandardní situace.
</HEADING>
<TEXT>
Já jsem se v té presové situaci neocitla. V té se ocitl Pilip. Pozor, já v Kotli budu klidně sama. Musím být připravena na to, že politik nedorazí. Ale takhle pozdě... To by z Kotle, s prominutím, za chvíli byl holubník.
LN: Znovu opakuji - Pilip trvá na tom, že vám to stoprocentně neslíbil. A teď žádá na Nově omluvu.
Já se panu Pilipovi omlouvat nebudu. On mi neříkal: "Já mám jít do Kotle? Ježíši, co to má bejt, proč tady běhá upoutávka?" To tak nebylo. Takže asi mi to slíbil. Zcela jistě to slíbil.
LN: Pozvala byste si Pilipa znova?
No... Kotel je každému otevřen. Ale v případě pana Pilipa bych asi musela mít ještě náhradníka.
LN: Proč se vás tak dotýká, když nějaký politik odmítne účast? Třeba Havel, Dostál, Pithart, Motejl... To je přece demokracie, moci odmítnout účast v pořadu, který politikovi nevyhovuje. Copak nechápete, že se mu třeba nelíbí váš dryáčnický styl?
Můžete si myslet, co chcete, ale já si opravdu vážím těch občanů, kteří do Kotle přijdou. Vážím si toho, že je zajímá politika, že jenom prázdně netlachaj u piva nebo u televize. Na rozdíl od těch, co jen dělají ramena a říkají o politicích: "To je vůl! Tomu bych ukázal!" Víte, co mi politici klidně řeknou: "Paní Jílková, až budete mít jiný pořad, tak já k vám přijdu, ale do Kotle ne."
LN: Kteří to říkají?
No, říkají to. Já už se nebudu bavit o konkrétních politicích.
LN: Vy si vážíte občanů, kteří do Kotle chodí. Mně je jich spíš líto. Jsou tak vystresovaní, že působí toporně a často nejsou schopni položit jasnou otázku...
Paní kolegyně, dovolím si toto oslovení. Když navštívíte tiskovou konferenci, tam sedí další naši kolegové, kteří by se měli umět ptát. Ti přece chodí na tiskovky - já nevím, jak často. Ale mnozí jsou tak rozklepaní! Nemají odvahu se zeptat. Než se vyžvejknou... Proč potom chtít po občanech, aby profesionálně diskutovali?
LN: Já jen říkám, co mi vadí. Mám pocit, že lidi ztrapňujete.
Já si tedy nemyslím, že je ztrapňuji. Oni se vylepšují. Nedávno jsem se dívala na odbornou diskusi o nějakém filmu. A jedna paní kritička nebyla schopná říct nic. Nejdřív jsem na ni koukala, jestli nemá vadu řeči. Myslela jsem, že do té debaty pozvali někoho postiženého. Ona vůbec nebyla schopna dlouho říct ani slabiku! Když někdo koktá, tak aspoň řekne slabiku, že jo. A tam si jí všichni vážili, jak je chytrá! Říkala jsem si, že kdyby byla v Kotli, tak jí odeberu slovo. Takže prostě o to jde. Ne všichni se umíme vyjadřovat.
LN: O Kotli jste řekla, že tam jde o to, kdo dřív vystrčí koho z toho kruhu. To už zní jako sumo.
Ne! To jsem sice řekla, ale před třemi lety. Já jsem taky prošla vývojem a takhle Kotel už vůbec nepojímám.
LN: Podle vás se do Kotle bojí chodit ti politici, kteří jsou zakomplexovaní a nejistí.
Ano. Politik by měl umět oslovit občany a diskutovat s nimi.
LN: Myslíte, že politik může s lidmi diskutovat jedině a pouze ve vašem pořadu. Jako byste byla svědomí národa. Ale tak to přece není. Já si neumím představit Václava Havla, kterak kolem něj v Kotli poskakujete. Myslím, že při jeho nesmělé nátuře by musel dostat infarkt.
No tak to nevíme. A podle mě by politik neměl být nesmělý. Politik musí umět předstoupit před občany a přesvědčit je o své práci.
LN: Václav Havel je tedy špatný politik? Nebo je zakomplexovaný, protože k vám odmítá jít?
Já si myslím, že by tam měl jít. Můj názor je, že politik by měl předstoupit před občany. Já tomu nerozumím, proč by tam neměl jít. Já bych klidně do Kotle šla, kdybych byla politik.
LN: I v případě, že by se do vás strefovala druhá Jílková?
Promiňte, pokud mám čisté svědomí, tak proč ne. Já nemám co skrývat. Vy do mě tepejte a já vám to vysvětlím. Třeba mě tepete, protože se mýlíte. Máte špatné informace a já vás možná přesvědčím. Možná ne, ale to je politika. Nesedět jenom někde na breefingu a být ten humánní a ušlechtilý.
LN: Jak byste moderátorce v Kotli odpověděla na výpady Pavla Dostála, že jste ho v roce 1989 udala za to, že šířil Několik vět, a jeho pak vyslýchala StB?
K tomu bych vám s úsměvem řekla, že je to blábol, nesmysl, nikdy jsem nikoho neudala, mám negativní lustrační osvědčení, nikdy jsem nepracovala s žádnou tajnou službou. Nejsem si vědoma, že bych hovořila s nějakým agentem, nebyla jsem členkou komunistické strany. Navíc je zvláštní, že tato událost se stala v roce 1989 a v letech 1990 až 1995 z toho obviňoval úplně jiného kolegu, který byl v té době známý. Dostál tehdy chtěl, aby byl tento kolega vyhozen. Proč to pan Dostál začal povídat o mně až ve chvíli, když jsem začala dělat kariéru a byla jsem známá? Proč to neříkal v letech, kdy mě nikdo neznal? To ať si každý domyslí.
LN: Chtěl vás dostat z televize?
Ne, to si nemyslím. Ale může to nějak souviset s jeho postojem k Nově.
LN: Ovšem po Dostálově výpadu jste reagovala slovy: "Byla jsem mladá a blbá."
To byla Mladá fronta. Já jsem tím byla překvapena, protože mi volal kolega a vedli jsme asi dvacetiminutový hovor, kde jsem se mu to snažila vysvětlit. Já jsem si to bohužel nenahrávala a on pak tuto větu vytrhl z kontextu.
LN: Vy tedy tvrdíte, že jste stoprocentně nebonzovala.
Pan Dostál opravdu poskytuje špatné, nepravdivé informace.
LN: Na začátku jste řekla bláboly. Ministr kultury blábolí?
</TEXT>
<HEADING>
Ano. Myslela jsem bláboly.
</HEADING>
<TEXT>
LN: Ještě zpět ke Kotli. Často chodí politikům klást otázky jejich vlastní lidé ze stranických sekretariátů. Vzpomenula bych třeba Miloše Zemana a Mladé sociální demokraty.
Tomu nemůžete zabránit. Já to ale opravdu beru hlavně jako službu lidem. Službu veřejnosti. Díky Kotli můžou lidi říct politikovi svou kritiku osobně a před celým národem.
LN: Vaše životní krédo bude asi "sloužím lidu". Bavili jsme se, který politik vám dává nejvíce zabrat. Nedal vám nejvíce zabrat člověk, který vám během natáčení zemřel ve studiu?
To pro mě byla hrozná rána. To byl zrovna Kotel s panem Zahradilem. A já jsem si toho člověka v publiku všimla. Bylo zajímavé, že jsem ho vyvolala jako prvního. Vůbec nevím proč. Já dostávám dárky od občanů a on mi také řekl: "Tady máte lísteček, pak si to vyzvedněte v šatně." Pak položil otázku. Pak se to stalo a já v té chvíli věděla, že je mrtvý. Ale v té chvíli to byla asi čtvrtá minuta vysílání. Věděla jsem, že musím zachovat klid. Taková je práce s davem. Během vysílání jsem se chodila dívat dozadu. Ještě se jim ho podařilo na chvíli oživit. Nikdo nic nepoznal. Pan Zahradil vůbec nevěděl, co se dělo.
LN: Jak jste dokázala odmoderovat pořad, u něhož vám umřel člověk?
No, protože jsem si v tu chvíli říkala, že musím tu práci dokončit. Sama jsem pak volala jeho ženě, že jí umřel manžel. Cítila jsem, že to je lepší, než aby čekala na telegram. A to byl traumatický zážitek. Dlouho jsem z toho byla vyřízená. Ale řeknu vám k tomu ještě něco jiného. Dostali jsme pitevní zprávu, která hovořila o tom, že tomu pánovi bylo 78 let, měl za sebou dvě operace srdce a byl krátce po operaci by-passu. I jeho paní mu říkala, aby do Kotle nejezdil. Víte, ti lidi prostě musí počítat s tím, že když se zapnou ty kamery... Je to stresová situace.
LN: Dokážete po této příhodě dělat Kotel s čistým svědomím?
Ale když budete dělat řidiče tramvaje, taky vám tam může někdo umřít! To víte, že je Kotel vypětí, ale pokud mám operaci srdce, by-pass nebo příliš vysoký tlak, tak tam prostě nechodím. Podívejte, jeden můj příbuzný měl nemocné srdce, miloval fotbal, ale taky se na něj nedíval.
</TEXT>
</DOC>
<DOC>
<DOCID>LN-20021019070</DOCID>
<DOCNO>LN-20021019070</DOCNO>
<DATE>10/19/02</DATE>
<TITLE>
Ráno jsem vypil malý destilát. Byla to slivovice. Škrábalo mě v krku.
</TITLE>
<TEXT>
- Miloslav Antl, který kvůli automobilové nehodě odešel z postu náměstka policejního prezidenta, si přihýbal rovnou z lahve. Netušil kolik vypil, ale myslel prý, že než pojede autem, alkohol z jeho krve zmizí
Prezident reprezentuje samu substanci kmene.
- Miloslav Ransdorf volá po diskusi o podstatě a smyslu českého prezidentství
Já si nejsem úplně jistý, co Václav Klaus vlastně udělal za krok. Dovedu si totiž představit, že se ve finále opět stane předsedou ODS on.
- Karel Kühnl buď stále nevěří svým uším, nebo odcházejícímu šéfovi ODS
Pane ministře, kdybyste měl co ztratit, tak bych vás vyzval k tomu, abyste neztrácel rozum.
- Ivan Langer ve sněmovně při slovní přestřelce s ministrem vnitra Stanislavem Grossem
Kolegové, s takovouto politikou si myslím, že prostě a nebudu pokračovat dál, protože bych byl asi sprostý.
- Ministrovi vnitra Stanislavu Grossovi došla před poslanci při debatě o následcích povodní řeč
Já jsem na začátku dal rámcové zadání, že chci, aby to byla česká firma. Ve všech směrech se snažím podporovat české výrobky.
- Tak ministr pro místní rozvoj Pavel Němec vysvětluje, proč mu jeho úřad objednal manažerské křeslo za 60 tisíc korun
</TEXT>
</DOC>
<DOC>
<DOCID>LN-20021019071</DOCID>
<DOCNO>LN-20021019071</DOCNO>
<DATE>10/19/02</DATE>
<TITLE>
příběh
</TITLE>
<TEXT>
Tři američtí prezidenti historie získali Nobelovu cenu za mír. Coby politici, či chcete-li vůdci své země, však odešli z Bílého domu jako neúspěšní nebo přinejmenším svým národem nepochopení. Theodore Roosevelt (1901 1909), Woodrow Wilson (1913 1921) a snad nejvíce laureát z minulého týdne: Jimmy Carter (1977 - 1981).
Roosevelt (nar. 1858) se zasloužil rozhodující vyjednavčskou měrou o konec ruskojaponského válečného konfliktu a přestože strávil ve Washingtonu dvě funkční období, při pokusu o návrat v roce 1912 byl pomyslně vypískán a v rámci kampaně ve státě Milwaukee dokonce postřelen atentátníkem. Wilson (1856) rovněž prezidentoval osm let. Nobelovu cenu získal za to, že vstupem Spojených států v roce 1917 do konfliktu velice významně uspíšil konec první světové války. Když však Kongresu přivezl z Paříže Versailleskou smlouvu spolu se svou vizí Ligy národů (nerealizovaný předchůdce OSN), byl americkým zákonodárným sborem zavržen. Carter (1924) se stal jediným americkým prezidentem od druhé světové války, který neposlal svou armádu do ozbrojeného konfliktu. Nejspíše i kvůli tomu byl z Bílého domu vyprovozen hned po svém prvním volebním období potupně propastným rozdílem 49:489 volebních hlasů ve prospěch republikána Reagana.
</TEXT>
<HEADING>
Načasovaný políček pro Bushe
</HEADING>
<TEXT>
Po své prohře Jimmy Carter ovšem nezahořkl jako např. před ním Richard Nixon. Ani si "nenaložil nohy do heřmánku", resp. nestal se z něho rekreační golfista jako jeho přímý předchůdce Gerald Ford. Carter se rozhodl být neúnavným světoběžníkem ve službách propagace světového míru. Za své úsilí byl minulý týden, bezmála dvaadvacet let po odchodu z Washingtonu, oceněn Nobelovou cenou. A jak významně naznačil norský výbor udělovatelů tohoto nejprestižnějšího světového ocenění, cena pro Cartera má být zároveň dobře načasovaným políčkem válečné politice současného prezidenta USA George W. Bushe, jejíž je Carter nejslyšitelnějším americkým kritikem. "V situaci, kdy je přítomnost vystavena hrozbě použití vojenské síly, Carter nadále obhajuje zásadu, že každý konflikt musí být - dokud lze řešen na diplomatické úrovni. Principem smiřování a mezinárodní spolupráce na základě mezinárodního práva, respektování lidských práv a hospodářského vývoje," praví se v oficiálním prohlášení výboru udělovatelů Nobelovy ceny. Není to poprvé, co tento výbor svým "citlivě promyšleným" rozhodnutím o udělení ceny za mír pohněval vládu některé země. Udělení Nobelovy ceny ruskému svobodomyslnému filozofovi Andreji Sacharovovi v roce 1975 sovětské vůdce v čele s Brežněvem doslova pobouřilo. Vláda komunistické Číny zase jako urážku chápala Nobelovu cenu pro čtrnáctého dalajlamu v roce krvavých událostí na náměstí Nebeského klidu v Pekingu (1989). Letos tedy výbor chtěl, aby cena pro Jimmyho Cartera byla chápána jako upozornění na nebezpečné Bushovo tažení směrem k válce s Irákem. Přesto prý George Bush neváhal a hned Carterovi osobně telefonoval, aby mu k ocenění poblahopřál. Veřejnosti to řekl tiskový mluvčí Bílého domu Ari Fleischer.
</TEXT>
<HEADING>
Image, nebo naivita?
</HEADING>
<TEXT>
Devětatřicátý americký prezident, který jen velmi zřídka užil celého svého občanského jména James Earl Carter II., zasvětil poslední dvě desetiletí snaze usmiřovat válečné konflikty, nezávislému pozorování a dohledu na demokratičnost voleb v problémových státech, na globální ekologii, na zdravotní programy v zemích třetího světa. Se svou ženou Rosalynn k tomuto účelu v roce 1982 ve svém domovském státě Georgia v Atlantě založil nadaci The Carter Centre. Na to, že jako prezident ani jednou neposlal své vojáky na smrt ve válce, byl a je Carter dodnes patřičně hrdý. Ovšem ani z tehdejšího, ani z historického hlediska to zas nebyl žádný div či dokonce umění. Čtyři roky v úřadu nejsou zas tak moc. Ale hlavně je si třeba uvědomit, že Carter byl do křesla v Oválné pracovně vynesen na vlně celonárodního amerického odporu a únavy z vleklé války ve Vietnamu. Jeho mírumilovný a svobodomyslný naturel se však naplno projevil, když se svou politikou distancoval od amerických snah a mnohdy realizovaných praktik vedoucích ke změnám politických systémů v rozvojových zemích. Několik scénářů CIA na atentáty, převraty či jiné způsoby svržení režimů v Chile, Kongu nebo třeba na Kubě bylo veřejně odhaleno právě když se Carter dostával do úřadu... a na jeho popud. V Bílém domě pak Jimmy Carter zůstával věrný image, jež ho sem v předvolební kampani dovedla. Nejvyšší prioritou jeho politiky byla otázka lidských práv a antimilitarismus. Namísto konfliktu vždy usiloval o dialog. Krátce se zasloužil o zmírnění napětí vztahů Západu, když dovedl jednání se Sovětským svazem o omezení jaderného zbrojení až k podpisu smlouvy Salt II ve Vídní v červnu 1979. K finální ratifikaci Salt II však už nedošlo, protože SSSR ještě v témže roce napadl a okupoval Afghánistán. Největšího úspěchu na mezinárodně diplomatickém poli tak Carter dosáhl v oblasti Blízkého východu. Za uzavření mírové dohody mezi Izraelem a Egyptem v Camp Davidu 1978 měl už tehdy získat Nobelovu cenu spolu s Anvarem Sadatem za Egypt a Menachimem Beginem za Izrael. Jenže "Bílý dům tenkrát jeho nominaci neposlal včas", řekl minulý pátek předseda výboru udělovatelů ceny Gunnar Berge. Stínem na Carterově prezidentské administrativě byla rivalita mezi ambiciózním poradcem pro národní bezpečnost Zbignievem Brzezinským a umírněnějším ministrem zahraničí Cyrusem Vancem. Vanceova předčasná rezignace nakonec podkopala zlepšující se vztahy Washingtonu s Moskvou, zmařila plány na smír s Kubou a zavedla do slepé uličky americké diplomatické kroky v africkém rohu a Zaire.
</TEXT>
<HEADING>
Jediná vojenská akce skončila fiaskem
</HEADING>
<TEXT>
Brzezinského zhoubný vliv na Carterovu zahraniční politiku v druhé polovině jeho období vedl také k rozhodnutí, jehož výsledky byly nakonec katastrofální. Pokus osvobodit dvaapadesát amerických diplomatů držených v zajetí na velvyslanectví v Teheránu skončila naprostým fiaskem. A to byla tato operace s názvem Orlí dráp jedinou Carterovou vojenskou akcí. Rukojmí v Íránu byli nakonec drženi déle než rok a Cartera to stálo úřad. Vrcholem pak bylo, když Íránci Američany po 444 dnech propustili 20. ledna 1981. Tedy přesně v den, kdy byl do úřadu uveden nový prezident USA Ronald Reagan. Když byl Jimmy Carter v roce 1991 požádán, aby s odstupem deseti let zhodnotil svoje prezidentování, řekl: "Hodně jsem se snažil prosadit správné věci, ale ne vždy jsem byl úspěšný. Možná jsem byl v mnoha ohledech naivní... Zkrátka, nebyl jsem schopen přesvědčit americký lid, že doopravdy jsem silný vůdce." Tehdy nebyl. Většina Američanů však Jimmyho Cartera v současných průzkumech klade na nejvyšší příčky v oblíbenosti všech dosavadních prezidentů. Pro Američany narozené po roce 1960 je dokonce tím vůbec nejlepším prezidentem USA od roku 1945.
Carterova kariéra
</TEXT>
<HEADING>
ÚSPĚCHY
</HEADING>
<TEXT>
1978, Camp David: zprostředkování a docílení mírové smlouvy mezi Egyptem a Izraelem. Egyptský prezident Anvar Sadat a izraelský premiér Menachem Begin byli Carterem v letním sídle amerických prezidentů "vězněni" celých třináct dnů... dokud dohody o smíru nepodepsali.
1979: ratifikace smlouvy o Panamském průplavu - výsledkem bylo ukončení 75 let trvající americké správy a vojenského dozoru nad tímto strategickým územím.
1979: obnovení amerických diplomatických vztahů s komunistickou Čínou; Carter zde navzdory rozlícené americko-tchajwanské lobby otevřel široký prostor pro investice a obnovil obchod s Čínou.
2002: Carter se stal prvním nejvyšším americkým představitelem, který navštívil Kubu od revoluce v roce 1959; oficiálně se s Castrem setkal a přimluvil se za zrušení 40 let trvajícího amerického obchodního embarga.
</TEXT>
<HEADING>
NEÚSPĚCHY
</HEADING>
<TEXT>
1980: fiasko snahy osvobodit skupinu amerických rukojmích - diplomatů v Íránu, která byla měsíce zadržována islámskými fundamentalisty. Carter do Teheránu nechal vyslat specializované komando. Vše skončilo neslavně v poušti srážkou helikoptéry s dopravním letadlem a smrtí osmi amerických ozbrojenců.
1980: drtivá porážka od Ronalda Reagana při pokusu o znovu-zvolení americkým prezidentem; na vině byla vysoká inflace dolaru, energetická krize, která přiměla Američany u benzinových pump nezvykle tvořit několikahodinové kolony, a v neposlední řadě nepříjemnost s diplomatickými zajatci v Íránu.
1981: výsměch, který u škodolibé veřejnosti sklidil, když přímo před televizní kamerou při svém oblíbeném joggingu chtěl pokynout do objektivu, a místo toho zakopl a ošklivě se rozplácl na zemi.
</TEXT>
</DOC>
<DOC>
<DOCID>LN-20021019072</DOCID>
<DOCNO>LN-20021019072</DOCNO>
<DATE>10/19/02</DATE>
<TITLE>
téma
</TITLE>
<TEXT>
Stojí v pozadí a nikdo toho o nich moc neví, ale přesto jsou nepostradatelní. Jsou pouhými úředníky, ale starají se o věci, které ovlivňují fungování celého státu. Jsou rukama, očima i mozkem svých šéfů, nejbližšími spolupracovníky českých ministrů. Tajemníci, poradci, mluvčí, vedoucí sekretariátů.
Vrcholem kariéry úředníka je "služba" někde hodně vysoko nejlépe na ministerstvu nebo snad dokonce na úřadu vlády. A ačkoliv je to na české poměry spíše nezvyklé, zdá se, že právě tady hrají za současné vlády prim ženy. Premiér Vladimír Špidla je má zjevně rád - obsadil je na ta nejdůležitější místa: vedoucí úřadu vlády, šéfová poradců, asistentka, mluvčí, ředitelka kanceláře, ředitelka protokolu... "Taky mě to zajímalo a premiér tvrdí, že se mnohokrát přesvědčil, že ženy jsou výkonnější, pracovitější a jejich výsledky jsou často lepší, než kdyby na jejich místě byl muž," vysvětluje vládní mluvčí Anna Stárková. Jestli má premiér pravdu, lze těžko hodnotit. Faktem ale je, že nároky na úředníky jsou dnes větší, než bývaly - jazykové znalosti, dobré vzdělání, dostatek ochoty a taky loajality. Odměnou bude úředníkům brzy jejich státní definitiva. Zákon o ní už prošel parlamentem a platit začne napřesrok. Úředníky chrání, zajišťuje jim stálé zaměstnání, slušný plat a dává jim motivaci. Nejdůležitější ale je, že úředníky vyjímá z područí politiků. Moc nad nimi bude mít jen státní tajemník a personální ředitel každého úřadu. Nový ministr si s sebou do úřadu bude moci přivést jen náměstky a tiskového mluvčího. Ostatní tým jednoduše podědí. Kromě toho, že změna ministra tak chod úřadu nijak nezpomalí, má tento systém i další užitečné výhody. "Úředníci získají větší sebedůvěru a jistotu. Už se nebudou bát postavit velkým nepravostem jen proto, že je za nimi politický vliv. Teď se bohužel zatím spíše vozí po malých firmičkách a obchodnících. Tam úředníkům nebezpečí nehrozí," soudí o definitivě Daniel Vondrouš, tajemník ministra životního prostředí. Ke státní definitivě tlačí kandidátské země i Evropská unie. Česko se tím v podstatě jen vrátí ke způsobům platným za Masaryka a Beneše. Existují ale i rizika, s nimiž se některé země potýkají už desítky let. "Trochu se obávám, že za čas budou úředníci loajálnější mnohem více mezi sebou, než vůči svému úřadu nebo ministrovi," odhaduje Vondrouš. Na tomto nešvaru dokázala dokonce už před dvaceti lety postavit britská BBC komediální televizní seriál "Jistě, pane ministře" a "Jistě, pane premiére". Seriál, který před nedávnem uvedla i ČT, sklidil ohromný úspěch mezi kritiky i diváky a s oblibou jej sledovala i britská premiérka Margaret Thatcherová. Právě ji a její ministry přitom parodoval. Před diváky proti sobě intrikovali ministr a jeho "poděděný" státní tajemník. Ministr potřeboval přízeň premiéra a voličů. Jeho tajemníkovi naopak šlo o vlastní kůži - postup v úřednické hierarchii a zájmy svého "cechu". Dějí se takové věci i v českých podmínkách? "Myslím, že za Miloše Kužvarta skutečně na ministerstvu životního prostředí něco podobného existovalo. Poradci, kterými se obklopil, ho izolovali. Byli vybíráni podle stranického klíče a dopadlo to tak, že ho odřízli dokonce i od náměstků a intrikovali. Zbytek svého působení se pak Miloš Kužvart bál o svůj post, protože v něm živili představu, že mu kdosi usiluje o místo," popisuje předchozí vedení ministerstva Daniel Vondrouš. Nový ministr Libor Ambrozek si to podle Vondrouše uvědomil a ministerstvo "vyčistil". Z pěti náměstků jmenoval čtyři nové. Poradci teď pracují často i jen externě a mezi ekology jsou to autority, jejichž slovo má váhu. "Ministr vybíral pochopitelně i s vědomím, že ti lidé tu už mohou zůstat natrvalo, až vejde definitiva v platnost," vychvaluje svého šéfa Vondrouš. Jeho služeb Ambrozek využívá už několik let, kdy mu Daniel Vondrouš, bývalý člen Hnutí Duha, dělal v parlamentu asistenta. Přestože si oba tykají a znají se dobře, jejich vztahy jsou prý především profesionální. "Jsem spíše někde na pomezí mezi přítelem a pracovníkem," míní Daniel Vondrouš. Podobně hodnotí svůj vztah s Ambrozkem i jeho ministerská mluvčí Karolína Šůlová: "Naše vztahy? Takové pracovně přátelské..." I ona si s Ambrozkem tyká, ale soukromě se nevídají. "Myslím, že mluvčího by si měl ministr přivést vždycky svého a ne ho dědit. Úředníci by asi měli zůstávat, protože se tím zachovává kontinuita. Měli by být ale rozhodně kvalitní," tvrdí Šůlová.
</TEXT>
<HEADING>
Když se vstává s premiérem
</HEADING>
<TEXT>
Tou úplně nejvyšší metou je pro státního úředníka pravděpodobně místo v úřadu vlády. Pod taktovkou premiéra Špidly to ovšem není žádný med. "Vstávám v pět ráno, postarám se o svačinu pro děti a nejpozději v půl sedmé už jsem v práci. Přečtu noviny a premiérovi je pak o hodinu později převykládám," popisuje svůj obvyklý pracovní den vládní mluvčí Anna Stárková. Později už následují reakce na dotazy novinářů, kolotoč schůzí a zasedání a večer občas ještě doprovod premiéra k živému vystoupení v televizi. I Anna Stárková tvrdí, že její vztah s premiérem je profesní: "Řekla bych velmi pracovní." A tykání? "No, to vůbec!" podivuje se mluvčí. Sama sebe jako úředníka nevidí, i když přiznává, že i v její práci je spousta "úředničiny". Premiér ji k sobě povolal poté, co po volbách skončila jako mluvčí na ministerstvu průmyslu a obchodu. Na jednání nové vlády, která Stárkovou jako mluvčí odhlasovala a potvrdila, Špidla argumentoval jednoduše. Půl roku sledoval práci mluvčích a Stárkovou vytipoval jako nejlepší. Premiéra si jeho mluvčí váží. Respekt okolí si prý buduje především inteligencí, přesto už ho zažila i křičet. "Dvakrát. A na mě," přiznává nesměle. "Ale byla to spíš taková hlasitější výměna názorů."
</TEXT>
<HEADING>
Soběstačná a roztomilá nadřízená Buzková
</HEADING>
<TEXT>
Na úplně jinou spolupráci je zvyklá Marie Richterová, osobní asistentka poslankyně Petry Buzkové a dnes na půl úvazku i pracovnice jejího ministerského týmu. Ve sněmovně známá prostě jako 'Mařenka'. Se svojí šéfovou se zná zhruba deset let, první polovinu z nich se potkávaly na chodbách Lidového domu. Před pěti lety Petra Buzková nabídla Marii místo asistentky, z přítelkyň se tak staly nadřízená a podřízená. "Ocenila jsem, že to nikdy nevzalo takový obrat, abychom spolu přestaly chodit na kafe. Naše kontakty jsou jen víc pracovní, ale tykat jsme si nepřestaly," přiznává Marie Richterová. Jak velký má na svoji šéfovou vliv? "Ona není člověk, který se moc nechá ovlivnit," tvrdí temperamentní černovláska. "Pokud je o něčem přesvědčená, nenechá se zviklat. Na druhé straně se ale nestydí přijít a říct: 'O tomhle moc nevím, pověz mi něco.' Často se mě zpětně ptá, co si o tom, co řekla či udělala, myslím. Pokud řeknu, že se mi to nelíbilo, nezasekne se a nezačne vyvádět. Přijme to jako názor, což je na ní roztomilé." Přiznává, že je pro Buzkovou hlasem lidu jen tak napůl. "Nevyptává se, jsem to spíš já, kdo jí řekne, co občas zaslechne. Ale nemyslím, že je tak odtržená od reality, abych jí o ní musela vykládat. Sama vozí dítě do školy, sama nakupuje. Jednou před volbami jela v Delvitě s vozíkem a nějaká paní se na ni obořila, že takhle láká voliče. Dost jsme se tím sice bavily, ale mě otázky, jak zvládá politiku a rodinu, vytáčejí. Nevím, proč se neptají i chlapů. Zrovna tak nefér bylo, když novináři testovali, jak jsou politici spjati se životem, a Petry Buzkové se ptali, kolik stojí brambory. Jenže ona tohle neví prostě proto, že brambory nejí. Žije strašlivě zdravě a věčně tu jen ďoube do jakési zeleniny. Když jí vykládám, co jsem vařila, je zděšená, jaké to jsou kalorické bomby. Já si řízek dám, ona nikdy." Za ty roky se znají dost důvěrně. "Poznám sama, kdy je unavená a že další lidi bych už do dveří neměla pouštět. Ne že by mi to musela říkat, spíš začne být protivná a já vím, že už nemám tlačit na pilu. Ale je pravda, že tak to často není, já za sebe bych asi vybouchla dřív. Což někdy skutečně udělám a je to ona, kdo mě mírní," vtipkuje. V seriálu 'Jistě, pane ministře' poradci svému šéfovi hlídají i barvu kravaty. Na adresu Petry Buzkové Marie Richterová jen stručně poznamenává: "Podívejte se, jak se obléká ona a jak já. Jsem jen ráda, že mě do kostýmů nenutí. Jí sluší, já v nich vypadám podivně." Zrovna tak popírá, že by v komunikaci se svou šéfovou musela nějak taktizovat. "Osvědčila se mi jediná cesta: vybalit to na rovinu. Možná jsem ňouma, která to oklikou neumí, ale ona hned pochopí, že se k něčemu potřebuju dostat." Totéž tvrdí tisková mluvčí ministerstva školství Hana Vítková. "Myslím, že jsme k sobě upřímné. Možná spíš občas přemýšlím o tom, jestli je vhodná chvíle něco říct právě teď, nebo jestli se nevyplatí počkat půl dne, protože je spousta jiné práce."
</TEXT>
<HEADING>
Super bych jí nedoporučila
</HEADING>
<TEXT>
Zkušené redaktorce České televize nabídla post tiskové mluvčí Petra Buzková sama, ostatně dlouho se znaly z parlamentu. Nakolik patří k jejím povinnostem dělat štít před médii? "Petra Buzková je člověk, který se umí velmi dobře ochránit sám, nemám pocit, že bych ji před novinářskými vlčáky měla bránit vlastním tělem. V tom, co říct a jak to říct, je naprosto samostatná. Pokud já mám jiný názor a ona zase pocit, že by ho měla zohlednit, tak to udělá. Přesto rozhodnutí, s kým mluvit a s kým ne, zůstává na ní. Nedovolila bych si našlehat jí do programu rozhovory, na které už nemá sílu. Na druhé straně nikdy neřeknu, že pro tento časopis, pro tohoto novináře určitě ne. To bych asi udělala jen v případě Superu, což už dneska nepřichází v úvahu." Je mezi nimi jen osm let rozdílu, což považuje Vítková za výhodu: "Jsme si věkově blízko, o to je spolupráce přirozenější." Ostatně tvrdí totéž, co Marie Richterová: Petra Buzková má tendenci šířit ve svých kancelářích spíš přátelskou atmosféru. Navíc jakékoliv ledy prolomily povodně, kdy se tehdy čerstvý ministerský tým musel z Malé Strany stěhovat na Jarov. "Několik dní jsme seděli na krabicích a s Petrou Buzkovou jsme věčně někde jezdily. Najednou jsme spolu trávily deset dvanáct hodin denně. Takové situace posunují vztahy od čisté byrokracie někam jinam." V českým poměrech si ministři zatím své nejbližší spolupracovníky vybírají sami - a často sáhnou po známém či kamarádovi. Nový zákon jim v tom zanedlouho zabrání. Jestli to změní chování a způsob práce ministrů i jejich podřízených, se ukáže až za pár let.
Zkušené redaktorce České televize nabídla post tiskové mluvčí Petra Buzková sama, ostatně dlouho se znaly z parlamentu. Nakolik patří k jejím povinnostem dělat štít před médii? "Petra Buzková je člověk, který se umí velmi dobře ochránit sám, nemám pocit, že bych ji před novinářskými vlčáky měla bránit vlastním tělem. V tom, co říct a jak to říct, je naprosto samostatná. Pokud já mám jiný názor a ona zase pocit, že by ho měla zohlednit, tak to udělá. Přesto rozhodnutí, s kým mluvit a s kým ne, zůstává na ní. Nedovolila bych si našlehat jí do programu rozhovory, na které už nemá sílu. Na druhé straně nikdy neřeknu, že pro tento časopis, pro tohoto novináře určitě ne. To bych asi udělala jen v případě Superu, což už dneska nepřichází v úvahu." Je mezi nimi jen osm let rozdílu, což považuje Vítková za výhodu: "Jsme si věkově blízko, o to je spolupráce přirozenější." Ostatně tvrdí totéž, co Marie Richterová: Petra Buzková má tendenci šířit ve svých kancelářích spíš přátelskou atmosféru. Navíc jakékoliv ledy prolomily povodně, kdy se tehdy čerstvý ministerský tým musel z Malé Strany stěhovat na Jarov. "Několik dní jsme seděli na krabicích a s Petrou Buzkovou jsme věčně někde jezdily. Najednou jsme spolu trávily deset dvanáct hodin denně. Takové situace posunují vztahy od čisté byrokracie někam jinam." V českým poměrech si ministři zatím své nejbližší spolupracovníky vybírají sami - a často sáhnou po známém či kamarádovi. Nový zákon jim v tom zanedlouho zabrání. Jestli to změní chování a způsob práce ministrů i jejich podřízených, se ukáže až za pár let.
</TEXT>
</DOC>
<DOC>
<DOCID>LN-20021019073</DOCID>
<DOCNO>LN-20021019073</DOCNO>
<DATE>10/19/02</DATE>
<TITLE>
Přední světoví vědci ukázali, jaké množství nabízí biotechnologický výzkum
</TITLE>
<TEXT>
Lékař, zemědělský inženýr, botanik pohybující se v deštném pralese, specialista na boj s terorismem - všechny tyto profese mají jedno společné. Stále silněji do nich zasahují biotechnologie.
KUALA LUMPUR, Malajsie - Mapa lidské dědičné informace, jejíž první náčrt představily vědecké časopisy před necelými dvěma lety, je prakticky hotova, zbývá přečíst jen nepatrnou část DNA. Vědci částečně rozluštili i genetickou výbavu některých kulturních plodin (rýže) či škůdců (šiřitel malárie komár Anopheles). Do databází proudí informace o genech myši či potkana, chystá se čtení písmen dědičné abecedy kura domácího, prasete a dalších živočichů. Znamená to, že badatelé už dokonale rozumějí programovacím jazykům, podle nichž vznikají živé organismy? Bohužel ne. "Od něčeho takového jsme zatím na míle vzdáleni," připomněl účastníkům konference BioMalaysia 2002 biochemik Arthur Kornberg, držitel Nobelovy ceny z roku 1959, dnes emeritní profesor na Stanfordově univerzitě. Profesor Kornberg v zahajovací přednášcekonference, jež se konala začátkem října, zmínil rozruch, který přečtení lidského genomu svého času vzbudilo, a označil jej za poněkud nadsazený. Vystoupení dalších účastníků sympozia nicméně ukázala, že tolikrát zmiňovaná a opěvovaná revoluce v genetice, medicíně a spřízněných oborech není prázdný pojem. Komentáře k náčrtu "genetické mapy člověka" mimo jiné slibovaly, že lékaři budou předepisovat léky šité na míru konkrétnímu pacientovi. Profesor Choong-Chin Liew z Harvard Medical School v Bostonu se snaží změnit tento slib ve skutečnost. Jeho laboratoř se zabývá výzkumem selhání srdce. Odborníci, kteří zde pracují, pokusně odebírají přímo lidskou srdeční tkáň a podrobují ji genetickým tesům.
</TEXT>
<HEADING>
Dvě stě pomýlených hudebníků
</HEADING>
<TEXT>
Náčrt naší dědičné výbavy ukázal, že člověk dostává do vínku zhruba 35 tisíc genů. Z toho se plných asi 25 tisíc podílí na činnosti kardiovaskulárního systému. Rozvod krve po těle, zásobování živinami či odstraňování odpadních látek - za to vděčíme symfonii vyluzované 25 tisíci členy gigantického symfonického orchestru. Ne všichni hudebníci ovšem musejí hrát svůj part bez chyb. Tým profesora Liewa identifikoval asi 200 genů, které mají na svědomí selhání srdce, poruchu, při níž ústřední pumpa lidského těla ztrácí schopnost efektivně hnát krev do všech zákoutí organismu. Lékaři tedy časem budou odebírat genetický materiál ze srdce pacienta a zjišťovat, kteří z těchto dvou set podezřelých hrají naplno, ač by měli zůstat zticha, a kteří se naopak odmlčeli, i když jim noty předepisují opak. Výsledkem bude doporučení typu "pro vaše geny a váš typ nemoci se hodí právě tento přípravek". To není málo, uvědomíme-li si, že v USA umírá každý čtvrtý až šestý pacient kvůli tomu, že jeho tělo nesprávně reaguje na daný lék.
</TEXT>
<HEADING>
Záplata na srdce
</HEADING>
<TEXT>
Vědci hledají také způsob, jak vypěstovat v laboratoři srdeční tkáň a jednou snad i celé nové srdce. Zní to jako pohádka, která se může naplnit až po desítkách let. Jenže jiný, byť jednodušší orgán už vytvořit lze. Několik vědeckých týmů požádalo o to, aby mohli pokusně voperovat do lidského těla močový měchýř, který vyrostl v laboratoři na opěrné konstrukci z rozpustných polymerů. Cesta od močového měchýře k srdci nemusí být dlouhá. Svědčí o tom výzkum, který vede japonský badatel Tatsuya Shimizu z Institute of Advanced Biomedical Engineering v Tokiu. Jeho tým se při vytváření trojrozměrné srdeční tkáně dokonce obešel bez podpůrné konstrukce, která obvykle bývá nenahraditelnou pomůckou tkáňových inženýrů. Shimizu a jeho spolupracovníci odebrali buňky srdečního svalu novorozených laboratorních potkanů. Buňky pak nechali množit ve vrstvách, z nichž každá byla "přilepena" na zvláštním polymeru citlivém na změnu teploty. Ve chvíli, kdy badatelé teplotu snížili, vrstvičky buněk se samy odlupovaly. Vědci pak umístili několik vrstviček na sebe - a vzniklý trojrozměrný útvar začal sám od sebe pulsovat jako skutečný srdeční sval. Voperován pod kůži pokusných potkanů vydržel pulsovat několik týdnů, badatelé dokonce pozorovali, že v něm vznikají nové cévy. Zatím jde o první pokusy. Lékaři si od nich slibují, že se tímto způsobem podaří vytvořit srdeční "záplatu", kterou budou moci voperovat pacientům třeba po infarktu myokardu. Podrobnosti publikoval výzkumný tým v prestižním časopise Circulation Research v lednu 2002.
</TEXT>
<HEADING>
Místo zkumavek počítače
</HEADING>
<TEXT>
Překvapující ovšem nejsou jen úspěchy, jimiž se může biomedicínský výzkum chlubit. Potvrzuje se, že tam, kde se otevírají fantastické možnosti, vznikají také nezanedbatelné problémy - potíže zcela jiného druhu než jsou ty, o nichž se většinou diskutuje ve sdělovacích prostředcích. Není například jasné, který směr výzkumu přinese v budoucnu nejšťavnatější ovoce a kam by tedy mělo proudit nejvíce peněz (podrobnosti viz box "Kam se upírá pozornost genetiků" na straně 22). Nejistota vládne také v tom, jak hluboko má čtení DNA různých organismů zacházet. Jiný problém způsobuje obrovské množství dat, které výzkum produkuje. Do počítačových databází denně proudí veletoky informací, především údajů o pořadí "písmen" v genetické abecedě těch biologických druhů, jejichž genom vědci čtou. K zaznamenání těchto dat by nestačily tisíce CD disků. Výzkumníci přitom potřebují, aby se informace rychle přelévaly z jednoho počítače do druhého. I proto vzniká nový obor vědy - bioinformatika. Specialisté na bioinformatiku patří k nejžádanějším odborníkům na světě a farmaceutické firmy jim platí horentní sumy, aby je udržely ve svých týmech. Experti předpokládají, že část biologů v příštích letech opustí laboratoře plné zkumavek a chemikálií. Jejich pracovními pomůckami se stanou obrazovky počítačů a sofistikované programy analyzující oceán dat skrytý v databázích. A ještě jedna mohutná síla formuje současné biotechnologie: netrpěliví investoři, kteří platí nákladný výzkum a očekávají rychlý zisk. Jejich tlak cítí nejen vědci v soukromých firmách, ale i třeba na univerzitách - řada univerzitních pracovišť totiž vstupuje do společných projektů se soukromým sektorem.
Cílem bádání tak už často není odhalovat, jak funguje příroda, ale rychle na něco praktického přijít. S tím jde ruku v ruce nadsazování vlastních výsledků a publikování informací, které neprošly oponenturou. Opačným extrémem je zákaz publikování - někteří vědci musejí odevzdat výsledky a nemají možnost je zveřejnit.
</TEXT>
<HEADING>
Elita a ti druzí
</HEADING>
<TEXT>
Ač zavaleni daty, drceni rizikovým kapitálem a zdánlivě bez jasného cíle, mění badatelé zvolna tvář medicíny, zemědělství i mnoha průmyslových odvětví. Abychom byli přesní, musíme ale říci kde: především v rozvinutých zemích. "Chudé" státy dnes nestačí bohatému Západu v počítačové sféře a pokulhávají i v biotechnologickém výzkumu zaměřeném na zemědělství. Další propast se nyní otevírá právě v medicíně. Některé hlasy varují, že 90 procent nákladů na lékařský výzkum je věnováno na řešení zdravotních problémů deseti procent nejbohatších obyvatel planety. Lidé, kteří měli to štěstí a narodili se v"elitním klubu", se dožívají 80 let a jejich délka života dále roste. Není proto divu, že farmaceutický průmysl shledává zajímavým například boj s Alzheimerovou chorobou a dalšími nemocemi stáří. Naproti tomu v subsaharské Africe je úspěchem dožít se 40 let a situace se dále zhoršuje. Na vině je hlavně AIDS, rozvojové země však zápasí také s malárií, hemoragickými horečkami a dalšími chorobami. "Většina objevů založených na genomice bude patentována a léky se ocitnou na trhu za ceny, které si chudí v rozvojových zemích nebudou moci dovolit zaplatit," varuje dr. Tikki Pang ze Světové zdravotnické organizace.
</TEXT>
<HEADING>
Vysavač na peníze
</HEADING>
<TEXT>
Rozvojové země postrádají hustou síť vědeckých pracovišť i dostatek kvalitních vědců. Na výzkum vynakládají méně peněz - v celosvětovém měřítku jsou to pouhá procenta, zbytek je investován ve vyspělých státech. Nízké investice do výzkumu mohou mít nečekané následky. Dr. Pang ukázal posluchačům grafy, z nichž vyplývá, že čím nižší je dětská úmrtnost v určité zemi, tím menší je zároveň pravděpodobnost, že tato země povede válku se sousedy. Objevuje se tedy zajímavá rovnice: čím více peněz teče do oblasti lékařství, tím vyšší je geopolitická stabilita v regionu. Jak zabránit tomu, aby se propast mezi bohatými a chudými státy dále rozšiřovala? Doporučení expertů mohou připadat laikovi poněkud vágní a příliš obecná. Světová zdravotnická organizace například žádá, aby se co největší podpory dostalo těm oblastem genomiky, které mohou vyprodukovat léky a vakcíny proti tropickým nemocím. Chce také zabránit tomu, aby se genetický výzkum stal vysavačem, který odsaje peníze z jiných, "vyzkoušenějších" oblastí lékařské vědy. Ne všechny rozvojové země se ovšem ocitají na té špatné straně propasti. Někteří vědci proto navrhují analyzovat, proč se Indie, Čína a překvapivě též Kuba mohou chlubit silným biotechnologickým průmyslem. Kuba například dokázala sama vyvinout vakcínu proti meningitidě B, indičtí vědci pokročili v hledání vakcíny proti typu malárie, který v jejich zemi převažuje, a Čína se významně podílela na mapování lidských genů.
</TEXT>
<HEADING>
Afrodiziakum z pralesa
</HEADING>
<TEXT>
Rozvojové země by mohly získat peníze na investice do vědy inteligentním využíváním svého přírodního bohatství. Malajsie například patří mezi 12 zemí s nejzachovalejší biodiverzitou (rozmanitostí biologických druhů) na světě. V přítmí zdejších deštných pralesů roste mimo jiné legendami opředený strom Tongat Ali (Eurycoma longifolia). Místní lidé prý dokáží jmenovat tisíce nemocí, které kořen stromu léčí. Odpovídá tomu cena, za kterou se kořen prodává, a také rychlost, s níž tento kdysi hojný stromek mizí. Malajští vědci se proto spojili s výzkumníky ze slavného Massachusetts Institute of Technology a společně se snaží nepříznivý vývoj zvrátit. Cílem projektu je zjistit, jaké účinné látky zázračný kořen obsahuje a jak je objektivně stanovit (na malajských tržištích se prodávají desítky produktů z Tongat Ali, zdaleka ne všechny ovšem skutečně obsahují léčivé substance). Odborníci také hledají způsob, jak zefektivnit rozmnožování tohoto stromu, aby mohl být pěstován na plantážích. Cílem je vybudovat průmysl, z něhož by měla užitek především domovská země legendární rostliny - Malajsie. Může to být dobrý obchod pro všechny zúčastněné. Výzkumy už ukázaly, že Tongat Ali účinkuje proti AIDS. Vědci také znají mechanismus, díky němuž zázračný kořen působí jako účinné afrodiziakum (podporuje erekci). Bohatství skryté v deštných pralesích může přivést novou krev do žil rozvojových ekonomik. A vůbec přitom nemusí jít o těžbu dřeva.
</TEXT>
<HEADING>
BioMalaysia 2002
</HEADING>
<TEXT>
Konference BioMalaysia 2002 byla vědeckým sympoziem i akcí, kde se mohli setkat badatelé a investoři pohybující se na poli biotechnologií. Biotechnologie jsou široký pojem, zahrnují použití jakéhokoliv biologického systému v libovolném průmyslovém odvětví. Akce se proto dělila na několik okruhů, například: Biotechnologie mění tvář medicíny, Transformace zemědělství a výroby potravin, Zemědělství nad rámec výroby potravin. Důležitým okruhem byla Biodiverzita pro trvale udržitelný rozvoj. Pro medicínu 21. století totiž nebudou charakteristické jen pojmy jako genová terapie či proteomika; důležitou roli mohou hrát i léky získávané z bohatství skrytého v deštných pralesích - pokud se pralesy ovšem podaří ochránit. mu
O čem se mluvilo na sympoziu BioMalaysia 2002
Čtení genů v srdci - Vědci odeberou tkáň z nemocného srdce a zjišťují, které geny fungují jinak, než mají
Genová terapie - Genoví záškodníci pokusně vložení do rakovinných buněk odstraňují nádory. Mohou rakovinné buňky "otrávit" toxiny, připravit je o zásobování krví nebo na ně poštvat imunitní systém.
Nový obor - bioinformatika - Vědci se topí v záplavě genetických dat. Počítačoví experti specializovaní na tuto problematiku jsou placení zlatem.
Tlak peněz - Investoři chtějí po vědcích "zázraky do tří dnů"
Stromy jako živé továrny - Kaučukovník může v budoucnu vyrábět léky, palma olejná ekologické plasty
Pěstování orgánů - Na uměle vytvořený močový měchýř čekají první pacienti. V laboratořích vyrostla část srdečního svalu.
Zázračný strom - V Malajsii roste strom, jehož kořen mimo jiné stimuluje erekci
Investice do lékařského výzkumu
Celkem se na lékařský výzkum v roce 1998 vynaložilo 70,5 miliardy USD
veřejné prostředky vynaložené vládami rozvojových zemí 3,1 % veřejné prostředky - vyspělý svět a bývalé socialistické státy 49,4 % neziskové organizace 4,3 % soukromé investice - farmaceutický průmysl 43,3 %
Více než 90 % prostředků vynaložených na lékařský výzkum je investováno ve vyspělém světě a bývalých socialistických státech. Vzniká propast mezi vyspělým a rozvojovým světem.
Pramen: Global Forum for Health Research
</TEXT>
</DOC>
<DOC>
<DOCID>LN-20021019074</DOCID>
<DOCNO>LN-20021019074</DOCNO>
<DATE>10/19/02</DATE>
<TITLE>
Genová terapie
</TITLE>
<TEXT>
Lze nahradit vadný gen přímo v těle pacienta. Správně fungující gen mohou do organismu vnášet například upravené viry, které si v průběhu evoluce vytvořily rafinované mechanismy, jak vkládat dědičnou informaci do buněk. Genovou terapií se zatím podařilo v několika případech vyléčit některé vzácné dědičné choroby. Hledají se ale především cesty, jak s její pomocí bojovat proti rakovině.
</TEXT>
<HEADING>
Modifikované plodiny
</HEADING>
<TEXT>
V některých rozvojových zemích, například v Indii, sílí poptávka po geneticky modifikovaných zemědělských plodinách odolných proti škůdcům. Tyto státy proto urychleně přijímají legislativu, která pěstování těchto rostlin upravuje. Vědci chystají druhou generaci modifikovaných plodin, která by měla přinášet výhody nejen farmářům, ale i uživatelům - například zvýšený obsah vitaminů. Hledá se také cesta, jak vytvořit banán či rajče obsahující vakcínu proti některé z nebezpečných chorob.
</TEXT>
<HEADING>
Živé továrny
</HEADING>
<TEXT>
V organismech rostlin a živočichů mohou vznikat různé užitečné chemikálie. Hovězí dobytek s lidskými geny například produkuje v mléce bílkovinu, která hraje roli při srážení krve. Mnoho druhů rostlin "vyrábí" léky i bez genetických modifikací, čistou účinnou látku je však těžké izolovat, například proto, že ji rostliny produkují jen v určitých vegetačních obdobích. Vědci proto hledají způsob, jak rostliny přimět k lepší spolupráci. Ukazuje se třeba, že řada druhů rostlin je pod určitým tlakem (např. stres vyvolaný použitím kyanidů) schopna vyrábět zajímavé molekuly, které lze využít k léčbě různých typů rakoviny. Kromě toho se hledají způsoby, jak vytvořit živé továrny v podobě plantáží geneticky upravených stromů - kaučukovník může časem v latexovém mléce produkovat léky, z palmového oleje by se daly vyrábět ekologické, snadno rozložitelné plasty.
</TEXT>
<HEADING>
Boj proti terorismu, ochrana přírody
</HEADING>
<TEXT>
Detekční soupravy vyvinuté pomocí biotechnologií umožňují rychle odhalit přítomnost DNA nebezpečných mikroorganismů rozprášených teroristy. Vyvíjejí se rychle účinkující vakcíny a léky proti antraxu, neštovicím či ebole. Byly patentovány geneticky modifikované bakterie, které rozkládají ropu - daly by se využít při likvidaci ropných havárií.
Detekční soupravy vyvinuté pomocí biotechnologií umožňují rychle odhalit přítomnost DNA nebezpečných mikroorganismů rozprášených teroristy. Vyvíjejí se rychle účinkující vakcíny a léky proti antraxu, neštovicím či ebole. Byly patentovány geneticky modifikované bakterie, které rozkládají ropu - daly by se využít při likvidaci ropných havárií.
</TEXT>
</DOC>
<DOC>
<DOCID>LN-20021019075</DOCID>
<DOCNO>LN-20021019075</DOCNO>
<DATE>10/19/02</DATE>
<TITLE>
Narození zdravého klonu brání mnoho překážek, říká profesorka Lai-Meng Looi z Malajské univerzity
</TITLE>
<TEXT>
Několik týmů se snaží naklonovat člověka. Jakou mají šanci? Během konference BioMalaysia 2002 o tom s LN hovořila profesorka Lai-Meng Looi, patoložka a odbornice na etiku medicíny.
Čelné místo mezi dobrodruhy, kteří se pokoušejí klonovat člověka, zaujímá italský gynekolog Severino Antinori. Tento lékař se ale už pravděpodobně dopustil několika vědeckých podvodů. Chce opravdu stvořit klon, nebo je to jen reklama pro jeho kliniku?
LN: Může se vědcům typu dr. Antinoriho skutečně podařit klonovat člověka?
Myslím, že šance na úspěch není příliš velká. Ale fakt je, že to zřejmě opravdu zkoušejí. Dr. Antinori dlouho tvrdil, že se o to pokusí. Řekla bych, že to myslel vážně. Tomu, aby se narodilo zdravé klonované dítě, nicméně brání mnoho překážek. Klonovaná zvířata se rodí s mnoha poruchami, často žijí jen několik dní.
LN: Kdyby dr. Antinori přesto uspěl, myslíte si, že zveřejní podrobnosti?
Na to mohu stěží odpovědět. Myslím, že může mít dobré důvody držet to nějakou dobu v tajnosti. Může se obávat, že příliš mnoho publicity ohrozí jeho práci a také uškodí klonovanému dítěti. Je to téma, o kterém jsem hovořila ve své přednášce. Jak bychom reagovali na narození klonu? Ale jak říkám, neznám doktora Antinoriho ani jeho záměry.
LN: Hovořila jste také o možnosti vytvořit z klonované buňky pacientova těla sadu orgánů a tkání pro "opravy" pacientova organismu. Je to slibná cesta? Nemůžeme se obejít bez vytváření klonovaných embryí?
Terapeutické klonování je jeden z možných způsobů, jak získat "sadu náhradních dílů", která by mohla sloužit kopravě vašeho těla, když jste nemocen. Ale je pravda, že hodně pozornosti se nyní soustřeďuje také na kmenové buňky. Možná se ukáže, že je lze odebrat z dospělého organismu a vytvořit z nich tkáň, kterou potřebujeme. Pokud by byl tento výzkum úspěšný, a já věřím, že v delším horizontu může být velmi úspěšný, pak byste klonovaná embrya nepotřeboval. Myslím, že by se těmto snahám mělo dostat co největší podpory. Umožňují totiž vyhnout se tomu, abychom vytvářeli klonovaná lidská embrya a pak z nich odebírali tkáně, s čímž se pojí mnoho morálních a náboženských výhrad.
LN: Terapeutické klonování by ale umožnilo vyhnout se imunitní reakci organismu. Platí to i pro léčbu vycházející z kmenových buněk?
Pokud získají lékaři kmenové buňky z vašeho těla, pak jsou to vaše vlastní buňky a problém s imunitní reakcí nevzniká. Další cesta, která se rýsuje, spočívá v možnosti využít embryonální kmenové buňky odebrané z embryí zbylých po asistované reprodukci. Tato embrya by byla stejně zničena. Míra úspěšnosti je zde různá. Výzkum se snaží tyto buňky učinit imunologicky přijatelnými pro tělo příjemce. Dělá se to tak, že se do těchto embryonálních buněk vkládají jádra z buněk pacienta, do jehož těla má být vypěstovaná tkáň vložena. Existuje ještě mnoho věcí, které imunologové musejí objasnit. Je nutné pozorně sledovat nové objevy a to, jak ovlivňují terapeutické klonování a výzkum kmenových buněk.
</TEXT>
</DOC>
<DOC>
<DOCID>LN-20021019076</DOCID>
<DOCNO>LN-20021019076</DOCNO>
<DATE>10/19/02</DATE>
<TITLE>
Názor
</TITLE>
<TEXT>
Financování vědy se v České republice po roce 1989 zásadním způsobem změnilo. Vznikly grantové agentury rozdělující část peněz ze státního rozpočtu na konkrétní projekty. Šlo bezesporu o krok správným směrem, ale po deseti letech existence grantových agentur jsou zřejmé některé problémy.
Grantový systém u nás neumožňuje dlouhodobější financování větších vědeckých projektů a mezioborových týmů, které chtějí řešit problémy zásadního významu. Na rozdíl od USA a zemí Evropské unie, kde existuje rovnováha mezi financováním menších a větších projektů, přidělovaly grantové agentury v ČR většinou částky 100 tisíc 500 tisíc Kč ročně poměrně malým výzkumným skupinám. Před třemi lety se ministerstvo školství, mládeže a tělovýchovy rozhodlo tuto situaci změnit a vyhlásilo program tzv. výzkumných center. Podmínky soutěže byly na naše poměry výjimečné, a to hned z několika důvodů. Délka jednotlivých projektů byla stanovena na pět let (standardní granty jsou obvykle na tři roky), částka na určitý projekt se pohybuje ročně v řádu jednotek až desítek milionů korun. Na grantu musely povinně spolupracovat týmy alespoň z dvou typů vědeckých institucí, jeden partner musel být z vysoké školy. Dalšími podmínkami byla velikost týmu, minimálně 20 badatelů a věkový průměr do 35 let, což předpokládá silné zastoupení mladých pracovníků a doktorandů. Nejdůležitější byl ovšem požadavek na prokazatelně vysokou mezinárodní úroveň a renomé odpovědného řešitele a celého kolektivu. V kategorii základního výzkumu bylo vytvořeno 21 center ze všech vědních oborů - od biblistiky až po teoretickou fyziku. V současné době se nacházíme přibližně v polovině plánované doby projektů řešených výzkumnými centry. Jaké jsou dosavadní výsledky? Například v Centru integrované genomiky se podařilo určit a charakterizovat lidské geny podmiňující různá dědičná onemocnění. Jde kupříkladu o geny spojené s poruchou metabolismu kyseliny močové vedoucí k selhávání ledvin. Studují se rovněž tzv. mitochondriální choroby. Ty se projevují poruchami mozku, svalů, srdce, slinivky a dalších tkání s vysokými energetickými nároky. Energii jim zajišťuje chemická reakce v části buněk zvaných mitochondrie. Poruchy genů řídících tyto "lidské elektrárny" vedou právě ke vzniku mitochondriálních chorob. Ty jsou příčinou dvou až tří procent případů cukrovky typu II a dědičné slepoty a jednoho procenta případů mozkové mrtvice. Velkým úspěchem je studium genu podmiňujícího cystickou fibrózu. V Centru molekulární a buněčné imunologie objevili nové molekuly, které hrají důležité úlohy při spouštění a regulaci imunitních reakcí. Ve spolupráci s několika zahraničními laboratořemi se nyní objasňuje význam nové signalizační bílkoviny při vzniku některých leukemií a autoimunitních chorob.
</TEXT>
<HEADING>
Pokračovat by měli jen nejlepší
</HEADING>
<TEXT>
Skutečně kvalitní centra dnes získávají dodatečné finanční prostředky ve formě zahraničních grantů v ostré soutěži s mnoha zahraničními pracovišti. Na těchto grantech však nelze stavět dlouhodobý program. Má-li se zachovat pracně budované tvůrčí prostředí našich výzkumných center, je nutné pokračovat v jejich podpoře i po skončení plánovaného období. Pokud nebude zajištěna kontinuita financování, hrozí rozpad úspěšných vědeckých týmů. Že nejde o plané obavy, je patrné i z toho, že mnozí pracovníci center dostávají lukrativní nabídky ze zahraničních pracovišť. Odchodu takových špičkových vědeckých pracovníků se dá čelit pouze nabídkou podmínek alespoň trochu srovnatelných se zahraniční konkurencí. Nemyslíme si samozřejmě, že by současná výzkumná centra měla pokračovat nějak automaticky. Je naprosto nutné, aby vědecká úroveň a produktivita každého z nich byla co nejpřísněji a periodicky prověřována pokud možno náročnými experty z vyspělých zemí a aby podpora těm centrům, která náročným požadavkům nevyhoví, byla zastavena. Pokračovat by měla jen ta opravdu nejlepší. Prospělo by, kdyby byl celý program znovu otevřen i pro nové projekty, které by nahrazovaly ty málo úspěšné. Závěrem bychom chtěli zdůraznit, že program výzkumných center považujeme za vynikající - je to snad nejlepší počin v transformaci našeho výzkumu a vývoje v posledních deseti letech. Pevně věříme, že tento program bude nadále nejen pokračovat, ale bude se i rozšiřovat a stane se postupně páteří moderní české vědy.
Skutečně kvalitní centra dnes získávají dodatečné finanční prostředky ve formě zahraničních grantů v ostré soutěži s mnoha zahraničními pracovišti. Na těchto grantech však nelze stavět dlouhodobý program. Má-li se zachovat pracně budované tvůrčí prostředí našich výzkumných center, je nutné pokračovat v jejich podpoře i po skončení plánovaného období. Pokud nebude zajištěna kontinuita financování, hrozí rozpad úspěšných vědeckých týmů. Že nejde o plané obavy, je patrné i z toho, že mnozí pracovníci center dostávají lukrativní nabídky ze zahraničních pracovišť. Odchodu takových špičkových vědeckých pracovníků se dá čelit pouze nabídkou podmínek alespoň trochu srovnatelných se zahraniční konkurencí. Nemyslíme si samozřejmě, že by současná výzkumná centra měla pokračovat nějak automaticky. Je naprosto nutné, aby vědecká úroveň a produktivita každého z nich byla co nejpřísněji a periodicky prověřována pokud možno náročnými experty z vyspělých zemí a aby podpora těm centrům, která náročným požadavkům nevyhoví, byla zastavena. Pokračovat by měla jen ta opravdu nejlepší. Prospělo by, kdyby byl celý program znovu otevřen i pro nové projekty, které by nahrazovaly ty málo úspěšné. Závěrem bychom chtěli zdůraznit, že program výzkumných center považujeme za vynikající - je to snad nejlepší počin v transformaci našeho výzkumu a vývoje v posledních deseti letech. Pevně věříme, že tento program bude nadále nejen pokračovat, ale bude se i rozšiřovat a stane se postupně páteří moderní české vědy.
</TEXT>
</DOC>
<DOC>
<DOCID>LN-20021019077</DOCID>
<DOCNO>LN-20021019077</DOCNO>
<DATE>10/19/02</DATE>
<TEXT>
Mají-li lékaři předepisovat léky "šité na míru" konkrétním pacientům, potřebují vědět, jak se liší genetická informace dvou různých lidí. Právě tímto směrem se v poslední době ubírá čtení lidské DNA. Přišlo se přitom na to, že místa odchylek nejsou v genomu rozseta náhodně, ale shlukují se do jakýchsi bloků. Těmto blokům se říká haplotypy a jejich zmapování by mělo stát zhruba 100 milionů dolarů. Kromě toho se řada vědců snaží zjistit, jaké mají jednotlivé geny funkce a jak je činnost genů řízena. Situaci paradoxně komplikuje skutečnost, že lidských genů je podstatně méně, než si odborníci dříve mysleli (člověk má 30 - 40 tisíc genů, rýže 50-60 tisíc). Lidské geny jsou ovšem sofistikovanější než geny rýže. Každý z nich totiž může sloužit jako návod k výrobě několika různých bílkovin. Příroda tím vědcům značně zkomplikovala práci. Další badatelé upírají svou pozornost právě k bílkovinám, základním stavebním a řídícím látkám lidského těla. Obor, který se bílkovinami zabývá, se jmenuje proteomika. Odborníci chtějí poznat stavbu bílkovin, jejich funkci a vzájemné interakce. Těchto látek je však obrovské množství a náklady na prozkoumání jejich světa mohou být tak velké, že na ostatní směry výzkumu nezbude nic. Cíle proteomiky a dokonce i definice tohoto odvětví zůstávají nejasné, stěžoval si před rokem časopisu Science Francis Collins, ředitel NHGRI, předního amerického výzkumného ústavu zabývajícího se čtením lidských genů.
</TEXT>
</DOC>
<DOC>
<DOCID>LN-20021019078</DOCID>
<DOCNO>LN-20021019078</DOCNO>
<DATE>10/19/02</DATE>
<TITLE>
Samuel Fritz, rodák z Trutnova, nakreslil koncem 17. století první přesnou mapu jihoamerického veletoku
</TITLE>
<TEXT>
Vyzáblá postava s dlouhým plnovousem, oděná jen v suknici z palmových vláken a s křížem v ruce se jednoho dne roku 1692 objevila v peruánském městě Lima. Rodák z Čech, Samuel Fritz, vedl skupinku divochů k místokrálovskému paláci. Co předcházelo této návštěvě nejvyššího zástupce španělského panovníka na území Nového světa?
Všechno začalo v Olomouci roku 1683. Tehdy se Samuel Fritz jako mladý absolvent teologie rozhodl pro misijní službu za oceánem. Slibnou kariéru, která by ho jako mimořádně nadaného absolventa jistě čekala, vyměnil za život mezi amazonskými indiány.
</TEXT>
<HEADING>
Na území "plochých hlav"
</HEADING>
<TEXT>
Staral se o kmen Omaguů, nejpočetnější a také velice obávané etnikum. Portugalci je posměšně nazývali Cambebas či Canga-pevas, čili "ploché hlavy". Byli střední robustní postavy, tmavší než indiáni z hor, velmi zvědaví a upovídaní. Nechyběla jim pýcha a svou nadřazenost dokazovali i tím, že mívali ve svých domech sluhy, které získávali během válek s okolními kmeny. Fritz se však nespokojil pouze s misijní prací mezi Omaguy, ale rozhodl se postupovat dál po proudu řeky. Počátkem roku 1689 se vydal na dalekou cestu k divokému kmeni Yurimaguů žijícímu při ústí řeky Rio Negra do Amazonky. O tom, že se do své misie vrátí až po bezmála třech letech a jak tato cesta změní jeho život, neměl ani tušení. Po několika týdnech plavby vážně onemocněl, ve svém deníku píše: "...přes den se mi trochu ulevovalo, avšak noci jsem trávil v nepopsatelných horečkách a trpěl nespavostí, způsobenou nejen nemocemi, ale také zvuky, jež vydávali krokodýlové čili ještěři, ohavné nestvůry, které se celou noc potulovaly po vsi." Svérázná postava misionáře budila navzdory nemoci velkou pozornost. Ačkoli se nedochovala žádná Fritzova podobizna, existuje popis jeho zevnějšku. Páter Samuel byl muž ctihodného vzhledu, velmi vysoký, dokonce se uvádí, že mohl měřit až metr devadesát, byl hubený, měl nazrzlé vlasy a vousy. Charismatickým vzhledem a vystupováním vzbuzoval zvědavost i u dalších kmenů. Mnozí indiáni se vydávali za záhadným ryšavým mužem i z velmi vzdálených osad. "Jedni mě nazývali světcem a synem Božím, druzí mě měli za ďábla. Někteří, kvůli kříži, který jsem měl s sebou, říkali, že přišel patriarcha nebo prorok, jiní tvrdili, že vyslanec z Persie. Černoši z Pará (dnes město jménem Belém) dokonce říkali, že přišel jejich osvoboditel, který půjde do Angoly, aby je vysvobodil," vypovídá deník. Talentovaný Fritz, který vynikal už jako student v technických i uměleckých oborech, netrávil dlouhé hodiny plavby pasivním prohlížením okolí. Dokud mu síly stačily a postupující nemoc ho zcela neochromila, cestu pečlivě zaznamenával a prováděl kartografická měření. Podmínky však měl poněkud omezené. I když se tehdy používaly už docela přesné teodolity a sextanty, nic z toho si Fritz do džungle z Evropy nepřivezl. Ostatně, jaký náklad by se asi vešel do malé dlabané kánoe? Kromě slunečních hodin měl k dispozici patrně jen kompas a malý dřevěný půlkruh pro měření úhlů, jakousi primitivní formu astrolabu. Měření výšky hvězd (pravděpodobně jen Slunce) k určování zeměpisné šířky prováděl z říčního břehu během zastávek. Vzdálenosti zřejmě odvozoval z rychlosti plavby a uplynulého času. Mimoto zcela jistě využil znalostí domorodců a jiných misionářů a získal od nich náčrty oblastí, kam se už sám nedostal. Nemoc však byla silnější než Fritzova vůle jí odolávat. "Dali mi pustit žilou a vykuřovali mě proti vodnatelnosti. Ale nejen, že se mi nedařilo lépe, nýbrž můj stav se zhoršil více než kdy jindy. Až do té doby jsem se udržel na nohou, od toho okamžiku jsem však byl nucen nechat se nést v síti," prozrazuje jeho deník.
</TEXT>
<HEADING>
Podezřelý z vyzvědačství
</HEADING>
<TEXT>
Na cestu zpět už nezbývalo sil ani času, musel vyhledat lékařskou pomoc. Fritz se tak dostal až na portugalské území. Ujali se ho spolubratři v jezuitské koleji v Pará, městě při ústí Amazonky do Atlantiku. Když se chtěl po dvou měsících uzdravený vrátit zpět, čekaly tu na něj strasti, jak vzpomíná "krušnější než kterákoliv nemoc". Stal se totiž součástí hraničního sporu mezi Portugalci a Španěly. Tehdejší guvernér v Pará podezíral Fritze z vyzvědačství a znemožnil mu návrat do misie. Plynuly dny, týdny, měsíce. Až bezmála po dvou letech přišla z Lisabonu zpráva. Portugalský král uznal Fritzovu nevinu a nařídil jeho propuštění. Otec Samuel se tak vydal na 5000 km dlouhou cestu zpět do své misie a posléze i do Limy, aby informoval španělského místokrále. Dovršil tak svou cestu napříč celým kontinentem, od Atlantiku k Pacifiku. Byl jedním z prvních Evropanů a dost možná vůbec první, komu se to podařilo. Při audienci popsal místokráli dramatickou situaci a požádal o vojenskou pomoc misiím před portugalskými útoky. Bez úspěchu. Setkal se znovu jen s pasivním odporem a krátkozrakou politikou španělské koloniální správy. Zpáteční cestu do Amazonie využil k pečlivému měření horního toku Maraňonu. Byl si totiž vědom užitečnosti svého mapového díla, a tak se vydal do hor, až k samému prameni Maraňonu. V květnu roku 1693 dorazil na břeh jezera Lauricocha, které označil za počátek této řeky, a tedy i celé Amazonky. Tento údaj platil až do roku 1943.
</TEXT>
<HEADING>
Útočníky zahnalo vyzvánění
</HEADING>
<TEXT>
Po svém návratu do misie Fritz několikrát čelil nejen portugalským vojenským oddílům, ale i vzpourám mezi indiány a útokům okolních divokých kmenů. Jednou přepadli jeho vesnici Caumáriové. Do deníku si zapsal: "Do vřavy boje, křiku žen a dětí jsem se také já vřítil s křížem v ruce, abych byl se svými svěřenci, anebo pro ně zemřel. Poručil jsem, ať se rozezní všechny zvony. Protože se útočníci setkali s odporem, ač toho času bylo jen málo Omaguů ve vesnici, a pravděpodobně také vlivem vyzvánění, které dosud nikdy neslyšeli, obrátili se na ústup. Této noci spal všechen lid v mém domě a kolem něj..." Útoky Portugalců se v následujících letech stupňovaly. Fritz sice žádal o pomoc autority v Americe i Evropě, ale Španělé nedokázali portugalskou rozpínavost zastavit. Když už nemohl déle přihlížet nespravedlnostem a utrpení, do nichž se indiáni dostávali, rozhodl se uskutečnit svůj odvážný a riskantní plán. Podařilo se mu několik kmenů přesvědčit, aby své osady opustily. Tisíce domorodců se tak přestěhovalo na horní tok řek Huallagy a Ucayali dva tisíce kilometrů od svých domovů. Byla to jediná možnost, jak je uchránit před otroctvím, které by je pod portugalskou nadvládou čekalo.
</TEXT>
<HEADING>
Gigant mezi giganty
</HEADING>
<TEXT>
O Fritzově díle se s obdivem vyjadřovala řada uznávaných vzdělanců a odborníků. Kromě francouzského akademika Ch. M. La Condamine, který Fritzovu mapu v Quitu objevil a přivezl do Francie, ho uznával například Tadeáš Haenke či německý badatel Alexander von Humboldt. Španělský historik Antonio Astrain o něm dokonce prohlásil: "Samuel Fritz, ačkoliv v Čechách narozený, učinil toho pro španělskou korunu více než všichni kapitáni a dobyvatelé." A věhlasný ekvádorský historik Dr. Latorre nazývá Fritze ve své knize "gigantem mezi giganty". Obecné hodnocení šíření křesťanství ve světě, zvláště mezi přírodními národy, vyvolává dnes širokou diskusi a nezřídka zaznívají pochybnosti o jeho negativním dopadu. Jen těžko ale přijmeme tvrzení, že by všechny odlehlé oblasti odolaly rozpínavosti euroamerické civilizace. Práce misionářů pak může být paradoxně tou, která je před jejími negativními důsledky ochrání. V tomto smyslu může být čtyřicetileté civilizátorské dílo Samuela Fritze, považované za jedno z největších, jaké se kdy jednomu člověku podařilo, tím nejlepším příkladem.
O Fritzově díle se s obdivem vyjadřovala řada uznávaných vzdělanců a odborníků. Kromě francouzského akademika Ch. M. La Condamine, který Fritzovu mapu v Quitu objevil a přivezl do Francie, ho uznával například Tadeáš Haenke či německý badatel Alexander von Humboldt. Španělský historik Antonio Astrain o něm dokonce prohlásil: "Samuel Fritz, ačkoliv v Čechách narozený, učinil toho pro španělskou korunu více než všichni kapitáni a dobyvatelé." A věhlasný ekvádorský historik Dr. Latorre nazývá Fritze ve své knize "gigantem mezi giganty". Obecné hodnocení šíření křesťanství ve světě, zvláště mezi přírodními národy, vyvolává dnes širokou diskusi a nezřídka zaznívají pochybnosti o jeho negativním dopadu. Jen těžko ale přijmeme tvrzení, že by všechny odlehlé oblasti odolaly rozpínavosti euroamerické civilizace. Práce misionářů pak může být paradoxně tou, která je před jejími negativními důsledky ochrání. V tomto smyslu může být čtyřicetileté civilizátorské dílo Samuela Fritze, považované za jedno z největších, jaké se kdy jednomu člověku podařilo, tím nejlepším příkladem.
</TEXT>
</DOC>
<DOC>
<DOCID>LN-20021019079</DOCID>
<DOCNO>LN-20021019079</DOCNO>
<DATE>10/19/02</DATE>
<TEXT>
Samuel Fritz se narodil roku 1654 v Trutnově. Od roku 1673 členem jezuitského řádu. Absolvent filozofie na univerzitě v Praze a teologie v Olomouci. Jako misionář působil od roku 1686 na středním toku Amazonky. Zemřel roku 1725 v peruánské osadě Jeberos. Samuel Fritz napsal Deník 1686 - 1723, považovaný za důležitý etnohistorický dokument. Sestavil rovněž slovník jazyka indiánského kmene Omaguů. Průlom v kartografii znamenala jeho mapa Amazonky dokončená v letech 1691 až 1693. Nejde sice o první mapu veletoku, je však prvním vědeckým pokusem o co nejpřesnější hydrografický obraz řeky od jejího pramene až k ústí do Atlantiku. Roku 1707 vyšla mapa tiskem a byla věnována španělskému králi Filipu V.
</TEXT>
</DOC>
<DOC>
<DOCID>LN-20021019080</DOCID>
<DOCNO>LN-20021019080</DOCNO>
<DATE>10/19/02</DATE>
<TITLE>
Jedoucí osobní auto využívají vrány jako "louskáček" na ořechy. Z tvrdých listů zase vyrábějí "kopí", jehož pomocí dolují z puklin chutná hmyzí sousta. Vědci zjistili, že vrány dovedou vyřešit řadu obtížných situací.
</TITLE>
<TEXT>
Vrány Betty a Abel zvědavě okukují plastový válec. Hluboko uvnitř vězí balíčky s lahodnými semeny. Jenže jak se k nim dostat? Zobák nebo prst nestačí, jsou příliš krátké. Abel zvědavě zkoumá kousky drátu, které leží opodál. Jeden je rovný, druhý zahnutý do tvaru háčku. Abel neváhá ani chvilku. Uchopí do zobáku drátěný háček a po chvilce lopocení už hoduje na sladkých semenech. Na Betty zbyl jen rovný drát. Nejprve si ho smutně prohlíží a pak se pustí do práce. Přidrží si drát nohou a zobákem ho usilovně ohýbá. Konečně je se svým výrobkem spokojená. Drátěným háčkem, který si sama vyrobila, vyloví Betty z plastové trubky porci semen. Zoolog Alex Kacelnik nevěřícně zíral na Betty hodující na semenech. Byl to on, kdo strčil vránám oblíbenou pochoutku na nepřístupné místo. Poskytl také ptákům vhodné a nevhodné nástroje v podobě zahnutého a rovného kusu drátu. Zajímalo jej, jak si vrány poradí a jestli si vyberou správné "nářadí". "Ani ve snu by mě nenapadlo, že si Betty háček prostě vyrobí," žasl zoolog. Následující pokusy rozptýlily jakékoli pochyby o Bettyiných schopnostech. Vrána si dokázala vyrobit drátěný háček vždycky, když ho potřebovala. Betty a Abel sice žijí ve voliéře katedry zoologie na univerzitě v britském Oxfordu, ale jejich domovina leží daleko na východě, v Nové Kaledonii. Patří k druhu Corvus moneduloides, který už připravil vědcům nejedno překvapení.
</TEXT>
<HEADING>
Larvy napichují na ostny kaktusů
</HEADING>
<TEXT>
Zoolog Gavin Hunt pozoroval v novokaledonských pralesích vrány, které si vyráběly různé typy nástrojů. Z tvrdých listů zobákem vyštipovaly dlouhá "kopí", jimiž pak napichovaly hmyz zalezlý do hlubokých škvír. Když se kořist vzpouzela, vytáhly ji ze skrýše háčkem vyrobeným z větvičky. Vrány si své "nářadí" nosily s sebou, a pokud je náhodou odložily, pamatovaly si, kam se pro ně mají vrátit. Výroba nástrojů je v živočišné říši poměrně hojně rozšířenou dovedností. Jedna z takzvaných Darwinových pěnkav obývajících Galapážské souostroví si pomáhá při dobývání larev z hlubokých skulin odlomenými ostny kaktusů. Ptáci se přitom zdaleka neomezují jen na využití přírodních zdrojů, ale nejednou jim prokázaly službu i výdobytky lidské civilizace. V jednom japonském univerzitním městečku například čekají u silničních přechodů na zelenou vedle chodců i vrány. Jakmile proud aut zastaví, vyhrnou se vrány na přechod a kladou na silnici tvrdé ořechy. Pak spolu s chodci přechod opět vyklidí a uvolní místo automobilům. Jakmile vozy znovu zastaví, jsou vrány zpátky. Rychle zkontrolují, jestli kola aut rozdrtila některý ořech, a hbitě zhltnou vyloupnutá jádra. Nerozbité ořechy posunou do místa, kde mají podle jejich názoru větší šanci skončit pod pneumatikami aut. Vrány patří v ptačí říši mezi nejchytřejší stvoření. Oxfordské pokusy Alexe Kacelnika jasně prokázaly, že dovedou ještě více, než jsme si mysleli. Umějí vyrobit plně funkční nástroj z materiálu, s nímž se nikdy nesetkaly. Až doposud jsme podobnou schopnost připisovali jen člověku a šimpanzům. Teď ji musíme přiznat i tvorům s "ptačími mozky", což pro nás může být hořká pilulka. Americké sojky si zase například pamatují desetitisíce úkrytů se zásobami potravy na zimu a jsou schopny je vyhledat s devadesátiprocentní úspěšností i po týdnech a měsících. Kdo by nechtěl mít stejně dobrou paměť na to, kam co dal? Dříve jsme se dívali na zvířata jen jako na živé naprogramované stroje. Dnes nám hrozí, že sklouzneme k opačnému extrému a začneme ve zvířatech vidět tvory, kteří nás svými duševními schopnostmi strčí do kapsy. Dovednost novokaledonské vrány Betty si zaslouží náš obdiv. Nic to ale nemění na faktu, že nejinteligentnějším živočichem obývajícím tuto planetu zůstává člověk. I když se někdy chová tak, jako kdyby chtěl tuto skutečnost popřít.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 22. října krátce po půlnoci. Text upravila a zkrátila redakce LN.
Meteor, populárně-vědecký magazín, bude 26. října mimo jiné vysílat:
* Británie boří astronomické ploty * Zděděná energie Země
</TEXT>
</DOC>
<DOC>
<DOCID>LN-20021019081</DOCID>
<DOCNO>LN-20021019081</DOCNO>
<DATE>10/19/02</DATE>
<TITLE>
Američtí vědci vyvinuli inteligentní zařízení o velikosti prachových zrnek, které rozezná přítomnost vojenské techniky
</TITLE>
<TEXT>
Při nehodách v atomových elektrárnách, v průběhu války nebo při lesních požárech se na kritická místa vydávají lidé, aby podali zprávu o situaci. Kvůli informacím musejí riskovat životy. Člověka by měla v podobných případech nahradit inteligentní technika nazvaná chytrý prach.
Teplotu, otřesy, zvuky, světlo, magnetické pole a mnoho dalších údajů dokáže rozpoznat miniaturní senzor vyvinutý vědci z Kalifornské univerzity. Případné rozptýlení těchto minišpionů nad územím Iráku by znamenalo významnou strategickou výhodu. Na základě zvukových vibrací nebo změny magnetického pole by vojáci mohli určit, kam směřují nepřátelské jednotky.
</TEXT>
<HEADING>
Minišpioni na bojišti
</HEADING>
<TEXT>
Chytrý prach lze využít například k hledání balistických raket Scud nebo k pátrání po toxických chemikáliích. Senzory totiž mohou zjistit chemické složení látek ve svém okolí. K rozmístění senzorů v terénu lze využít malá dálkově řízená vznášedla, která roztrousí prach podobně jako práškovací letadlo. Vznášedla také dokáží předávat zjištěná data na vojenskou základnu. Miniaturní vznášedla se nejspíše uplatní především v situacích, kdy oblohu zakrývají nízká mračna bránící satelitnímu přenosu dat. Vznášedla se díky nízkému letu nad terénem stanou pro radary neviditelná, takže budou moci bez potíží podávat informace o pohybu nepřítele a o jeho vybavení.
</TEXT>
<HEADING>
Anatomie miniaturního hlídače - špiona
</HEADING>
<TEXT>
Přestože má "chytrý prach" extrémně malé rozměry (jeho velikost se pohybuje od jednoho do dvou milimetrů), obsahuje v sobě čidla například pro měření teploty, vlhkosti, světelné intenzity nebo vibrací. Každé zrnko "inteligentního prachu" je vlastně počítač, sestavený z mikroelektromechanických systémů. Jde v podstatě o miniaturní stroje ze silikonu, z nichž některé jsou menší než červená krvinka. Leptání systémů, které jsou sestaveny stejně jako integrované obvody, se provádí pomocí ultrafialového záření. Základem tohoto inteligentního zařízení je vestavěný mikroprocesor a bezdrátový laserový systém. Prostřednictvím laserových paprsků mohou senzory mezi sebou komunikovat. Optický vysílač informací zvolili vědci pro jeho malé nároky na spotřebu energie. Každý miniaturní hlídač si musí v terénu vystačit se svou vlastní energií, jako zdroj mu slouží velmi tenká baterie a solární články. Princip, jakým zařízení funguje v praxi, je opravdu jednoduchý. Letadlo nebo vznášedlo rozpráší "chytrý prach" nad terénem. Jakmile částečky dopadnou na zem, zajistí si pomocí laseru spojení s okolními "prachovými zrnky". Vestavěný senzor je naprogramován tak, aby hledal neobvyklé znaky prostředí. Změny zvuku či světla, vibrace nebo přítomnost chemických látek obsažených třeba v naftě. Když zařízení odhalí výkyvy z normálu, naváže kontakt s nejbližšími senzory, aby si vzájemně porovnaly informace. Díky tomu je "chytrý prach" schopen samostatně určit, zda nastalo reálné nebezpečí. V případě monitorování protivníka to může být třeba průjezd kolony aut nebo instalace mobilní raketové základny. "Místo abychom byli závislí na centrálním vyhodnocování údajů, zabudujeme inteligenci do systému," říká Chad Burkey, jeden ze spoluautorů miniaturního hlídače. Jakmile skupina senzorů určí ohrožené místo, vyšle zprávu do řídícího střediska, které celou síť monitoruje. Služba pak rozhodne, koho informovat a jak včas zasáhnout.
</TEXT>
<HEADING>
Člověk nahlédne i do soukromí hmyzu
</HEADING>
<TEXT>
Projekt financoval z velké části Pentagon, ale inteligentní systém najde zcela jistě uplatnění i jinde než pouze v armádě. Může se stát velmi dobrým pomocníkem lesníků. Rozsáhlé požáry, způsobené většinou blesky nebo nezodpovědnými táborníky, jsou pro lesníky noční můrou. Na milionech akrů, o které se musejí starat, je hledání a zneškodňování zapomenutých ohýnků takřka nadlidským úkolem. Podstatně by jej ulehčilo několik tisícovek senzorů rozptýlených nad lesními porosty. Čidla lze naprogramovat tak, aby sledovala například rychlý vzrůst teploty a úrovně světla společně s rapidním poklesem vlhkosti. To jsou totiž spolehlivé signály začínajícího požáru. Není vyloučeno, že "chytrý prach" se osvědčí také při kosmickém výzkumu. Malá zrnka mohou posílat na Zem informace a v budoucnu snad i obrázky ze vzdálených koutů vesmíru. S pomocí senzorů by bylo také možné sbírat meteorologické údaje přímo uprostřed nejdivočejších bouří, varovat letce před turbulencí. Zkrátka podávat informace o místech, která jsou pro člověka nedostupná nebo životu nebezpečná. Zcela nový pohled se otevře také biologům, neboť prostřednictvím miniaturních senzorů uvidí velmi zblízka chování hmyzu nebo jiných malých živočichů. Pokud jde o vliv zařízení na životní prostředí, není se prý čeho obávat. Rozsypávání minipočítačů do volné přírody může znít hrozivě, ale jeden milion takovýchto senzorů by naplnil nádobu o obsahu jednoho litru. Pokud by někdo "prach" vdechnul, nestane se nic horšího, než že ho vykašle. Hrozbou pro budoucnost je ale ztráta soukromí, o které se však mluví v souvislosti snad s každou moderní technologií.
Schéma mikroskopického hlídače - vyzvědače
- přijímač signálů
- laser pro komunikaci s ostatními "vyzvědači"
- čidlo pro sledování teploty, vlhkosti, světelné intenzity nebo vibrací
- mikroprocesor
- solární článek
- baterie tenká jako film (1-2 mm)
</TEXT>
</DOC>
<DOC>
<DOCID>LN-20021019082</DOCID>
<DOCNO>LN-20021019082</DOCNO>
<DATE>10/19/02</DATE>
<TITLE>
auto - první dojmy
</TITLE>
<TEXT>
Žhavým kandidátem na titul Auto roku 2003 bude nový Renault Mégane. Zaujme vzhledem, řadou technických řešení i cenou.
MAASTRICHT (od zvláštního zpravodaje LN v Nizozemsku) - Mégane bez hranic. Pod tímto příznačným názvem uspořádala francouzská automobilka Renault první mezinárodní testy nové generace svého klíčového modelu. Renault Mégane zazářil na konci září jako hvězda pařížského autosalonu a minulý týden jsme již měli možnost urazit s ním na území Belgie, Nizozemí a Lucemburska první stovky kilometrů. Ty potvrdily, že druhá generace méganu nemá s tou předešlou vůbec nic (snad kromě znaku na kapotě) společného. Francouzi zapomněli na všechny konvence a mégane dostal stejně extravagantní kabát, jako před ním luxusní modely Vel Satis a Avantime. Odvážná záď se svislým sklem prozradí nový renault na stovky metrů a důležité je, že osobitá karoserie působí elegantně a nechybí jí ani sportovní nádech. Na trhu se objeví nejprve třídveřový a pětidveřový hatchback. Ten je součástí rozsáhlého programu X84, v jehož rámci by se měl mégane představit celkem v sedmi karosářských variantách. Čtyři další karoserie, včetně pětimístné a sedmimístné verze velkoprostorového scénicu, přibudou během příštího roku a nabídku završí sportovní kupé-kabriolet s pevnou skládací střechou na jaře 2004. Mégane II je postavený na zcela nové podvozkové plošině, tzv. platformě C, na jejímž vývoji pracoval Renault společně s Nissanem. Díky dlouhému rozvoru (2625 mm) se vůz může pochlubit velkoryse řešeným prostorem pro cestující. Velice slušná je nabídka místa na předních sedadlech, neobvykle tvarovaná záď pak budí dojem prostornosti i vzadu, zejména nad hlavou.
</TEXT>
<HEADING>
Vnitřek příjemný na dotek
</HEADING>
<TEXT>
Zkosená záď se však podepsala na objemu zavazadlového prostoru. Ten činí pouze 330 litrů, sklopením zadních dělených opěradel ho lze ale zvětšit až na 1190 l. Interiér koncipovaný ve stylu Touch Design má navodit použitými měkčenými plasty příjemné dotykové vjemy. Jednoduše řešený vnitřek ve světlých barvách navozuje příjemnou atmosféru, na čemž má velký podíl také kvalitní dílenské zpracování i použité materiály. Originálním prvkem je pak ruční brzda ve tvaru třmenu. Návrháři samozřejmě nezapomněli ani na řadu objemných odkládacích prostor. Veškeré ovládací prvky jsou umístěny jednoduše a řidič je může ovládat zcela intuitivně. Optimální pozici pro řízení lze snadno nalézt díky výškově i podélně nastavitelnému volantu. Sedadla s měkčím polstrováním se postarají o dostatek pohodlí i na delších cestách. Renault Mégane II bude ihned od počátku k dostání s pěti agregáty. Základ tvoří šestnáctiventilová čtrnáctistovka s výkonem 72 kW. My jsme vyzkoušeli pod kapotou méganu další dva zážehové agregáty. Motor 1.6 16V (83 kW) nás příjemně překvapil svou pružností itichým chodem, dvoulitr s výkonem 99 kW pak potěšil svou dynamikou. Příznivce šetrné jízdy zaujme maloobjemový turbodiesel 1.5 dCi (60 kW) s kombinovanou spotřebou 4,6 l/100 km. Větší turbodiesel 1.9 dCi (88 kW) je stejně jako zážehový dvoulitr spojený se šestistupňovou manuální převodovkou od Nissanu a vynikal dobrým zátahem odspodu, slušnou dynamikou i spotřebou. Ostatní motorové verze budou standardně dodávány s pětistupňovým manuálem, do nabídky přibude ale i automatická převodovka se sekvenčním řazením. Jízdní vlastnosti nového méganu patří jasně k nadprůměru třídy a velkou pozornost soustředil Renault i na bezpečnost. Vůz může být vybaven až deseti airbagy, v základní výbavě jich najdeme šest a u třídveřové verze dokonce osm. Dále v základu nechybí ABS, elektrické ovládání oken, posilovač řízení, elektronická karta suplující klíček apod. Na českém trhu se Renault Mégane objeví na přelomu listopadu a prosince za základní cenu 420 tisíc Kč, za pětidveřovou verzi je pak nutné připlatit dalších 15 tisíc. V nabídce bude celkem přes čtyřicet různých provedení.
Rozměry: 4209x1777x1457 mm
Rozvor: 2625 mm
Objem kufru: 330-1190 l
Cena ( 1.4 3dv.) 420 000 Kč
Cena ( 1.6 3dv.) 440 000 Kč
Cena ( 1.5 dCi 3dv.) 455 000 Kč
Cena ( 2.0 3dv.) 530 000 Kč
Cena ( 1.9 dCi 3dv.) 565 000 Kč
</TEXT>
</DOC>
<DOC>
<DOCID>LN-20021019083</DOCID>
<DOCNO>LN-20021019083</DOCNO>
<DATE>10/19/02</DATE>
<TITLE>
Jiří Suchý napsal pro Semafor hru o záplavách
</TITLE>
<HEADING>
rozhovor
</HEADING>
<TEXT>
Před pár dny měla premiéru nová hra Jiřího Suchého To nám to pěkně začíná. Přesně dva měsíce po vyplavení divadla Semafor v Karlíně. Od nápadu po první uvedení uběhlo rovných čtyřiapadesát dnů. Tentokrát je hra poněkud z jeho vlastního života: vystupuje v ní ředitel zničeného divadla, ale taky personifikovaná Vltava, Botič, Berounka a Nežárka.
LN: V Karlíně vám zmizelo kus života. Nejste teď sentimentální?
To, co bylo, jsem oželel během třiceti vteřin, je to jediné řešení. Kdybych se nad tím zamyslel, asi by mě tragédie té situace nalomila. Do divadla jsem se tedy nešel ani podívat a okamžitě jsem se umanul na hru, kterou o povodni napíšu. Prostě začneme znovu. Když jsme začínali kdysi, neměli jsme ani halíř, a vzniklo divadlo, které funguje dodnes. Teď se dokonce našla spousta lidí, institucí i firem, od kterých se nám dostává neskutečné pomoci.
LN: Kdesi jste řekl, že otázky na semaforské začátky už nemáte rád. Ale i vy se k nim pořád vracíte, iv nové hře se staré písničky objevují. Čím to, že na začátku člověk často udělá něco, co pak těžko překonává?
Na ten první výstřel si prostě střádá prach. Pak ho vystřílí a musí sehnat jiný. Proto taky mnoho divadel zahynulo na úbytě. To, že existujeme třiačtyřicátý rok a několikrát jsme přežili vlastní smrt, naposledy letos, je vlastně spíš malý zázrak.
</TEXT>
<HEADING>
LN: Máte nějaké vysvětlení?
</HEADING>
<TEXT>
Nemám. Jan Werich kdysi řekl, že takovéto divadlo, pokud má být progresivní, může existovat maximálně deset let. Možná měl pravdu, my už dneska vůbec nejsme progresivní. Spíš těžcí tradicionalisté a shlukujeme kolem sebe publikum, které má rádo naši léty zavedenou poetiku. Žádné tradice už nebouráme.
LN: Nejskvělejší roky Semaforu odstartovaly v 60. letech. Čím vám tak nahrála?
Byla reakcí na kulturní útlak 50. let, a ten hlad se nastřádal nejen v tvůrcích, ale i v konzumentech. Když jsme si ponejprv troufli překročit dovolenou hranici, okamžitě nám šly naproti tisíce lidí. Ze začátku jsme měli s režimem potíže, ale po čtyřech letech bojů nám v roce 1963 povolili vlastní divadlo. A když Semafor prorazil, začalo se to nabalovat. Najednou bylo v tehdejším Československu registrováno na dva tisíce divadel malých forem, amatérských i profesionálních. A některá z nich fungují dodnes. Ypsilonka, Radošínské naivné divadlo, Na zábradlí...
LN: Dneska musí Semafor o diváka bojovat. Do té dravější atmosféry jeho poetika už nesedne?
Každá poetika potřebuje svoji dobu. Ale diváky máme pořád. Možná už ne miliony, ale určitě statisíce. Vyprodáno máme. Zaplaťbůh za to.
LN: Není to tím, že jste kdysi brnkli přesně na ten správný humor? Čím je český?
Ono je to těžké definovat. Mně byl vždycky nejbližší humor anglický a myslím, že v tradici Semaforu by se jeho stopy daly vysledovat.
</TEXT>
<HEADING>
LN: V čem?
</HEADING>
<TEXT>
Je to věc spíš pocitová. Snad že americký bývá akční, zatímco anglický spíš verbální, což je české mentalitě blízké. Sám jsem začal dělat pod vlivem George Formbyho, komika, který vycházel z tradic anglického music-hallu. Ten se mnou zamával a tehdy jsem začal sledovat anglický vývoj a jména, která dneska u nás už nikomu nic neřeknou: Tom Handley, Will Hay, Jack Hullbert. V Anglii pořád ještě pamětníci pookřejí, když se s nimi člověk na toto téma dá do řeči.
LN: Vy jste se ale hlásil především k Voskovcovi a Werichovi.
Ano. Ti dva vycházeli z amerických grotesek, které ovšem nepracovaly se slovem, a tam jejich vliv na V + W končí. Hlavní, co do toho oba vnesli, už bylo specificky české. To oni vlastně vynalezli nový, převážně verbální český humor. A toto všechno se ve mně kumulovalo a já jsem se o to s někým pak potřeboval rozdělit.
LN: Váš humor je hodně konverzační a potřebuje protihráče. Po Jiřím Šlitrovi jste ale našel jen jediného, Jitku Molavcovou.
Ona Jitka se tím partnerem udělala sama. Krátce po Šlitrově smrti jsme připravovali Kytici a tenkrát přišla na konkurs. Zdála se mi velice tvárná, víc než kdokoliv jiný. Takže jsme založili s Josefem Dvořákem trio a říkali jsme si Kašpar, Melicharová a Baltazar. Pak se trio rozpadlo, Melicharová mi zůstala na krku a já viděl, že ona je ta pravá.
</TEXT>
<HEADING>
LN: Překvapuje vás ženským vtipem?
</HEADING>
<TEXT>
Nikdy jsem to nerozlišoval a dokonce jsem o tom ani nepřemýšlel. Asi budu muset. Až budu v penzi. Možná se něčeho dopátrám a pak přijďte.
LN: Kdy ten důchod plánujete?
Až budu tak k nekoukání, že po mně budou házet rajčata.
LN: Vy si ovšem nakládáte další břemeno i tím, že máte pořád mladší a mladší soubor.
Abych řekl pravdu, ti starší nemají zájem, každý už má v divadelním světě svoje místečko. Ti mladí vycházejí ze škol, teprve se rozhlížejí, takže tam se loví nejsnáze. A jsou mezi nimi nesmírné talenty. Když jsme obsazovali Pokušení svatého Antonína, což je svým způsobem opera a od Vladimíra Franze velice náročná hudba, měli jsme na čtyřicet zájemců. A nevěděli jsme, koho vzít dřív. Takže Semafor se takto automaticky omlazuje a je to dobře, protože koho by zajímalo divadlo důchodců.
LN: Nebojíte se nechat je zpívat staré semaforské písničky? Některé natolik patřily k Matuškovi nebo Evě Pilarové, že to pamětník musí cítit jako rouhání.
To je takový zvláštní český přístup, a nejen laické veřejnosti, ale i divadelníků a zpěváků: že písničku má zpívat jen ten, pro koho je napsaná. Vezměte si americkou hudební scénu. Mackie Messera z Žebrácké opery mám doma nazpívaného Louisem Armstrongem, Frankem Sinatrou, Bobby Darinem, Ellou Fitzgeraldovou, žije v nejrůznějších intepretacích a každý zpěvák se ho zmocnil po svém. Já sám nesmírně rád zpívám písničky Voskovce a Wericha, ale udělal jsem si je trochu jinak a je dost lidí, kteří si to rádi poslechnou.
LN: Říká se, že v poslední době dokonce zpíváte čím dál líp, a to především swing.
Vždycky jsem chtěl být džezový zpěvák, i když jsem na to nikdy neměl a nemám dodnes. Chybí mi ta správná barva hlasu. Přesto swing cítím, to vím určitě. Dovedu v něm improvizovat, dobře frázovat, což mi, myslím, nemůže být upřeno. Ale s barvou hlasu nic neudělám, a proto jsem si tenkrát řekl, že jsem spíš předurčen pro takzvané comedy songy, divadelní písničky, a na ně jsem se vrhl. Teď mě ovšem oslovilo několik džezových orchestrů, mně se s nimi spolupracuje velice dobře a kupodivu i oni uznávají, že se mi za ta léta tahle hudba dostala nějak pod kůži.
LN: Tvrdil jste, že nejste dokonalý zpěvák, a proto jsou písničky Semaforu jednoduché. A najednou jste v Pokušení svatého Antonína sáhl po tak složitém skladateli, jako je Vladimír Franz.
Byl to zvláštní pokus, který vyšel. Dokonce plánujeme další spolupráci, protože jsme si nějak padli do oka. Když nás opustil Ferdinand Havlík, tak jsem z nouze hudbu psal sám. Ale cítil jsem, že běháme v kruhu a potřebujeme nový impuls. Pak mě napadlo oslovit Vladimíra Franze, měl jsem pocit, že on by nám ze zajetých kolejí mohl pomoci. Ale zároveň jsem se bál, že jeho muzika bude pro naše diváky těžká, protože dělá scénickou hudbu pro vážná divadla. Takže jsem ho nabádal, a on řekl: "Swingař zrovna nejsem, ale nějak to udělám." Když jsme se poprvé sešli, ukázalo se, že o semaforské muzice má přehled. Slovo dalo slovo, muziku přinesl a já žasl. Byla sice těžká, ale do Semaforu patřila a přitáhla nám nové publikum. Dokonce jsme za Pokušení dostali cenu jako muzikál roku. Mimochodem, teď Vladimír Franz upravil píseň Co jsem měl dnes k obědu pro teplickou filharmonii, se kterou ji budeme s Jitkou zpívat.
LN: Počátkem července jste Semafor privatizoval. Jako majitel musíte autora, tedy sám sebe, nutit psát komerčně úspěšné hry.
Ale tak to bylo vždycky. Několikrát jsem z té linie chtěl vybočit a udělat něco pro sebe, a vždycky to dopadlo špatně. Poprvé to byla v 64. roce Sekta, která měla jen šestatřicet repríz a dál to nešlo. Ale byla velkou zkušeností a já se časem naučil naslouchat hlasu diváků. A snažil se jim zavděčit výměnou za to, že oni zase přijmou něco z mého záměru a z mojí poetiky.
LN: Co o svém publiku víte? Máte semaforské štamgasty?
Mám a v posledních letech jsou to kupodivu mladí lidé. Dívka, která dvakrát měsíčně sedá uprostřed první řady. Mladík s dlouhými vlasy, který je vždycky v některé z prvních řad. Pán, který si vždycky dává nohy na ten stupeň pod jevištěm a všechno velice prožívá. Nevím, kdo jsou, neznám je jménem, jen si vyměníme takový ten pohled: Už jsme tady zase.
LN: Nemáte chuť sejít k nim a pozvat je na kafe? Poznat osobně svého konkrétního diváka?
To jsem udělal jen jedinkrát. Když jsme v roce 1959 hráli Člověka z půdy, inspicient Vladimír Hrabánek mi povídá: "Támhle v první řadě sedí holka, je tady snad počtrnácté. Co kdybys tam s mikrofonem seskočil na malé interview. Co je zač a proč sem chodí..." Já měl tenkrát jako Malý lord rozverný nástup, vběhl jsem na jeviště s takovou starodávnou pistolí, a místo abych šel k Miloši Kopeckému, seskočil jsem z jeviště, šel jsem k té dívce a začal se vyptávat. Nevyrazil jsem z ní slovo. Byla zaražená, smrt v očích, a lidi koukali, co to extempore znamená. Takže jsem se otočil, ale neuvědomil jsem si, jak je jeviště vysoko, a škrábal jsem se nahoru dost potupně. Od té doby jsem se takových pokusů vzdal.
LN: Je těžké odolat a nekupovat si diváky aktuálním humorem? Ráno se něco přemele v novinách, tak na to večer hodíme vtípek.
Nemám to moc rád, což je náš odvěký spor s Jiřím Justem, který tímto humorem žije a je v něm mistr. Když jsme hráli hru Pré, tak to prošpikoval aktualitami a satirou, a já ho nechal, je to jeho věc. Mně to dáno není, mě spíš zajímá humor hravý, paradox a slovní hříčky. Satiru, natož politickou, k životu nepotřebuju.
LN: Pro slovní hříčky a vůbec verbální humor bývají v Česku živnou půdou hospody. Chodíte tam pro něj i vy?
Tato místa bohužel nenavštěvuju, vždycky jsem byl dost nespolečenský. Zalezl jsem domů a vymýšlel nad stolem. Ale velice často mi pomohlo, že jsem si přečetl některého z mých oblíbených autorů. Naladili mě a najednou se ta vrtulka v hlavě roztočila.
LN: Být takhle jen sám se sebou a vtipkovat... Smějete se aspoň svým nápadům?
Moc ne. Jen několikrát se mi stalo, že jsem se musel smát tomu, co mě napadalo. Já ostatně dost málo vybuchuju smíchy a i v případě, kdy se ohromně bavím, nebývám moc halasnej. Nejsem Vladimír Svitáček, který se dokázal rozchechtat sólově. Ne že bych se tak ovládal, ale praktikuju to, čemu Jitka Molavcová říká "bavit se dovnitř".
LN: V poslední době přišla móda remake, filmy se znovu přetáčejí, staré písničky se znovu nahrávají. Nechystáte se vrátit na jeviště Semaforu něco z jeho začátků?
Poctivě řečeno, bojím se. Několikrát jsem to zkoušel, a kritici nám nadávali do skanzenů a že nám dochází dech. Další problém je, že pamětníci srovnávají s tím, co bylo a co se v jejich očích nikdy nedá překročit. Většinou mají pravdu, ačkoliv je zase mnoho mladších lidí, kteří naše staré hry chtějí vidět. Konkrétně velká poptávka je po Faustovi. Takže ho možná nasadíme.
LN: Kdy?
Až překonám strach z výtek, že už melu z posledního.
</TEXT>
</DOC>
<DOC>
<DOCID>LN-20021019084</DOCID>
<DOCNO>LN-20021019084</DOCNO>
<DATE>10/19/02</DATE>
<TITLE>
Krajina tu působí nespoutaným a divokým dojmem, z obydlených oblastí naopak čiší domácký klid a pohoda. Království, v němž je každý slunečný den svátkem, láká turisty svou naprostou jedinečností a vstřícností obyvatel.
</TITLE>
<TEXT>
Ač není Norsko v Evropské unii, hranice z Dánska přejíždíme bez celní kontroly. Míříme do jižní části země. Podél silnice sem tam probleskuje skrz keře moře. Už u hranic je vidět, že zdejší krajina je jako žádná jiná. Na skalách podél skromné dálnice rostou huňaté vřesy, z nichž vyčuhují dopravní značky "Pozor sob!". Do Osla přijíždíme až pozdě odpoledne, ani na dálnicích se tu nejezdí moc rychle. Večer ještě stíháme koupel v stříbřitě šedém moři Oslofjordu. Osvěžující chladná voda odplavuje únavu z osmnáctihodinové jízdy autem. S necelým půl milionem obyvatel je Oslo ve srovnání s ostatními evropskými metropolemi venkovsky poklidné a zelené. Po první "norské noci" procházíme dopoledne muzejní čtvrtí na poloostrově BygdNy - kolem královských luk s pasoucím se dobytkem. Míjíme letní královské sídlo. Začínáme Národopisným muzeem. Rozsáhlý skanzen s budovami z celého Norska se dělí na vesnickou a městskou část. Vítá nás mladík s trubkou v ruce. Okázale gestikuluje: "Jsem norský sedlák a teď se přeneseme dvě stě let zpátky." Zakláníme hlavy v dřevěném sloupovém kostelíku z Golu, v jednom z domečků dostáváme sladkou placku se slaným máslem, v druhém cibulačku. A pak vzhůru k námořním muzeím, kterých je tu požehnaně. Rozhodně nevynechejte Fram-muzeum, jehož skleněná stavba obepíná pověstnou loď polárních cest Fridtjofa Nansena a Roalda Amundsena.
</TEXT>
<HEADING>
Chybí už jen norský král
</HEADING>
<TEXT>
Další den už je slunečný - jako stvořený k výpravě po památkách. Centrum Osla lze pohodlně projít pěšky. Můžete začít u dvouvěžaté radnice se zvonkohrou, která se vám bude ještě dlouho po půlhodinách připomínat, a pak pěší zónou dojdete k Dómu, zasvěcenému Kristu Spasiteli. Co do náboženského vyznání jsou Norové z 88 % protestanti. Udivuje proto bohatě zdobený interiér - barokní oltáře, bronzové reliéfy, obrazy, moderní socha Panny Marie s Ježíškem. "My luteráni na to nejsme tak přísní," usmívá se mladá Norka. Všechno je tady pohromadě, nelze minout budovu parlamentu a už jsme u Národního divadla. Zlatými písmeny zve nedaleká Grand Café, kam prý zašel na svou oblíbenou kávu každé odpoledne Henrik Ibsen. Třídou Karla Johana stoupáme ke Královskému paláci, v půl druhé se střídají stráže. Garda pochoduje celá v tmavém, s černými chocholy u klobouků. V zámeckém parku po chvíli hledáme sochu první novodobé norské královny Maud, po níž Amundsen pojmenoval neznámé pohoří na jižním pólu v Antarktidě i svůj škuner. A málem do ní narážíme. Tak jako je domácké celé Oslo, stejně působí i královský, anglicky uvolněný park. Jezírka s kachnami, záhony a louky, na nichž vysedávají lidé v plavkách, maminky tu krmí děti, dívka opřená o strom čte knížku položenou na kolenou. Ani by mě nepřekvapilo, kdyby se tady teď objevil sám současný norský král Harald V. Přes krátkou zastávku u univerzity přicházíme k Národní galerii. Dveře jsou však nesmlouvavě zavřené. Koho by napadlo, že právě úterý je zavírací den? Neutďšuje mě ani to, že ve srovnání s ostatními evropskými galeriemi má tahle místní spíš provinční charakter. Těšila jsem se na obrazy Edvarda Muncha. Náplastí budiž procházka pevností nad přístavem se zakotvenou (jak jinak než královskou) jachtou. Do "norského domova" se vracíme třídou BygdNy Allé, podobnou naší pražské Vinohradské.
</TEXT>
<HEADING>
Nekonečné čekání na sluneční paprsky
</HEADING>
<TEXT>
Máme štěstí - je pořád hezky. Počasí Norové považují za hodně důležité - chytají každý slunečný den. Rádi se podřizujeme i my, opouštíme město a vyrážíme do přírody. Do jihozápadní části země. Norská krajina je se svými fjordy, vodopády, prudkými řekami, jezery, ledovci, náhorními plošinami, divokými horami a pásmy jehličnatých lesů drsná a nespoutaná. Putování zahajujeme ještě poklidně u největšího norského dřevěného kostela Heddal (z roku 1147), zasvěceného Panně Marii. Prohlížíme si hřbitůvek, z jednolité plochy trávníku vystupují skromné pomníky s kytkami. A pak už šplháme serpentinami vzhůru. Náhle se pod námi vynoří v údolí městečko Rjukan, známé vodní elektrárnou, průmyslovým muzeem, protifašistickým odbojem během druhé světové války, ale i tím, že po šest měsíců v roce se sem nedostanou sluneční paprsky. V lanovce na vyhlídku jedeme úplně sami. "V zimě tady bývá plno, lidé tam dole mají z nedostatku světla psychické problémy, a tak aspoň jednou týdně vyjíždějí nahoru a berou sluneční lázeň," navazuje s námi hovor muž obsluhující lanovku. "A jak dlouho tu žijete vy?" ptám se. "Celý život, už padesát sedm let, ale problémy s tím nemám," směje se. V rámci turistiky je v celé zemi velice rozšířené a oblíbené ubytování v chatičkách. Hlásí se všude grafickými značkami a nenápadnými nápisy Hytter. Ceny jsou různé - podle vybavení, nikdy ale nechybějí lednička, vařič. U vchodu čtete tři doporučení: před vstupem se zout, před odjezdem uklidit a po jedenácté večer zachovávat noční klid. Poslední snad psát netřeba. Norové jsou tiší, ukáznění, a jak se zdá, rodinné typy. V Norsku byste neměli zapomenout vyšplhat se na Prekestolen (Kazatelnu), jenž je považován za jeden z přírodních divů Evropy. Jde o obrovský kvádrovitý skalní blok vysunutý ze svislé skalní stěny a tyčící se 597 metrů nad hladinou Lysefjordu. Na náročný výstup se vyplatí vzít si dobré boty, dalekohled a něco k pití - po cestě ani nahoře si nic nekoupíte. Při sestupu potkáváme poprvé Čechy. "Konečně hezká holka," zahajují s dcerou konverzaci dva hoši. Bráním norské dívky: vždyť jsou přece světlovlasé, dozlatova opálené a štíhlé. Norky působí sebevědomě, energicky si vydobyly své, vždyť jako první v Evropě získaly roku 1913 volební právo. A dnes? V parlamentu zasedá stejný počet žen jako mužů. Jistě taky zatoužíte sáhnout si na ledovec. Ten třetí největší ve Skandinávii se jmenuje Folgefonn, do údolí vysílá několik splazů, z nichž nejdostupnější je Buarbreen. Cíl snažení máte po většinu cesty před sebou - tyrkysově zelený ledovec, z něhož tryská ledovcová řeka, vlévající se v údolí do jezera. Ohlušující hukot peřejí, vítr a ostré slunce. Túra je opět náročná - skáčeme po kamenech, přecházíme po houpacích lávkách, na několika místech šplháme za pomoci lana. Díky ostrému tempu hladíme ledovec po necelé hodině. Zpět k hlavnímu městu se vracíme po náhorní plošině. Téměř měsíční krajina, stavbičky pro štěstí z kamínků, dřevěné sochy trollů, temně modrá jezera. Jak sjíždíme dolů z hor, přibývá domů samot či vesniček. Už jsem si na norskou architekturu zvykla a uznávám: nic by se do zdejší krajiny nehodilo lépe než skromné dřevěné domky připomínající krabičky. Vedle typické červeno-hnědé je vidět i žlutá, modrá, béžová či bílá. Místo střechy občas trávník - existují na to prý speciální travní směsi. Na oknech markýzy, kolem plno květin. A velmi často státní vlajka - Norové jsou zřejmě velcí vlastenci. Bydlení se vyznačuje nenákladností, zato je však pohodlné, útulné. Norsko s necelými čtyřmi a půl miliony obyvatel disponuje velkým nerostným bohatstvím, a tak je střední vrstva široká a chudí prý téměř neexistují.
</TEXT>
<HEADING>
Odkaz neúnavného sochaře
</HEADING>
<TEXT>
A jsme zase tam, odkud jsme vyšli. V Oslu. Téměř na každém kroku míjíme sochu. Vedle významných osobností narazíte i na legrácky - vlnkovitý chodník, z něhož kouká mušle, mořská panna vedle ledního medvěda, v zahradní restauraci socha servírky, mezi stolečky s lidmi se vyjímá jeden kamenný s nehybnými postavami zamilované dvojice. Určitě nevynechejte Frognerův park s dílem Gustava Vigelanda. Tento neúnavný sochař odkázal městu své celoživotní dílo - během dvaceti let vytvořil sochařský ráj, do kterého můžete kdykoliv zdarma vstoupit. 192 žulových a bronzových plastik, představujících na 650 postav, zobrazuje celý koloběh lidského života. Jako architektonický komplex se všemi záhony, trávníky a zákoutími tvoří park skvostný celek. V létě se plní turisty, v zimě běžci na lyžích. Ostatně sportovní možnosti lze obyvatelům Osla opravdu závidět. Navštěvujeme známý holmenkollenský skokanský můstek a shlížíme na město pod sebou - tak krásné i z dálky. Dokud to jen trochu jde, vyrážejí se Norové koupat. Za slunečného počasí je na plážičce v Oslu hlava na hlavě. Pokud upřednostňujete samotu, vyjedete dál z města, usadíte se na celý den ve skále nad fjordem - plavete, opalujete se, grilujete, pospáváte... A až vás lenošení omrzí, můžete třeba navštívit Amundsenův dům s ložnicí ve tvaru kajuty. Nedělní večer je naším posledním dnem v Norsku. Tak dlouho je světlo! Oslo díky tomu ožívá. V centru se těší velkému zájmu panelová výstava leteckých snímků francouzského fotografa. Čilá kolonáda u přístavu je plná pouličních muzikantů a malířů, muž baví kolemjdoucí jízdou na kole s obrácenými řidítky. Koupit si tu můžete i typický norský svetr z pravé ovčí vlny. Zaujala mě značka Janus, pyšnící se tradicí od roku 1895. Pohoda, klid, úsměvy, vlídnost. Norsko, dobrou noc!
</TEXT>
<HEADING>
Co byste měli vědět před cestou do Norska
</HEADING>
<TEXT>
Království Norsko se datuje od poloviny 9. století. Má necelých čtyři a půl milionu obyvatel, z nichž asi 80 procent žije v přímořském pásu širokém 15 km a ve čtyřech velkých městech. V hlavním městě Oslu je necelých půl milionu obyvatel. V severní části Norska je hustota obyvatel téměř mizivá - v některých oblastech jsou jen dva lidé na kilometr čtvereční. Charakteristické pro severské země je krátké léto s půlnočním sluncem (kdy slunce nezapadá pod úroveň moře) a dlouhá studená zima s polární nocí (téměř čtyři měsíce v roce osvětluje Skandinávský poloostrov jen měsíc a severní záře). V Norsku bývá nejteplejší počasí od května do září. Maximální teploty v červenci dosahují kolem 16 stupňů Celsia. Ve stejnou dobu mají na východě středního Norska - 12 stupňů Celsia (sníh se tam drží více než půl roku).
Ubytování: Oblíbený a dobře propracovaný je systém horských chat. Ceny za celou chatku se pohybují podle stupně vybavení od 160 NOK výše.
Kuchyně: Typické jsou různé druhy sekaných mas, sobí maso a rybí pokrmy (výborný losos) včetně rybího pudinku, který koupíte v každé samoobsluze. Restaurace jsou drahé.
Praktické rady: Úředním jazykem je norština ve dvou variantách. Všude se domluvíte anglicky (výuka angličtiny je ve škole povinná). Pozor na absolutní přednost vozidel přijíždějících zprava. Vyplatí se dodržovat předepsanou rychlost jízdy. Pokuty za překročení stanovené rychlosti jsou vysoké, ale za to jsou řidiči na kontroly předem upozorňováni zvláštní cedulí. Na vjezd do Osla si připravte 15 NOK. Alkoholické nápoje jsou drahé a dají se koupit pouze ve státních obchodech (Vinmonopolet). V Norsku platí letní čas (je o jednu hodinu více než u nás).
Jak se tam dostat: Letecky s ČSA Praha Oslo (zpáteční letenka přes víkend 12 314 Kč; zpáteční letenka přes týden vyjde na 31 014 Kč.)
Autem - z Prahy do Osla je cesta dlouhá přibližně 1200 km a trvá necelých 16 hodin. Nejkratší trasa vede přes Německo, trajektem z Rostocku do švédského Trelleborgu.
Vlakem - z Prahy cesta trvá přibližně 32 hodin. Jede se přes Německo a pak do Švédska, kde je nutné ještě třikrát přestoupit. Vzhledem ke komplikovanému spojení někde nenavazují spoje, takže se může stát, že na vlakovém nádraží strávíte i několik hodin.
Měna: norská koruna (1 NOK) je asi 4,20 Kč.
Některé informace jsou čerpány z průvodce Skandinávie, vydaného nakladatelstvím Baset, Praha 2002.
</TEXT>
</DOC>
<DOC>
<DOCID>LN-20021019085</DOCID>
<DOCNO>LN-20021019085</DOCNO>
<DATE>10/19/02</DATE>
<TITLE>
Mluvící ruce. Pátý ročník přehlídky dramatické tvorby neslyšících se uskuteční dnes odpoledne a večer v Komorním sále Kongresového centra na Vyšehradě. Diváci se mohou těšit jak na vystoupení ochotníků - např. Pošťácká pohádka v podání dětí ze ZŠ v Brně - tak na profesionální soubory, jako je Vlastní Divadlo Neslyšících při brněnské JAMU s představením Deaf can dance nebo chorvatské divadlo Dlan a hra Planeta ticha. Festivalem provázejí neslyšící moderátoři, veškeré dění je tlumočeno do češtiny.
</TITLE>
<TEXT>
Rodinný den U Zlatého prstenu. Prohlídku výstavního domu v Týnské ulici v Praze na Starém Městě s expozicí českého umění 20. století s výkladem lektora pořádá dnes v 15 hodin Galerie hlavního města Prahy pro rodiny s dětmi. Rodiče mohou absolvovat prohlídku celé expozice nebo se mohou připojit k dětem, které navštíví vybrané umělecké dílo, jímž se inspirují, a ve výtvarné dílně, nacházející se přímo v domě U Zlatého prstenu, popustí uzdu své fantazii a vytvoří vlastní výtvor. Během prohlídky se zájemci seznámí s interiérem středověkého domu ze 13. století. Zhlédnou i díla umělců jako Toyen, F. Bílek, E. Filla, V. Boudník, F. Drtikol, A. Slavíček, K. Nepraš, S. Kolíbal, J. Kolář a další.
Je na čase, aby se TO změnilo. Českou premiéru nového textu Egona Tobiáše uvádí zítra v 17.00 hodin pražské Komorní divadlo v Divadle Komedie. Projekt vznikl ve spolupráci s festivalem 2+4 dny v pohybu. K nové hře, kterou režíruje Jan Nebeský, inspiroval autora román E. Ajara Život s krajtou. Hudbu k inscenaci složil Martin A. Dohnal a představí se v ní David Prachař a Miloš Mejzlík.
Ohlédnutí. Retrospektivní přehlídka tvorby Vojtěcha Bartka (nar. 1942), výrazné osobnosti ostravské fotografie, je k vidění do 6. listopadu v Galerii Opera v Divadle Jiřího Myrona v Ostravě (Čs. legií 14). Výstava je otevřena vždy hodinu před začátkem divadelního představení.
Jiné hlasy. Cyklus deseti velkoformátových černobílých fotografií Markéty Othové, na nichž jsou zachyceny rozmanité podoby interiérů, je k vidění v Domě umění v Českých Budějovicích. Při sestavování svého cyklu se Markéta Othová inspirovala interiérem funkcionalistické vily slavného režiséra Martina Friče. Výstava bude otevřena do 24. listopadu.
</TEXT>
</DOC>
<DOC>
<DOCID>LN-20021019086</DOCID>
<DOCNO>LN-20021019086</DOCNO>
<DATE>10/19/02</DATE>
<TITLE>
Výstava v Obecním domě představuje symboly a myšlenky proslulého společenství
</TITLE>
<TEXT>
Umělecká díla a dokumenty ze Střediska laické činnosti Valonské Brabantsko a z Belgického muzea zednářství tvoří putovní výstavu, která v Praze setrvá od 21. října do 17. listopadu.
Po Belgii a Maďarsku se nyní i v České republice představují zřídka vídané exponáty, které pomáhají porozumět cílům, myšlenkám a metodám svobodných zednářů. Zednářské společenství je svou podstatou uzavřené a nikdy se nesnaží zbytečně poutat veřejnou pozornost. I proto je paradoxně neustálým předmětem zájmu a nedůvěry. Zednáři jsou dodnes opředeni mnoha pověstmi a často osočováni ze spiknutí, sektářství či rozvracení společnosti. Belgická putovní výstava pomáhá tento obraz pozměnit. "Zednářství nenabízí žádný filozofický systém, žádnou psychologickou kúru, žádnou náboženskou alternativu," uvádí ve svém poselství veřejnosti belgická Velká lóže. "Nenabízí svým členům zaručený klíč ke štěstí nebo magické či mystické uzdravení. Jeho tradičním cílem je duchovní působení, které může přispět k uplatnění a osvobození člověka."
</TEXT>
<HEADING>
Ve jménu Velkého architekta
</HEADING>
<TEXT>
Původ svobodného zednářství je vzhledem k tradiční mlčenlivosti a uzavřenosti tohoto společenství obestřen tajemstvím a dokonce i oficiální zednářské zdroje přiznávají v tomto ohledu nejistotu. Relativně spolehlivému historickému popisu jsou přístupna teprve přibližně poslední tři století, zednářství je nicméně nepochybně mnohem starší. Jeho zrod je spojen s prostředím středověkých stavitelských hutí budujících především katedrály a další církevní stavby. Zednářství se od počátku rozvíjelo především v Anglii. Významným datem v jeho dějinách je červen 1717, kdy se sloučily čtyři londýnské lóže, a položily tak základ vzniku anglické Velké lóže. Ta je dodnes celosvětově nejrespektovanější a má více než 600 000 členů. Brzy po vzniku anglické Velké lóže se zednářství odklonilo od čistě křesťanské inspirace a přijalo myšlenku náboženské otevřenosti. Mezi jeho základními principy ovšem zůstala především víra v Boha (či Vyšší bytost, Velkého architekta vesmíru), v mezilidské bratrství překlenující rozdíly ve vyznání a názorech a respekt vůči světským institucím. Významnými zásadami byla také apolitičnost a zákaz členství pro ženy.
</TEXT>
<HEADING>
Příliš svobodomyslní Belgičané
</HEADING>
<TEXT>
Velké lóže brzy začaly vznikat i na evropském kontinentu, mimo jiné právě na území Belgie. Belgické zednářské společenství patří tradičně k nejživějším a nejotevřenějším to s sebou ale mimo jiné nese mnohé vnitřní problémy. Byli to zejména belgičtí a francouzští zednáři, kdo narušil klidný vývoj zednářství a vnesl do společenství rozkol. Belgický Velký Orient, který vznikl v roce 1833 spojením dvanácti lóží, si od počátku stanovil velmi liberální zásady. Zrušil povinné uznávání existence Velkého architekta, povolil politické debaty. Postupem času bylo zpochybněno i výhradně mužské členství a mezi belgickými zednáři se objevili dokonce radikální ateisté. To vedlo k vyhrocení vztahů nejen s katolickou církví, ale také s anglickou Velkou lóží a v důsledku toho s mnoha dalšími lóžemi. V roce 1959 se část belgických svobodných zednářů rozhodla z izolace vystoupit a navrátit se k původní tradici, především k víře ve Velkého architekta. Vznikla proto konzervativní belgická Velká lóže, jíž se vzápětí dostalo mezinárodního uznání. Nebyla ovšem uchráněna pokračujícího názorového pnutí, a k další očistě proto došlo v roce 1979. V současné době v Belgii fungují čtyři velká zednářská uskupení liberální Velký orient, tradicionalistická Velká lóže, Velká lóže žen a smíšená lóže Le Droit Humain. V roce 1989 podepsali velmistři těchto čtyř belgických skupin deklaraci o vzájemné blízkosti a dobrých vztazích. Jejich důkazem může být například i vytvoření Muzea zednářství v Bruselu, na němž se všechny skupiny podílely.
</TEXT>
<HEADING>
Málo známá díla Alfonse Muchy
</HEADING>
<TEXT>
Zpřístupnění muzea se v polovině 90. let 20. století stalo hmatatelným důkazem o vstřícnosti belgického zednářství vůči veřejnosti. Cílem muzea, stejně jako cílem současné výstavy v Obecním domě, na níž se podílí, je v co největší míře zbavit zednářství mýtů a ukázat veřejnosti jeho lidskou (respektive humanistickou) tvář. I pro laiky, kteří netouží důkladněji proniknout do duchovního rozměru zednářství, může být zajímavá výtvarná stránka jeho projevů, především symbolika vycházející ze stavitelského umění. Výstava v Obecním domě představuje cenné dokumenty, obrazy, látky, klenoty i předměty denní potřeby zdobené zednářskými symboly. Jedním z nejproslulejších českých svobodných zednářů byl Alfons Mucha. Zednářství významně ovlivnilo Muchovo originální ztvárnění modlitby Otče náš, jemuž byla věnována nedávná výstava konaná taktéž v Obecním domě. Zednářská symbolika se ale promítala i do další Muchovy tvorby, od nenápadných dekorativních prvků na běžných obrazech až po díla s výslovně zednářskou tematikou. Ta se mimo zednářské prostředí objevují zřídkakdy, na současné výstavě přesto i takové předměty z Muchovy dílny k vidění jsou.
Zpřístupnění muzea se v polovině 90. let 20. století stalo hmatatelným důkazem o vstřícnosti belgického zednářství vůči veřejnosti. Cílem muzea, stejně jako cílem současné výstavy v Obecním domě, na níž se podílí, je v co největší míře zbavit zednářství mýtů a ukázat veřejnosti jeho lidskou (respektive humanistickou) tvář. I pro laiky, kteří netouží důkladněji proniknout do duchovního rozměru zednářství, může být zajímavá výtvarná stránka jeho projevů, především symbolika vycházející ze stavitelského umění. Výstava v Obecním domě představuje cenné dokumenty, obrazy, látky, klenoty i předměty denní potřeby zdobené zednářskými symboly. Jedním z nejproslulejších českých svobodných zednářů byl Alfons Mucha. Zednářství významně ovlivnilo Muchovo originální ztvárnění modlitby Otče náš, jemuž byla věnována nedávná výstava konaná taktéž v Obecním domě. Zednářská symbolika se ale promítala i do další Muchovy tvorby, od nenápadných dekorativních prvků na běžných obrazech až po díla s výslovně zednářskou tematikou. Ta se mimo zednářské prostředí objevují zřídkakdy, na současné výstavě přesto i takové předměty z Muchovy dílny k vidění jsou.
</TEXT>
</DOC>
<DOC>
<DOCID>LN-20021019087</DOCID>
<DOCNO>LN-20021019087</DOCNO>
<DATE>10/19/02</DATE>
<TITLE>
Operní pěvkyně Monserrat Caballé vystoupila ve čtvrtek večer na benefičním koncertu ve Státní opeře Praha. Výtěžek bude patřit obci Klecánky, zatopené při letošních povodních.
</TITLE>
<TEXT>
Árií Ah mi lasciate z Donizettiho Adelie zahájila operní diva, jež patřila od šedesátých let po několik dekád k předním primadonám světových jevišť, program pražského koncertu. Na něm představila svou dceru Monserrat Martí a mladého španělského tenoristu Oscara Martína. Doprovodil je Manuel Burgueras. Na pěveckou legendu čekaly hloučky mladých lidí s květinami už před odpolední zkouškou. Dáma, která se pohybuje s obtížemi, dodnes vyzařuje autoritu a charisma, i když léta jejímu hlasu citelně ubrala na ohebnosti. Její pražský repertoár proto tvořily méně náročné árie Donizettiho, Masseneta a v závěru pak výběr španělských písní. Ty na publikum "fungují" všude: v New Yorku i v Moskvě. "Jsou země, které trpí více než jiné. A letos je to Česká republika," řekla Caballé, která považuje za svou povinnost pomoci postiženým lidem. "Nejsme tu přece jen od toho, abychom bavili," říká diva, která stejným způsobem nedávno podpořila záplavami poničené Drážďany. Repertoár devětašedesátileté sopranistky Monserrat Caballé tvořilo v době její největší slávy až osmdesát operních rolí. Zpívala Isoldu i Salomé, Paminu i Kleopatru. V době, kdy skoro deset let musela kvůli nemoci opustit divadelní svět, koncertovala a spolupracovala na projektech vymykajících se opernímu žánru: nahrávala s Vangelisem i Freddiem Mercurym. Písní Barcelona si královna belcanta získala i neoperní publikum.
</TEXT>
</DOC>
<DOC>
<DOCID>LN-20021019088</DOCID>
<DOCNO>LN-20021019088</DOCNO>
<DATE>10/19/02</DATE>
<TITLE>
Tři body stihl nasbírat český hokejista Petr Čajánek v utkání zámořské NHL St. Louis - Columbus, které skončilo vítězstvím domácího celku 7:1.
</TITLE>
<TEXT>
NEW YORK - "V našich prvních třech zápasech jsme potřebovali být trochu více produktivní," řekl trenér St. Louis Joel Quenneville. "Myslím, že se nám to konečně podařilo, zejména v přesilovkách," pochvaloval si fakt, že jeho tým vsítil při početní převaze čtyři branky. O čestný úspěch hostů se postaral obránce Jaroslav Špaček, jemuž přihrával Rostislav Klesla. Špaček zatím získal bod v každém zápase této sezony. New York Rangers uhráli v Buffalu remízu 4:4. Jeden gól vstřelil Robert Holík, bod za asistenci získal Petr Nedvěd. Dvě branky, které dělilo pouhých 26 sekund, zaznamenal při dvojnásobné přesilovce jezdců Eric Lindros. V dobrých výkonech pokračuje Jaromír Jágr z Washingtonu. Na ledě Caroliny, kde Capitals zvítězili 2:1, dal vítěznou branku při přesilovce poté, co jeho první střelu zblokoval obránce Bret Hedican. Jágr se však dostal k odraženému puku a napálil ho nad levé rameno brankáře Kevina Weekese. "Weekes byl připravený v brance a nikdo ze spoluhráčů nebyl volný. A tak jsem čekal, čekal a čekal," popsal rozhodující moment Jágr. "Nakonec jsem vystřelil nahoru," dodal. Na obě branky vítězů přihrával Robert Lang, asistenci u čestného úspěchu Hurricanes měl Jaroslav Svoboda. Washingtonu k vítězství výrazně pomohlo i 37 zákroků brankáře Olafa Kölziga. Toronto zvítězilo poprvé v sezoně na domácím ledě, když udolalo Phoenix 5:3. Domácí předváděli líbivý hokej, korunovaný pěknými brankami a v polovině utkání již vedli 5:1. Poté však přenechali aktivitu hostům, kteří v závěru snížili. Jednu branku Maple Leafs vstřelil obránce Tomáš Kaberle, který opět patřil k nejlepším hráčům Toronta.
</TEXT>
<HEADING>
Čechmánek dostal nešťastný gól
</HEADING>
<TEXT>
Philadelphia remizovala s New York Islanders 3:3 a v brance domácích se opět objevil Roman Čechmánek. Připsal si 23 zákroků, nedokázal však zastavit poněkud nešťastný vyrovnávací gól Brada Isbistera dvě minuty a osm sekund před koncem normální hrací doby. Isbister vystřelil z těžkého úhlu, obránce Eric Desjardins trefil pouze nohu spoluhráče Martyho Murraye a puk se od ní odrazil do branky. Trenér Philadelphie Ken Hitchcock se však zlobil spíše kvůli neproměňování šancí: "Měli jsme ve třetí třetině nejméně čtyři, pět šancí, které se proměňují," huboval. Calgary s Romanem Turkem v brance remizovalo s Bostonem 3:3, přičemž český brankář zasahoval šestnáctkrát. Všechny tři branky Bruins připravil svými přihrávkami Joe Thornton. Edmonton prohrál v San Jose 3:4, jednu asistenci zaznamenal Jiří Dopita.
Výsledky NHL
</TEXT>
</DOC>
<DOC>
<DOCID>LN-20021019089</DOCID>
<DOCNO>LN-20021019089</DOCNO>
<DATE>10/19/02</DATE>
<GEOGRAPHY>MADRID</GEOGRAPHY>
<TEXT>
Český tenista Jiří Novák je v posledních dnech ve skvělé formě. Po finálové účasti na turnaji ve Vídni, která ho posunula do elitní desítky světového žebříčku, se mu daří i na turnaji v Madridu. Ve čtvrtfinále vyřadil Srichaphana z Thajska a poosmé v této sezoně postoupil na podniku ATP mezi nejlepší čtveřici. Zároveň tak znovu přiživil svou šanci na účast v listopadovém Turnaji mistrů. V úvodním setu sehráli oba tenisté velice vyrovnanou partii, jediný brejkbol nabídl soupeři Novák a Thajec nezaváhal. V druhé sadě se začal více prosazovat jedenáctý nasazený Čech, s přehledem získával hry při svém servisu a vyrovnal na 1:1. V rozhodujícím setu prorazil Novák Srichaphanovo podání na 3:1 a utkání dotáhl k vítězství. V dnešním semifinále se Novák utká se Santorem z Francie, který vyřadil Federera, jednoho z konkurentů Nováka na účast na Turnaji mistrů. Další z kandidátů, Angličan Henman a Španěl Moya, už v Madridu také vypadli, Moya právě s Novákem.
</TEXT>
</DOC>
<DOC>
<DOCID>LN-20021019090</DOCID>
<DOCNO>LN-20021019090</DOCNO>
<DATE>10/19/02</DATE>
<TITLE>
ZÁPAS KOLA: K. Vary - Sparta 1:1
</TITLE>
<TEXT>
Ani počtvrté za sebou nedokázali vyhrát hokejisté mistrovské Sparty. V utkání 13. kola extraligy v Karlových Varech klub zmítaný krizí jen remizoval a za bod ještě může děkovat brankáři Břízovi, jenž pochytal šance domácích v závěru duelu. Mistr figuruje po první čtvrtině ligy až na devátém místě.
K. VARY - Po roce a půl byl opět karlovarský stadion vyprodaný, naposledy tomu tak bylo při loňské baráži s Chomutovem. Karlovarští fanoušci cítili šanci vidět, jak jejich tým dostává na kolena pražskou Spartu. Před duelem se totiž oba kluby nacházely v diametrálně odlišných pozicích. Karlovarští, před sezonou pasovaní na jednoho z outsiderů soutěže, se vyhřívali na šesté příčce tabulky a toužili natáhnout rekordní šňůru klubu, jenž už vyhrál pět zápasů za sebou. Naopak mistrovská Sparta ze tří zápasů venku nedokázala do včerejška přivézt ani bod, v posledních devíti duelech vyhrála jen dvakrát. Pražský klub zvažuje hráčské výměny, atmosféra houstne. Proto i do utkání vstoupil mistr hodně křečovitě a už od 3. minuty prohrával. Hosté nevyužili přesilovku a po návratu z trestné lavice se puku zmocnil Polák, ujel po křídle a nabil Svobodovi, jenž poprvé prostřelil Břízu. Vyrovnání přišlo podle hesla nedáš - dostaneš. Karlovarský Kverka neproměnil dvě vyložené šance za sebou a přišel trest. Ve 28. minutě se Sparta usadila v útočném pásmu a obránce Slavík ideálně našel volného Martince, jenž trefil odkrytou bránu 1:1. Sparťané potřebovali stůj co stůj urvat všechny tři body, proto se vrhali do ofenzivy a domácí především pozorně bránili a čekali na brejky. Postupem času však na hosty opět přišla křeč a o bod se museli bát až do konce normální hrací doby, když brankář Bříza čelil pěti vyloženým šancím domácích a Sparta jen s vypětím všech sil vyhazovala puky na zakázané uvolnění. "Jsme rádi, že jsme získali alespoň jeden bod," oddechl si po utkání trenér Pražanů Václav Sýkora. Spokojeni byli i domácí. "S výsledkem jsme spokojeni a s výkonem mužstva také. Každý bodový zisk se Spartou bereme," pravil kouč Marek Sýkora.
* Zlín prohrál poosmé za sebou. Proti lídrovi z Pardubic hodlali zlínští hokejisté protrhnout krizi, ale místo toho již v 10. minutě prohrávali 0:2 a nakonec odešli poraženi poosmé v řadě.
* Domácí suverenita Třince. I sedmý zápas nové sezony v domácím prostředí skončil pro hokejisty Třince tradičně - jasnou výhrou. Tentokrát zdolali Znojmo a poskočili už na druhé místo tabulky.
* Pardubice unikají. Lídr soutěže srší skvělou formou, po první čtvrtině má náskok na druhý tým už sedm bodů.
* Litvínov padá z výšin. Tým trenéra Výborného je zpátky na zemi, prohrál již čtvrtý zápas za sebou.
</TEXT>
<HEADING>
HVĚZDY KOLA
</HEADING>
<TEXT>
1. Richard Král (Třinec) - gólem a dvěma asistencemi rozšířil svou sbírku na 24 bodů ve dvanácti zápasech, čímž drží průměr dvou bodů na utkání a jasně vede tabulku produktivity
2. Michal Straka (Liberec) - dokonal obrat nováčka z Liberce, gólem a dvěma asistencemi v závěru zápasu rozesmutnil bývalé spoluhráče z Plzně
3. Luboš Rob (Č. Buděj.) - tři asistence, další výhra Jihočechů
</TEXT>
</DOC>
<DOC>
<DOCID>LN-20021019091</DOCID>
<DOCNO>LN-20021019091</DOCNO>
<DATE>10/19/02</DATE>
<TITLE>
Zlín - Pardubice 1:4
</TITLE>
<TEXT>
Antonín Stavjaňa, trenér Zlína: "Hráčům chybí sebevědomí, v tomto okamžiku by to chtělo skupinu psychologů. Tlak na svou osobu cítím, ale budu pracovat, dokud budu u týmu."
Jiří Seidl, trenér Pardubic: "V důležitých momentech nás podržel gólman Svoboda."
</TEXT>
<HEADING>
Havířov - Vítkovice 1:3
</HEADING>
<TEXT>
Josef Augusta, trenér Havířova: "Měli jsme daleko více šancí než pouze na jeden gól, ale koncovka našich útočníků je žalostná."
Aleš Tomášek, trenér Vítkovic: "Mužstvo je třeba pochválit za bojovný výkon."
</TEXT>
<HEADING>
Plzeň - Liberec 3:5
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Příští program
</TEXT>
</DOC>
<DOC>
<DOCID>LN-20021019092</DOCID>
<DOCNO>LN-20021019092</DOCNO>
<DATE>10/19/02</DATE>
<TITLE>
Ceremoniál pro šampiony NHL si s mužstvem Detroit Red Wings vychutnal i český brankář
</TITLE>
<TEXT>
Slastné pocity vítěze Stanley Cupu, kvůli nimž stále oddaloval konec své báječné kariéry, si znovu připomněl brankář Dominik Hašek. V Joe Louis Areně, na domovském ledě týmu Red Wings, ještě jednou potěžkal vytoužený Stanley Cup a přihlížel vyvěšení zástavy pro úřadujícího mistra NHL.
DETROIT - Hokejový brankář Dominik Hašek se vrátil do Detroitu, aby asistoval při ceremoniálu, při němž byla v hale slavnostně vyvěšena zástava pro úřadující šampiony NHL. Ceremoniálu, který předcházel zápasu NHL s Montrealem, se kromě něj zúčastnili i bývalý kouč Detroitu Scotty Bowman a komisionář NHL Gary Bettman. "Jsem nadšený, že jsem zpátky," nechal se slyšet český gólman. "Strávil jsem pár hodin s bývalými spoluhráči, bylo to skvělé. Jsem rád, že jsem se mohl vrátit ještě na jeden zápas," uvedl dále Hašek, který po sezoně ukončil kariéru a odstěhoval se s rodinou zpět do České republiky. "Bylo to nejlepší rozhodnutí pro mě i pro rodinu," komentoval tento krok. "Budeš nám chybět," řekl mu Bettman ještě před začátkem ceremoniálu. Největší ovace si vysloužil kapitán Red Wings Steve Yzerman, který se nedávno podrobil operaci kolena a bude až tři měsíce mimo hru. Na ploše se objevili i obránce Steve Duchesne, který se zatím nedohodl na nové smlouvě, nebo Rus Vladimir Konstantinov, jehož kariéru ukončila před čtyřmi lety nehoda limuzíny, v níž slavil s ostatními spoluhráči z týmu zisk Stanleyova poháru. Ceremoniál začal připomínkou předchozích vítězství klubu v lize. Na led vyjeli bruslaři s vlajkami, na nichž byly roky, v nichž Red Wings triumfovali - 1936, 1937, 1943, 1950, 1952, 1954, 1955, 1997, 1998 a 2002. Na obrazovce nad ledem pak diváci zhlédli sestřih nejzajímavějších akcí z uplynulé sezony. Pak na led nastoupil tým, přičemž jeho bývalí členové, včetně Haška, stanuli na druhé straně, na červeném koberci. Yzerman zapózoval se Stanleyovým pohárem a celou slavnost ukončilo vyvěšení zástavy pro šampiony.
</TEXT>
</DOC>
<DOC>
<DOCID>LN-20021019093</DOCID>
<DOCNO>LN-20021019093</DOCNO>
<DATE>10/19/02</DATE>
<GEOGRAPHY>PRAHA</GEOGRAPHY>
<TEXT>
Tradičně ze zátoky Kailua-Pier na havajském Big Islandu se v sobotu vydají závodníci na trať nejslavnějšího triatlonu světa. Letos již pošestadvacáté čeká vyznavače Ironmana, který je přirovnáván k tenisovému Wimbledonu či cyklistické Tour de France, celkem 3,8 kilometru plavání, 180 kilometrů jízdy na kole a závěrečný maratonský běh. Na startu bude 1579 triatlonistů ze 49 zemí, kteří se kvalifikovali během 21 závodů z padesáti tisíc uchazečů. Česká republika postaví na start sedm závodníků. Petr Vabroušek a Jan Strangmüller jsou přihlášeni do kategorie profesionálů a mají šanci získat část z 325 000 dolarů, jež jsou určeny pro nejlepší. Vabroušek, který je držitelem nejlepšího českého výkonu, bude na Havaji startovat počtvrté; loni byl klasifikován na 29. místě. "Chci se pokusit udržet zlepšování umístění a tentokrát skončit do dvacátého místa. Bude to však hodně těžké," řekl před odjezdem triatlonista, který jako jediný Čech dokázal v minulosti vyhrát kvalifikační závod. Vedle Vabrouška a Strangmüllera se na Ironmanovi představí Tomáš Petr, Jindřich Králík, Jan Šturma, Petr Polanský a Stanislav Bartůšek. Ti budou startovat ve svých věkových kategoriích. K hlavním favoritům závodu patří obhájce loňského prvenství, jednatřicetiletý Tim DeBoom z USA.
</TEXT>
</DOC>
<DOC>
<DOCID>LN-20021019094</DOCID>
<DOCNO>LN-20021019094</DOCNO>
<DATE>10/19/02</DATE>
<TITLE>
Atraktivní předehrávku má dnes na pořadu 11. kolo první fotbalové ligy. Na souboji Sparty se Žižkovem ( 14.25) bude pikantní nejen skutečnost, že půjde o malé pražské derby, pozornost fanoušků se bude upírat hlavně na dvě osobnosti: sparťanského útočníka Michala Pospíšila a žižkovského kouče Vítězslava Lavičku.
</TITLE>
<GEOGRAPHY>PRAHA</GEOGRAPHY>
<TEXT>
Oba totiž ještě na jaře působili v táboře svého dnešního konkurenta. Lavička ve Spartě pracoval od roku 1998 v roli asistenta trenéra a krátce i hlavního kouče, Pospíšil hájil pruhovaný žižkovský dres v letech 2000 - 2002. "Těším se strašně moc, bude to mít pro mě zvláštní příchuť. Vždyť jsem na Spartě prožil pěkná léta," řekl LN Vítězslav Lavička. Vloni na jaře se po čtyřech sezonách v roli asistenta ujal otěží prvního mužstva po odvolaném Jaroslavu Hřebíkovi, ovšem na konci ročníku musel odejít: skončila mu smlouva a na jeho místo přišel Jozef Jarabinský. Zatím si ovšem Lavička ještě nedokáže představit, jaký to bude pocit, až se dnes odpoledne poprvé v životě postaví na letenském stadionu na opačnou střídačku, než býval zvyklý. "Bude to určitě divné. Už jsem o tom přemýšlel, stadion Sparty znám nazpaměť a mám tam spoustu známých a kamarádů," podotkl Lavička. "Byl bych ale nerad, kdyby to lidé brali jako souboj Sparta versus Lavička. Zápasy Sparty se Žižkovem měly vždycky zvláštní atmosféru a doufám, že tomu tak bude i tentokrát," pravil. Na Spartě má spoustu přátel a prý se už s některými z nich hecoval. "Ale radši nebudu jmenovat," usmál se Lavička. Jak dnes uspět ale tuší: "Znám přednosti i slabiny hráčů Sparty a návodem nám mohou být zápasy Blšan a Příbrami, které skončily nerozhodně. Ovšem fakt, že Sparta v posledních domácích utkáních poztrácela body, pro nás příliš velkou výhodou nebude," soudí žižkovský kouč. Viktoria zatím v české lize uhrála na Spartě jedinou remízu z devíti utkání.
</TEXT>
<HEADING>
Kučerovi by neuškodila trocha skromnosti
</HEADING>
<TEXT>
Také pro útočníka Sparty Michala Pospíšila bude dnešní měření sil sváteční. "Každopádně se na Viktorku těším. Bude to pro mě taky trochu zvláštní, protože mám na Žižkově kamarády," řekl LN Pospíšil. Že proti nim dnes poprvé vyběhne v soupeřově dresu, si ale nějak zvlášť nebere. "Takový je prostě fotbalový život, takhle to chodí. Že budu tentokrát stát proti svým kamarádům, na to se nelze ohlížet," utrousil Pospíšil. Také v jeho případě už došlo na tradiční popichování s bývalými kolegy ze žižkovské kabiny. "Jsem pořád v kontaktu s Jirkou Sabouem, Kennym Chihurim nebo Tondou Mlejnským. A v týdnu mi taky volal brankář Pavel Kučera. Říkal mi, že budu mít v sobotu smůlu, že je v laufu a že mě vyčape." A co mu Pospíšil odvětil? "Že je hezké, že si věří, ale že u nás na Spartě by mu trochu víc skromnosti neuškodilo," zasmál se sparťanský kanonýr.
Program 11. kola první fotbalové ligy
</TEXT>
</DOC>
<DOC>
<DOCID>LN-20021019095</DOCID>
<DOCNO>LN-20021019095</DOCNO>
<DATE>10/19/02</DATE>
<TITLE>
Welsch mohl vyrovnat zápas. Dvoubodovou porážku utrpěli basketbalisté Golden State Warriors s Jiřím Welschem v přípravném utkání na sezonu NBA proti úřadujícím šampionům Los Angeles Lakers. Zápas skončil výhrou favorita 91:89 a český hráč dal za 28 minut čtyři body, když proměnil dva z devíti střeleckých pokusů z pole, navíc minul všechny čtyři trestné hody. Dva z nich přitom šest sekund před koncem, když mohl vyrovnat.
</TITLE>
<TEXT>
Motokros národů vynechají hvězdy. S ambicemi na umístění v elitní osmičce se čeští motokrosaři Josef Dobeš (Yamaha), Jiří Čepelák (Honda) a Michal Kadleček (Husqvarna) zúčastní o víkendu v Bellpuigu Motokrosu národů neboli MS družstev. Loni Češi obsadili dvanácté místo, letos by posunu mohla napomoci skutečnost, že na startu bude chybět řada hvězd.
Zemřel Miroslav Vymazal. Bývalý úspěšný československý dráhový cyklista Miroslav Vymazal včera zemřel v Bratislavě po dlouhé těžké nemoci ve věku padesáti let. Vymazal spolu s Vladimírem Vačkářem vybojoval v tandemu čtyři tituly mistrů světa v letech 1973, 1974, 1977 a 1978. K tomu v této disciplíně přidali s Vačkářem stříbro z mistrovství světa 1975 a bronzové medaile v roce 1979.
Barthez čelí žalobě. Policie v anglickém Leedsu včera vyslechla brankáře Fabiena Bartheze, kterého místní fotbalový fanoušek obvinil z toho, že jej trefil při ligovém utkání plastovou lahví do obličeje. Příznivec Leedsu United Colin Richmond kvůli incidentu podal na francouzského gólmana Manchesteru United žalobu. Barthez ho údajně trefil lahví na Elland Road poté, co mu Harry Kewell vstřelil jediný gól zápasu.
Zemřel Jiří Balcar. Po čtrnácti dnech v nemocnici zemřel v pondělí jeden z nejlepších českých motokárových jezdců Jiří Balcar (30). Příčinou úmrtí několikanásobného mistra republiky byly vážné popáleniny, které utrpěl při výbuchu mycího stolu ve své dílně.
</TEXT>
</DOC>
<DOC>
<DOCID>LN-20021019096</DOCID>
<DOCNO>LN-20021019096</DOCNO>
<DATE>10/19/02</DATE>
<TITLE>
Druhá liga - 12. kolo: Sigma Olomouc B Sparta Praha B 1:3 (50. Vyskočil - 25. Horák, 45. Cesarec, 84. Holub).
</TITLE>
<TEXT>
Tenis
</TEXT>
</DOC>
<DOC>
<DOCID>LN-20021019097</DOCID>
<DOCNO>LN-20021019097</DOCNO>
<DATE>10/19/02</DATE>
<TITLE>
Lyžařský fenomén Hermann Maier, který se stále nemůže zotavit ze zranění, poprvé nevyloučil možnost, že už se na bílé svahy nikdy nevrátí. Lyžařský sport by tak přišel o jednu z největších osobností.
</TITLE>
<GEOGRAPHY>VÍDEŇ</GEOGRAPHY>
<TEXT>
Návrat populárního rakouského lyžaře na sjezdovky v letošní sezoně je stále méně pravděpodobný. "Herminátor" se v rozhovoru pro televizi ORF vyjádřil velmi skepticky o možném doléčení zraněné nohy a poprvé otevřeně hovořil o ukončení aktivní kariéry. "Moje noha je tak poničená, že sebemenší chyba stačí k dalšímu zranění, a tak by bylo lepší, kdybych raději už ani nelyžoval," řekl dvojnásobný olympijský vítěz z Nagana. Kromě toho prý těžko zvládá orientaci při vysoké sjezdařské rychlosti kolem 140 kilometrů za hodinu. Maier ale zároveň ujistil, že se úplně nevzdává a hlavně díky svému věku ještě věří v plnohodnotný návrat. "Chtěl bych zase jezdit co možná nejrychleji. Doufám, že v co nejkratším čase už budu zase dál. Nejtěžší bude zvyknout si znovu na rychlost," řekl devětadvacetiletý závodník. V současnosti se nesoustřeďuje na sport a chce si dát delší čas na oddych a léčbu. Trojnásobný mistr světa si během letní přípravy v Chile pohmoždil nohu a po návratu domů musel kvůli nepřízni počasí odložit trénink na sněhu. Před týdnem se po delší době postavil znovu na lyže, ale krátce poté oznámil, že ještě není natolik fit, aby už za tři týdny závodil. Maier vynechal celou loňskou sezonu kvůli zraněním, jež si přivodil při nehodě na motocyklu. Na přelomu roku sice média spekulovala o tom, že se vrátí a pojede už na olympijských hrách v Salt Lake City, ale Maier se jen pomalu dával dohromady a spekulace tisku odmítal. Koncem léta odletěl na tradiční soustředění do Chile, kde si však nešťastnou náhodou pohmoždil nohu v místě vážné zlomeniny. Úvodní závod nového ročníku Světového poháru se pojede 27. října na ledovci v Söldenu.
VÍDEŇ - Návrat populárního rakouského lyžaře na sjezdovky v letošní sezoně je stále méně pravděpodobný. "Herminátor" se v rozhovoru pro televizi ORF vyjádřil velmi skepticky o možném doléčení zraněné nohy a poprvé otevřeně hovořil o ukončení aktivní kariéry. "Moje noha je tak poničená, že sebemenší chyba stačí k dalšímu zranění, a tak by bylo lepší, kdybych raději už ani nelyžoval," řekl dvojnásobný olympijský vítěz z Nagana. Kromě toho prý těžko zvládá orientaci při vysoké sjezdařské rychlosti kolem 140 kilometrů za hodinu. Maier ale zároveň ujistil, že se úplně nevzdává a hlavně díky svému věku ještě věří v plnohodnotný návrat. "Chtěl bych zase jezdit co možná nejrychleji. Doufám, že v co nejkratším čase už budu zase dál. Nejtěžší bude zvyknout si znovu na rychlost," řekl devětadvacetiletý závodník. V současnosti se nesoustřeďuje na sport a chce si dát delší čas na oddych a léčbu. Trojnásobný mistr světa si během letní přípravy v Chile pohmoždil nohu a po návratu domů musel kvůli nepřízni počasí odložit trénink na sněhu. Před týdnem se po delší době postavil znovu na lyže, ale krátce poté oznámil, že ještě není natolik fit, aby už za tři týdny závodil. Maier vynechal celou loňskou sezonu kvůli zraněním, jež si přivodil při nehodě na motocyklu. Na přelomu roku sice média spekulovala o tom, že se vrátí a pojede už na olympijských hrách v Salt Lake City, ale Maier se jen pomalu dával dohromady a spekulace tisku odmítal. Koncem léta odletěl na tradiční soustředění do Chile, kde si však nešťastnou náhodou pohmoždil nohu v místě vážné zlomeniny. Úvodní závod nového ročníku Světového poháru se pojede 27. října na ledovci v Söldenu.
</TEXT>
</DOC>
<DOC>
<DOCID>LN-20021019098</DOCID>
<DOCNO>LN-20021019098</DOCNO>
<DATE>10/19/02</DATE>
<TITLE>
STARÉ MĚSTO/PRAHA - Asistenti mají zelenou. Po trenérech Strakovi v Teplicích a Uhrinovi ml. v Bohemians se o pozici výše posunul i Radek Rabušic (38) ve staroměstském Synotu. Minulý týden nahradil odvolaného Milana Bokšu a v neděli si v domácím utkání se Zlínem odbude prvoligovou premiéru na postu hlavního kouče.
</TITLE>
<TEXT>
LN: Jak se na svůj debut těšíte a jak jste nažhaven?
Cožpak já, hlavně hráči aby byli nažhaveni (smích). Pocity mám trochu smíšené, bude to větší zodpovědnost. Ale nejsem trémista, navíc na světě jsou důležitější věci než výhry a prohry.
</TEXT>
<HEADING>
LN: Očekáváte těžký křest?
</HEADING>
<TEXT>
Zlín tři zápasy v řadě neprohrál, ale věřím, že kluci dokáží svou kvalitu a já se budu snažit jim k dobrému výsledku pomoci.
LN: Přístup některých hráčů měl k profesionalismu daleko. Promlouval jste jim do duše?
Špinavé prádlo si musíme vyprat sami v šatně a některé kroky budeme podnikat za pochodu. Vidět to bude už podle nominace. Nastoupí jen hráči, kteří budou ochotní nechat na hřišti kus sebe.
</TEXT>
<HEADING>
LN: Hlavním trenérem jste chvíli už byl...
</HEADING>
<TEXT>
V létě jsem čtyři dny zaskakoval a vedl Synot v Intertoto cupu. To jsem ale věděl, že přijde nový trenér.
LN: Teď už máte důvěru na delší období?
Dohoda s vedením zní na dobu neurčitou. Rozhodující budou výsledky mužstva. Znáte to, každý trenér má smlouvu na neurčito.
</TEXT>
</DOC>
<DOC>
<DOCID>LN-20021019099</DOCID>
<DOCNO>LN-20021019099</DOCNO>
<DATE>10/19/02</DATE>
<TITLE>
Sportovní šílenství zachvátí dnes v noci Spojené státy. Baseballová Světová série je spolu s fotbalovým Superbowlem a finálovou sérií NBA nejsledovanější sportovní událostí.
</TITLE>
<TEXT>
SAN FRANCISCO - S výhledem na Pacifik a v náruči Disneylandu se odehraje letošní Světová série zámořské baseballové MLB. Poprvé v historii jsou ve finále dva týmy, které se do play off dostaly na poslední chvíli až jako nejlepší druhé celky z divizí po základní části. Díky San Francisku Giants a Anaheimu Angels se celá série odehraje na západě USA. Kalifornská série, jak odborníci finále přejmenovali, bude kláním stárnoucích baseballistů, čekajících roky na prsten za vítězství, a mladých, kteří mají šanci udělat si jméno. Největší hvězdou série a typickým příkladem první jmenované skupiny je Barry Bonds. Homerunový král MLB a letos poprvé nejlepší pálkař soutěže čekal na finále plných sedmnáct sezon. Na rozdíl od většiny svých svěřenců už trenéři obou celků pocit z vítězství ve Světové sérii poznali. Šéf Giants Dusty Baker a manažer Angels Mike Scioscia se shodně radovali z titulu jako hráči v sestavě celku Los Angeles Dodgers v roce 1981. Výhodu domácího prostředí v úvodních dvou zápasech série hrané na čtyři výhry, která začne o víkendu, mají Angels na svém hřišti Edison. Další tři zápasy jsou v plánu v San Francisku v Pacific Bell Parku s kapacitou pro čtyřicet tisíc diváků. A případné zbývající zápasy finále opět uvidí diváci vAnaheimu.
</TEXT>
<HEADING>
Rivalita mezi jihem a severem Kalifornie láká
</HEADING>
<TEXT>
Ač jsou oba týmy z Kalifornie, nečeká se přátelský dýchánek. "Severní a jižní Kalifornie jsou zcela rozdílné státy. Lidé se navzájem moc nemilují," řekl J.T. Snow, první metař Giants, kteří hráli finále MLB naposledy v roce 1989. Největší otázka finále zní, jak se nadhazovači Angels vypořádají s Bondsem. Je pravděpodobné, že mu nedají moc šancí odpálit a raději ho pustí zdarma na metu. "Má za sebou skvělou sezonu, je nejlepším pálkařem," řekl Scioscia a nepřímo naznačil, že nadhazovačům vydá pokyn házet mimo zónu. Bonds v základní části dostal metu zdarma 198krát, což je rekord ligy. Nadhazovač Scott Schoeneweis v minulosti Bondse čtyřikrát poslal zpět na lavičku bez odpalu. "Nejlepší je, nepustit před Bondsem nikoho na mety a zkusit se s ním vypořádat," mínil Schoeneweis. "Musíme na něj bystře a ostře. Nebojíme se ho, a proto nemusíme házet okolo zóny," doplnil Jarrod Washburn, který začne za Anaheim nadhazovat první zápas. Oba celky se v meziligových zápasech Americké a Národní části MLB střetly v minulosti šestnáctkrát, ale ani jednou letos. San Francisco vyhrálo v jedenácti případech. "Angels se nevzdávají. Dokáží nečekaně bodovat," řekl kouč Giants Baker.
Ač jsou oba týmy z Kalifornie, nečeká se přátelský dýchánek. "Severní a jižní Kalifornie jsou zcela rozdílné státy. Lidé se navzájem moc nemilují," řekl J.T. Snow, první metař Giants, kteří hráli finále MLB naposledy v roce 1989. Největší otázka finále zní, jak se nadhazovači Angels vypořádají s Bondsem. Je pravděpodobné, že mu nedají moc šancí odpálit a raději ho pustí zdarma na metu. "Má za sebou skvělou sezonu, je nejlepším pálkařem," řekl Scioscia a nepřímo naznačil, že nadhazovačům vydá pokyn házet mimo zónu. Bonds v základní části dostal metu zdarma 198krát, což je rekord ligy. Nadhazovač Scott Schoeneweis v minulosti Bondse čtyřikrát poslal zpět na lavičku bez odpalu. "Nejlepší je, nepustit před Bondsem nikoho na mety a zkusit se s ním vypořádat," mínil Schoeneweis. "Musíme na něj bystře a ostře. Nebojíme se ho, a proto nemusíme házet okolo zóny," doplnil Jarrod Washburn, který začne za Anaheim nadhazovat první zápas. Oba celky se v meziligových zápasech Americké a Národní části MLB střetly v minulosti šestnáctkrát, ale ani jednou letos. San Francisco vyhrálo v jedenácti případech. "Angels se nevzdávají. Dokáží nečekaně bodovat," řekl kouč Giants Baker.
</TEXT>
</DOC>
<DOC>
<DOCID>LN-20021019100</DOCID>
<DOCNO>LN-20021019100</DOCNO>
<DATE>10/19/02</DATE>
<TITLE>
Bez účasti hlavních politických stran se v Bruntále konal Předvolební ring. Svůj program do komunálních voleb představil i bývalý příslušník StB Ludvík Zifčák.
</TITLE>
<GEOGRAPHY>BRUNTÁL</GEOGRAPHY>
<TEXT>
Je čtvrtek pět hodin odpoledne a v sále bruntálského kulturního domu se schází několik desítek lidí na akci s názvem Předvolební ring. Nejznámější postavou je Ludvík Zifčák. Usedá za stůl spolu s dalšími kandidáty, před sebou má cedulku s nápisem KSČ. Ludvík Zifčák, jeden z mála bývalých příslušníků StB, který se v polovině 90. let ocitl za mřížemi, se jako lídr Komunistické strany Československa uchází o hlasy bruntálských voličů v komunálních volbách. Prázdno zůstává u cedulek s nápisy ODS, ČSSD, KDU-ČSL i KSČM. Žádná z hlavních politických stran ve městě do ringu své zástupce nevyslala. Přesto je kandidátů téměř dvacet. V Bruntále kandiduje 27 samostatných subjektů, mnozí z nich jsou nezávislí jednotlivci. Ti také Předvolební ring zorganizovali. Počet představujících se kandidátů i diváků je téměř vyrovnán - v sále je okolo čtyřiceti lidí.
</TEXT>
<HEADING>
KSČ není KSČM
</HEADING>
<TEXT>
"KSČ není totožná s KSČM," představuje svoji stranu Zifčák. Po svém zvolení bývalý příslušník StB slibuje v Bruntále více pracovních příležitostí, prozkoumání údajně nevýhodných smluv, které mělo vedení radnice v uplynulých letech uzavřít, i řešení bytové a romské otázky. Kandidáti se ve svých projevech většinou pohoršují nad cenou tepla, vody a dalších služeb účtovaných bruntálskou radnicí. Ptají se, proč do ringu nepřišel žádný ze zástupců stran, které se podílejí na řízení města. "Jsem tady naprostou náhodou, žádnou pozvánku jsem nedostal," zvedne se muž z publika. Je jím lídr místní ODS Jiří Žák. Po chvíli vstane a sál opouští: "O akci jsem se dozvěděl před deseti minutami, a tak jsem přišel. Prázdné místo u stolu s cedulkou ODS mi připadá jako provokace," komentuje organizaci akce Jiří Žák v předsálí. Fakt, že ve volbách kandiduje Zifčák, nechce rozebírat: "Každý má právo kandidovat a vyjadřovat své názory." Na otázku, zda může Zifčák uspět, odpoví krátce: "Pevně doufám, že ne." Bývalý přednosta bruntálského úřadu a lídr místní US-DEU Stanislav Navrátil je jediným zástupcem parlamentních stran, který na akci přišel. Kritizuje stav města, včetně ceny za vodné. Když skončí, bere si slovo Zifčák: "Mluvíte mi z duše," říká Zifčák směrem k Navrátilovi. Ludvík Zifčák představuje svůj plán, jak zvýšit v Bruntále zaměstnanost: zadávat městské zakázky pouze bruntálským firmám. "A co kdyby nabídky jiných firem byly levnější?" ptá se jeden z diváků. "Levnější ještě nemusí znamenat výhodnější," odpovídá Zifčák. Po dvou hodinách je dodiskutováno. Ludvík Zifčák opouští sál mezi prvními. "Dopadlo to, jak jsem počítal. Ty strany, které ovládají radnici, se nedostavily, mají strach z občanů," tvrdí Zifčák a odchází.
"KSČ není totožná s KSČM," představuje svoji stranu Zifčák. Po svém zvolení bývalý příslušník StB slibuje v Bruntále více pracovních příležitostí, prozkoumání údajně nevýhodných smluv, které mělo vedení radnice v uplynulých letech uzavřít, i řešení bytové a romské otázky. Kandidáti se ve svých projevech většinou pohoršují nad cenou tepla, vody a dalších služeb účtovaných bruntálskou radnicí. Ptají se, proč do ringu nepřišel žádný ze zástupců stran, které se podílejí na řízení města. "Jsem tady naprostou náhodou, žádnou pozvánku jsem nedostal," zvedne se muž z publika. Je jím lídr místní ODS Jiří Žák. Po chvíli vstane a sál opouští: "O akci jsem se dozvěděl před deseti minutami, a tak jsem přišel. Prázdné místo u stolu s cedulkou ODS mi připadá jako provokace," komentuje organizaci akce Jiří Žák v předsálí. Fakt, že ve volbách kandiduje Zifčák, nechce rozebírat: "Každý má právo kandidovat a vyjadřovat své názory." Na otázku, zda může Zifčák uspět, odpoví krátce: "Pevně doufám, že ne." Bývalý přednosta bruntálského úřadu a lídr místní US-DEU Stanislav Navrátil je jediným zástupcem parlamentních stran, který na akci přišel. Kritizuje stav města, včetně ceny za vodné. Když skončí, bere si slovo Zifčák: "Mluvíte mi z duše," říká Zifčák směrem k Navrátilovi. Ludvík Zifčák představuje svůj plán, jak zvýšit v Bruntále zaměstnanost: zadávat městské zakázky pouze bruntálským firmám. "A co kdyby nabídky jiných firem byly levnější?" ptá se jeden z diváků. "Levnější ještě nemusí znamenat výhodnější," odpovídá Zifčák. Po dvou hodinách je dodiskutováno. Ludvík Zifčák opouští sál mezi prvními. "Dopadlo to, jak jsem počítal. Ty strany, které ovládají radnici, se nedostavily, mají strach z občanů," tvrdí Zifčák a odchází.
</TEXT>
</DOC>
<DOC>
<DOCID>LN-20021019101</DOCID>
<DOCNO>LN-20021019101</DOCNO>
<DATE>10/19/02</DATE>
<GEOGRAPHY>ZÁLEZLICE</GEOGRAPHY>
<TEXT>
Druhý stupeň povodňové aktivity bude v Zálezlicích a Kozárovicích na Mělnicku platit i nadále, přestože by Vltava neměla již stoupat. Rozhodl o tom včera okresní krizový štáb s tím, že jde o preventivní opatření. Mluvčí štábu Jaroslav Šverák uvedl, že zatím platí do neurčita. "Povodí Vltavy prohlásilo, že žádný výrazný nárůst nyní nenastane. Nechceme se tím prohlášením ale ukolébat a necháváme opatření v platnosti, aby lidé řeku stále sledovali," řekl Šverák. Současný stav řeky by v normálním případě domy v Kozárovicích neohrožoval. Při srpnové povodni tam byla ale poničena ochranná hráz. Dokud se neobnoví, je riziko další povodně vyšší. Povodí Vltavy po několika urgencích okresního úřadu a po opakované kritice místních obyvatel ve čtvrtek zahájilo opravy místních hrází vodních nádrží. Druhý stupeň povodňové aktivity vyhlásil přednosta okresního úřadu ve středu odpoledne nejen v Zálezlicích a Kozárovicích, ale i v Hoříně. V Hoříně však ve čtvrtek ráno opatření odvolal. Ve 23 obcích Mělnicka platí i nadále stav nebezpečí, který byl naposledy prodloužen do 21. října.
</TEXT>
</DOC>
<DOC>
<DOCID>LN-20021019102</DOCID>
<DOCNO>LN-20021019102</DOCNO>
<DATE>10/19/02</DATE>
<TEXT>
KYNŠPERK NAD OHŘÍ - Šestadvacetiletému polskému vězni Bogdanu Szmajdovi, který minulý týden utekl z věznice v Kolové u Kynšperku nad Ohří na Sokolovsku, únik usnadnilo zřejmě pochybení pracovnice věznice. "Výsledky šetření, které ukončil kontrolní orgán věznice, nasvědčují tomu, že selhal lidský faktor," řekla včera mluvčí kolovského vězení Petra Bělíková. Závěry budou předány státnímu zástupci. "Teprve státní zástupce posoudí a rozhodne o případné trestní odpovědnosti," uvedla Bělíková. Vězeň je stále na útěku. Policie po něm vyhlásila celostátní pátrání. Pochybení se zřejmě dopustila pracovnice operačního střediska, které pomocí kamer monitoruje areál věznice. Vězeňská kamera sice Szmajdův útěk před pátou hodinou ranní zachytila, ale dozorci začali vězně postrádat až o více než hodinu později. Pracovnice operačního střediska bezprostředně po události požádala o převedení na jinou funkci. Szmajda si odpykával dvouletý trest. Možným impulsem k útěku mohlo být nedávné rozhodnutí Okresního soudu v Sokolově, jenž zamítl jeho žádost o podmíněné propuštění. Szmajda při útěku rozpletl vnitřní i vnější oplocení věznice. K plotu se dostal bez problémů, protože věznice s dozorem v Kolové nemá na oknech ubikací mříže.
</TEXT>
</DOC>
<DOC>
<DOCID>LN-20021019103</DOCID>
<DOCNO>LN-20021019103</DOCNO>
<DATE>10/19/02</DATE>
<TEXT>
ÚSTÍ NAD LABEM - Dvacetiletá matka v Lovosicích na Litoměřicku podle policie opakovaně pohlavně zneužívala svého pětiletého syna. Jiří Krupička ze severočeské kriminálky včera řekl, že policejní rada ženu obvinil z pohlavního zneužívání, ohrožení mravní výchovy, týrání svěřené osoby a zanedbání povinné výživy. Ženě hrozí až deset let vězení. Policisté zjistili, že matka nutila chlapce k orálnímu sexu, vyhazovala ho před ubytovnu, kde bydlela, a vyhrožovala mu, že ho hodí pod vlak. Nedbala ani o jeho hygienu a neposkytovala mu jídlo. Dítě z hladu jedlo krmení pro morčata. Chlapec je nyní v diagnostickém ústavu, matka ve vazbě.
</TEXT>
</DOC>
<DOC>
<DOCID>LN-20021019104</DOCID>
<DOCNO>LN-20021019104</DOCNO>
<DATE>10/19/02</DATE>
<GEOGRAPHY>LIBEREC</GEOGRAPHY>
<TEXT>
Obvinění z nebezpečného vyhrožování čelí dvaašedesátiletý důchodce z Liberce, který je podezřelý, že několik měsíců vyhrožoval dětem v liberecké čtvrti Králův Háj. "Nyní je v policejní cele a vyšetřoval dá podnět k vzetí do vazby," řekla včera okresní policejní mluvčí Vlasta Suchánková. Muže policie zatkla před základní školou. Od června 2002 tam bezdůvodně chodil, vyhledával hloučky dětí, neustále je pronásledoval, vyhrožoval jim a urážel je. "Několika dětem hrozil zabitím. Bály se ho, protože jim ukazoval zbraň a ve dvou případech ji přímo proti školákům namířil s tím, že by je nejraději zastřelil," uvedla mluvčí. Důchodce se hájil tím, že jej děti provokují. Policisté u něj doma našli bubínkový revolver, na který není třeba vlastnit zbrojní pas. Psychiatři budou zkoumat duševní stav obviněného muže.
</TEXT>
</DOC>
<DOC>
<DOCID>LN-20021019105</DOCID>
<DOCNO>LN-20021019105</DOCNO>
<DATE>10/19/02</DATE>
<GEOGRAPHY>BRNO</GEOGRAPHY>
<TEXT>
Mezi domovy pro matky v tísni chce vedení Jihomoravského kraje rozdělit ještě letos 641 tisíc korun. "Zastupitelstvo před nedávnem rozhodlo poskytnout příspěvek některým neziskovým sociálním a zdravotním společnostem. Část peněz zbyla, proto jsme se rozhodli pomoci i zařízením pro matky v tísnivých životních situacích," řekl včera hejtmanův zástupce Lubomír Šmíd. Ze sedmi žadatelů o dotaci kraj vyhověl čtyřem. Mezi vybranými domovy jsou zařízení z Brna, Boskovic, Blanska a Znojma. Nejštědřejší bude kraj k brněnskému Domovu svaté Markéty pro matky s dětmi v tísni, který dostane 350 tisíc korun. Zbylé společnosti získají od 60 tisíc do 130 tisíc korun. Krajští úředníci budou sledovat, jak organizace s dotacemi zacházejí. U každého žadatele o dotaci úředníci kontrolují nejen kvalitu předkládaného projektu, ale i účetnictví dva roky zpět.
</TEXT>
</DOC>
<DOC>
<DOCID>LN-20021019106</DOCID>
<DOCNO>LN-20021019106</DOCNO>
<DATE>10/19/02</DATE>
<GEOGRAPHY>OLOMOUC</GEOGRAPHY>
<TEXT>
Za propojení jednotlivých složek integrovaného záchranného systému zaplatí olomoucký krajský úřad několik milionů korun. Peníze budou především na nákup výpočetní techniky pro záchrannou službu, hasiče, ale i policisty. Částku deseti milionů korun musí ještě schválit zastupitelstvo. "Peníze chceme dát na vybudování datových toků tak, aby si štáby mohly mezi sebou vyměňovat dokumenty či mapy a mohly je také přenášet z centra do centra," řekl včera olomoucký hejtman Jan Březina. Kraj bude milionem korun dotovat i státní policii. Podle úředníků totiž nelze na finanční podporu ministerstva vnitra spoléhat. "Za fungování záchranných složek jsem osobně zodpovědný já. Policistům proto dáme peníze na nákup notebooku, dataprojektoru či skeneru. Jejich vybavení je totiž velmi tristní," dodal hejtman. Záchranná služba, která od ledna příštího roku přejde pod kraj, by měla od kraje získat na nákup výpočetní techniky téměř 3,5 milionu korun. Hasiči, kteří již pod úřad spadají, by měli dostat ještě o dva miliony korun více.
</TEXT>
</DOC>
<DOC>
<DOCID>LN-20021019107</DOCID>
<DOCNO>LN-20021019107</DOCNO>
<DATE>10/19/02</DATE>
<GEOGRAPHY>ŠTERNBERK</GEOGRAPHY>
<TEXT>
Vedení radnice ve Šternberku na Olomoucku se rozhodlo poprvé v novodobé historii udělit svým osobnostem ceny města. Ocenění v pondělí převezme bývalý šéf místní nemocnice, učitelka a pastorův asistent. "Byla to chyba, že jsme začali s udílením cen až nyní. Hledali jsme cestu, jak tyto lidi přivést do povědomí města," řekl starosta Petr Skyva. Podotkl, že organizace i obyvatelé města navrhli letos na ocenění sedm osobností, zastupitelstvo nakonec vybralo tři. Skleněný pohár za celoživotní přínos ve zdravotnictví si odnese Vít Jedelský. Za přínos pro regionální historii ocení město učitelku Vlastu Hlůzovou, která již léta sbírá pověsti o historii Šternberka. Třetí cenu města za přínos pro kulturu získá Josef Knot, který se podílel na obnově augustiniánského kláštera a zřídil také Handkeho galerii.
</TEXT>
</DOC>
<DOC>
<DOCID>LN-20021019108</DOCID>
<DOCNO>LN-20021019108</DOCNO>
<DATE>10/19/02</DATE>
<GEOGRAPHY>BRNO</GEOGRAPHY>
<TEXT>
Brno rozeslalo výzvu k doplnění údajů 25 tisíc lidí, kteří sice uhradili poplatek za odpad, ale nebylo jasné, za koho platí. "Ale ani po výzvě 1800 z nich znovu nedoplnilo potřebné údaje, jako je například rodné číslo," řekl včera náměstek primátora Petr Zbytek. S platební morálkou Brňanů je ale město vcelku spokojeno. Dosud zaplatilo 90 procent lidí, vybralo se 176 milionů korun. Zbytek uvedl, že lidé pobývající déle v zahraničí se houfně odhlašovali z trvalého pobytu. Tím pádem ale musejí počítat s tím, že například ztratí nárok na zdravotní pojištění. Každý z téměř 400 tisíc obyvatel města má uhradit poplatek 493 korun za rok. Přes 51 procent lidí zaplatilo hotově v pokladnách, 29 procent poštovní poukázkou. I kdyby se vybrala plná částka, na financování systému svozu a likvidace odpadů by to podle radních nestačilo. Město musí ještě přidat dalších zhruba 35 milionů korun. Do loňského roku platili v Brně jen majitelé či správci domů podle objemu popelnic a frekvence jejich svozu. Změnu systému vybírání poplatků město zatím neplánuje.
</TEXT>
</DOC>
<DOC>
<DOCID>LN-20021019109</DOCID>
<DOCNO>LN-20021019109</DOCNO>
<DATE>10/19/02</DATE>
<GEOGRAPHY>JAKARTA</GEOGRAPHY>
<TEXT>
Radikální islámský duchovní Abu Bakar Bashir, podezřelý z účasti na nedávném teroristickém útoku na indonéském Bali byl včera hospitalizován. Bashir měl být přitom během víkendu vyslýchán, i když ne kvůli masakru na Bali, ale v souvislosti se sérií nábožensky motivovaných útoků z roku 2000. Bashir byl do nemocnice přijat kvůli problémům s dýcháním a nejméně do zítřka by tam měl zůstat. Islámský radikál přitom na tiskové konferenci oznámil, že už má lístek na vlak do Jakarty, kde se měl výslech konat.
</TEXT>
</DOC>
<DOC>
<DOCID>LN-20021019110</DOCID>
<DOCNO>LN-20021019110</DOCNO>
<DATE>10/19/02</DATE>
<GEOGRAPHY>BRIEY/PAŘÍŽ</GEOGRAPHY>
<TEXT>
Trestní tribunál ve východofrancouzském Briey poslal ve čtvrtek na půl roku do vězení třiatřicetiletého českého převáděče. Soud jej uznal vinným z napomáhání nelegálnímu pobytu na francouzském území a falšování státních poznávacích značek. Oznámila to včera agentura AFP. Čech byl podle ní v úterý zadržen při placení mýtného na dálnici A 4 za volantem auta, v němž převážel pět čínských běženců. Kromě půlročního pobytu ve vězení mu soud rovněž vyměřil pětiletý zákaz vstupu na francouzské území, zabavil mu telefon, peníze a falešné státní poznávací značky.
</TEXT>
</DOC>
<DOC>
<DOCID>LN-20021019111</DOCID>
<DOCNO>LN-20021019111</DOCNO>
<DATE>10/19/02</DATE>
<GEOGRAPHY>BANGKOK</GEOGRAPHY>
<TEXT>
Thajská vězeňská služba umožní vězněným mužům a ženám, aby se společensky stýkali. Cílem je bránit šíření homosexuality ve věznicích, oznámil včera zástupce šéfa vězeňské správy Natchí Čitsavang. Setkávání vězňů a vězeňkyň bude umožněno na omezenou dobu při pracovní výchově a za bedlivého dohledu dozorců. Fyzický kontakt ale bude nepřípustný. Projekt bude v listopadu experimentálně zahájen ve vězení v provincii Nakchon Savan na severu země.
</TEXT>
</DOC>
<DOC>
<DOCID>LN-20021019112</DOCID>
<DOCNO>LN-20021019112</DOCNO>
<DATE>10/19/02</DATE>
<TITLE>
Hra LN o 50 000 a encyklopedie Kdo je kdo
</TITLE>
<TEXT>
Dnešní otázky:
3. Erich M. Remarque: * klid
4. Bertolt Brecht: Žebrácká *
*) Do příslušných políček doplňujte písmena bez mezer a interpunkčních znamének
Dnešní kupon:
</TEXT>
</DOC>
<DOC>
<DOCID>LN-20021019113</DOCID>
<DOCNO>LN-20021019113</DOCNO>
<DATE>10/19/02</DATE>
<TITLE>
První vítěz 50 000 korun
</TITLE>
<TEXT>
Ze všech správně vyplněných hracích karet z prvního kola naší podzimní soutěže, které přišly k nám do redakce, jsme vylosovali 10 výherců.
Správná odpověď na tajenku: E Z O P
Hlavní cenu 50 000 korun získává Vladimír KOŠUT z Brna
Encyklopedie Kdo je kdo vyhráli:
Vladimír Plas z Olomouce
Eva Procházková z Říčan u Prahy
Milan Obrovský z Brna
Milan Práger z Prahy 5
Ivan Klátil z Pardubic
Miloslav Jáchym z Liberce
Zdeněk Vondrák ze Strmilova
Lenka Chalupová z Boleradic
František Staněk z Prahy 4
Všem výhercům blahopřejeme!
Výherce co nejdříve oslovíme a domluvíme s nimi způsob předání výhry.
</TEXT>
</DOC>
<DOC>
<DOCID>LN-20021019114</DOCID>
<DOCNO>LN-20021019114</DOCNO>
<DATE>10/19/02</DATE>
<TITLE>
Nová Hra LN začíná za 6 dní
</TITLE>
<TEXT>
S LN se opravdu vyhrává!
PŘEHLED HLAVNÍCH CEN, KTERÉ LIDOVÉ NOVINY JIŽ ROZDALY SVÝM ČTENÁŘŮM...
ŠKODA OCTAVIA COMBI únor 2001
AUTOMOBILY ZA 450 000 červen 2001
OPEL VECTRA duben 2001 ŠKODA FABIA březen 2001 ŠKODA LAURIN A KLEMENT květen 2001 ŠKODA OCTAVIA COMBI červenec 2002
BYT V PRAZE prosinec 2000
MERCEDES A 140 leden 2001
ROVER 200 listopad 2000
BYT ZA MILION říjen 2001 ŠKODA SUPERB listopad 2001
BYT ZA MILION únor 2002 ŠKODA OCTAVIA COMBI leden 2002
ROČNÍ PLAT srpen 2002
Zajistěte si páteční Lidové noviny!
</TEXT>
</DOC>
</CZE>