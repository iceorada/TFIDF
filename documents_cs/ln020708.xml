<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020708001</DOCID>
<DOCNO>LN-20020708001</DOCNO>
<DATE>07/08/02</DATE>
<TITLE>
Střet o "pana Evropu". Vladimír Špidla chce mít ve své vládě dohled nad vstupem do EU, navrhuje proto vicepremiéra pro evropské záležitosti. Možný ministr zahraničí Cyril Svoboda se brání.
</TITLE>
<GEOGRAPHY>PRAHA</GEOGRAPHY>
<TEXT>
ČSSD a Koalice řeší další spor o podobě budoucího kabinetu. Předseda sociálních demokratů Vladimír Špidla o víkendu řekl, že chce mít ve vládě osmnáctého člena, který by měl na starosti evropskou problematiku. Šlo by o vicepremiéra, který by stál nad ministrem zahraničí. Tím se s největší pravděpodobností stane šéf lidové strany Cyril Svoboda. A právě jemu se představa vicepremiéra pro EU nelíbí. "Musíme uvažovat o tom, že by bylo vhodné vytvořit postavení člena vlády vzhledem k evropské agendě. Možností je například funkce místopředsedy vlády pro evropské záležitosti," prohlásil Špidla. Podle místopředsedkyně ČSSD Marie Součkové by mohl nový úřad vzniknout na konci letošního roku nebo příští rok. "To nepovažuji za šťastné... vstup do EU je institucionálně zabezpečen ... ministrem zahraničí jako nejvíce odpovědným ústavním činitelem," odpověděl mu v sobotu přes média Svoboda. Předseda lidovců připomněl zkušenost ze současné vlády ČSSD. Premiér Miloš Zeman v roce 1998 vytvořil podobnou funkci pro senátora Egona Lánského, kterému se říkalo "pan Evropa". Lánský měl ale obrovské problémy v komunikaci s ministrem zahraničí Janem Kavanem. Oba se navzájem přeli o kompetence. Lánský nakonec po nevýrazném působení z kabinetu odešel. "Vysvětlení, proč to pan Špidla navrhuje, může být celá řada. Možná chce mít přímý vliv na vyjednávání o vstupu," řekl LN unionista Ivan Pilip.
Další informace na stranách 2 a 3
VLADIMÍR ŠPIDLA
"Musíme uvažovat o tom, že by bylo vhodné vytvořit postavení člena vlády vzhledem k evropské agendě."
CYRIL SVOBODA
"To nepovažuji za šťastné. Vstup do EU je institucionálně zabezpečen ministrem zahraničí jako nejvíce odpovědným ústavním činitelem."
</TEXT>
</DOC>
<DOC>
<DOCID>LN-20020708002</DOCID>
<DOCNO>LN-20020708002</DOCNO>
<DATE>07/08/02</DATE>
<TEXT>
LOS ANGELES - Oslavy Dne nezávislosti zastínil útok na losangeleském letišti. Atentátník střílel na lidi čekající u přepážky izraelské letecké společnosti El Al. S největší pravděpodobností nešlo o teroristický útok, i když se objevily informace o možném napojení atentátníka na skupinu Al Kajda Usámy bin Ládina. 41letý egyptský imigrant Hesham Mohamed Hadayet, který žil bez problémů ve Spojených státech nedaleko Los Angeles už deset let, zastřelil na letišti dva lidi a dalších sedm zranil. Vystřelil asi deset či jedenáct kulek a pobodal muže, který se ho snažil zastavit. Egypťana poté zastřelila ochranka El Al. Hadayet se v USA živil jako řidič. Jeho bývalý spolupracovník prohlásil, že ho slyšel, jak nadává na Izrael. Prý mu řekl, že nenávidí všechny Izraelce. Jiní lidé, kteří Hadayeta znali, to však popírají. "Nic protiamerického nebo protižidovského nikdy nevyšlo z jeho úst," řekl Dan Danilewicz, jehož syn se s Hadayetovými přátelil.
</TEXT>
</DOC>
<DOC>
<DOCID>LN-20020708003</DOCID>
<DOCNO>LN-20020708003</DOCNO>
<DATE>07/08/02</DATE>
<TITLE>
Do jaké míry máme být znepokojeni vládní projekcí deficitního státního financování? V diskusích o projektovaných schodcích státního rozpočtu se stále častěji ozývá slovo "Argentina". Srovnání s touto jihoamerickou zemí však není korektní - ke státnímu bankrotu máme ještě hodně daleko. Daleko lepší je srovnání s nedávnou historií finské ekonomiky. Začátek 90. let přinesl zemi tisíců jezer značné problémy. Náhle se zhroutil sovětský trh, na který bylo Finsko do značné míry odkázáno. Hrubý domácí produkt poklesl během let 1990 až 93 o 10,4 procenta. Nezaměstnanost se přiblížila hranici 20 procent, ceny nemovitostí poklesly na polovinu. Štědrý sociální systém se dostal do krize stejně jako bankovnictví banky nemohly vzhledem ke kapitálovým limitům poskytovat další úvěry a k oživení ekonomiky nestačilo ani snížení sazeb centrální banky.
</TITLE>
<HEADING>
Dokončení za strany 1
</HEADING>
<TEXT>
Finská vláda se rozhodla řešit situaci masivním zadlužováním státu. Celkový dluh veřejných rozpočtů činil v roce 1990 pouhých 14,3 procenta výkonnosti ekonomiky (HDP). V roce 1991 již dluh vzrostl na 22,6 procent HDP, tedy zhruba na úroveň, na jaké se nyní přibližně nachází celkový dluh veřejných rozpočtů ČR. V roce 1994 se podařilo obnovit hospodářský růst. V tomtéž roce ovšem dluh nabobtnal na celých 58 procent HDP. Teprve poté začal velmi zvolna klesat. Podle předběžných údajů poklesl v roce 2001 na úroveň 43,6 % HDP. Státní rozpočet je nyní vyrovnaný, ostatní veřejné rozpočty (především měst a obcí) jsou mírně přebytkové. Celkové náklady na vyřešení bankovní krize, které rovněž přispěly k růstu státního dluhu, dosáhly 11 až 17 % HDP (podle různých údajů), nyní objem těchto dluhů neroste. Celkem se tedy zdá, že odvážný finský manévr se státním dluhem skončil úspěšně. Podařilo se obnovit hospodářský růst, bankovnictví je stabilizováno, země se nepropadla do zhoubné spirály dalšího zadlužování, platební schopnost státu nebyla ani na okamžik ohrožena a Finsko úspěšně přijalo euro. Kdyby se příští české vládě podařilo tento úspěch opakovat, byl by to důvod k potlesku. Je ovšem nutné poukázat na mnohá úskalí. Především, Česká republika je v jiné situaci, než bylo Finsko v roce 1991. Bankovní krize je u nás již relativně dávnou minulostí, objem špatných úvěrů již neroste a není sebemenší důvod, aby špatné úvěry v České konsolidační agentuře sloužily jako záminka k praktikování deficitních státních rozpočtů - spíše naopak. Také pokles ekonomiky patří minulosti. Při současných hodnotách růstu HDP neexistuje důvod k prohlubování státního dluhu. Využití státního dluhu pro účely stabilizace ekonomiky vyžaduje ze strany vlády značnou disciplínu a odvahu k budoucímu prosazování nepopulárních opatření. Každý dluh musí jednou někdo splatit. Dříve či později přijde čas na balíčky úsporných opatření. V roce 2000 například představovala dluhová služba téměř 27 procent všech výdajů finského státního rozpočtu - více než výdaje ministerstev sociálních věcí, zdravotnictví a práce dohromady. Oč více se vláda zadluží, o to méně zbude na běžné výdaje. Pokud vláda nemá dostatek disciplíny na omezování sociálních a jiných výdajů, může skutečně následovat zhoubná spirála argentinského typu. Příliš velký státní dluh budí obavy na finančních trzích. Rostou požadované výnosy ze státních i podnikových dluhopisů - dlouhodobý kapitál pro podniky je dražší. Příliš velký dluh tedy může mít přesně opačný vliv na růst ekonomiky, než jeho původci zamýšleli. Jinými slovy dluhová stimulace ekonomiky finského typu není sama o sobě špatným řešením. V podmínkách současné české ekonomiky není mnoho důvodů ji aplikovat. Finanční trhy nicméně zatím neprojevují žádné známky nervozity. Spoléhají na fiskální disciplínu příštích vlád a zřejmě také na tlak k rozumnému hospodaření ze strany EU. Aplikovat rozsáhlý rozpočtový deficit v současném stavu české ekonomiky je však stejné jako předepisovat silný lék s výraznými vedlejšími účinky pacientovi, který je již prakticky zdráv.
Finská vláda se rozhodla řešit situaci masivním zadlužováním státu. Celkový dluh veřejných rozpočtů činil v roce 1990 pouhých 14,3 procenta výkonnosti ekonomiky (HDP). V roce 1991 již dluh vzrostl na 22,6 procent HDP, tedy zhruba na úroveň, na jaké se nyní přibližně nachází celkový dluh veřejných rozpočtů ČR. V roce 1994 se podařilo obnovit hospodářský růst. V tomtéž roce ovšem dluh nabobtnal na celých 58 procent HDP. Teprve poté začal velmi zvolna klesat. Podle předběžných údajů poklesl v roce 2001 na úroveň 43,6 % HDP. Státní rozpočet je nyní vyrovnaný, ostatní veřejné rozpočty (především měst a obcí) jsou mírně přebytkové. Celkové náklady na vyřešení bankovní krize, které rovněž přispěly k růstu státního dluhu, dosáhly 11 až 17 % HDP (podle různých údajů), nyní objem těchto dluhů neroste. Celkem se tedy zdá, že odvážný finský manévr se státním dluhem skončil úspěšně. Podařilo se obnovit hospodářský růst, bankovnictví je stabilizováno, země se nepropadla do zhoubné spirály dalšího zadlužování, platební schopnost státu nebyla ani na okamžik ohrožena a Finsko úspěšně přijalo euro. Kdyby se příští české vládě podařilo tento úspěch opakovat, byl by to důvod k potlesku. Je ovšem nutné poukázat na mnohá úskalí. Především, Česká republika je v jiné situaci, než bylo Finsko v roce 1991. Bankovní krize je u nás již relativně dávnou minulostí, objem špatných úvěrů již neroste a není sebemenší důvod, aby špatné úvěry v České konsolidační agentuře sloužily jako záminka k praktikování deficitních státních rozpočtů - spíše naopak. Také pokles ekonomiky patří minulosti. Při současných hodnotách růstu HDP neexistuje důvod k prohlubování státního dluhu. Využití státního dluhu pro účely stabilizace ekonomiky vyžaduje ze strany vlády značnou disciplínu a odvahu k budoucímu prosazování nepopulárních opatření. Každý dluh musí jednou někdo splatit. Dříve či později přijde čas na balíčky úsporných opatření. V roce 2000 například představovala dluhová služba téměř 27 procent všech výdajů finského státního rozpočtu - více než výdaje ministerstev sociálních věcí, zdravotnictví a práce dohromady. Oč více se vláda zadluží, o to méně zbude na běžné výdaje. Pokud vláda nemá dostatek disciplíny na omezování sociálních a jiných výdajů, může skutečně následovat zhoubná spirála argentinského typu. Příliš velký státní dluh budí obavy na finančních trzích. Rostou požadované výnosy ze státních i podnikových dluhopisů - dlouhodobý kapitál pro podniky je dražší. Příliš velký dluh tedy může mít přesně opačný vliv na růst ekonomiky, než jeho původci zamýšleli. Jinými slovy dluhová stimulace ekonomiky finského typu není sama o sobě špatným řešením. V podmínkách současné české ekonomiky není mnoho důvodů ji aplikovat. Finanční trhy nicméně zatím neprojevují žádné známky nervozity. Spoléhají na fiskální disciplínu příštích vlád a zřejmě také na tlak k rozumnému hospodaření ze strany EU. Aplikovat rozsáhlý rozpočtový deficit v současném stavu české ekonomiky je však stejné jako předepisovat silný lék s výraznými vedlejšími účinky pacientovi, který je již prakticky zdráv.
</TEXT>
</DOC>
<DOC>
<DOCID>LN-20020708004</DOCID>
<DOCNO>LN-20020708004</DOCNO>
<DATE>07/08/02</DATE>
<TITLE>
Japonského vládce vítali v Praze i jeho poddaní
</TITLE>
<GEOGRAPHY>PRAHA</GEOGRAPHY>
<TEXT>
Do České republiky poprvé zavítal japonský císař Akihito s chotí. Včera si prohlédli pražské pamětihodnosti - zavítali na Václavské náměstí i na Karlův most, zdálky se pak podívali na Národní divadlo a Petřín. Historickou návštěvu provázejí přísná bezpečnostní opatření. Kdykoliv císařský pár vyšel do ulic, lemovaly plánovanou trasu desítky policistů. Přesto si císař Akihito i císařovna Mičiko popovídali s přihlížejícími, ať už se jednalo o japonské turisty či české zvědavce. Na včerejší večer byla pro císařský pár naplánována recepce v Lichtenštejnském paláci, kde pobývají. Dnes je pak čeká setkání s prezidentem Václavem Havlem a prohlídka Pražského hradu.
PRAHA - Do České republiky poprvé zavítal japonský císař Akihito s chotí. Včera si prohlédli pražské pamětihodnosti - zavítali na Václavské náměstí i na Karlův most, zdálky se pak podívali na Národní divadlo a Petřín. Historickou návštěvu provázejí přísná bezpečnostní opatření. Kdykoliv císařský pár vyšel do ulic, lemovaly plánovanou trasu desítky policistů. Přesto si císař Akihito i císařovna Mičiko popovídali s přihlížejícími, ať už se jednalo o japonské turisty či české zvědavce. Na včerejší večer byla pro císařský pár naplánována recepce v Lichtenštejnském paláci, kde pobývají. Dnes je pak čeká setkání s prezidentem Václavem Havlem a prohlídka Pražského hradu.
</TEXT>
</DOC>
<DOC>
<DOCID>LN-20020708005</DOCID>
<DOCNO>LN-20020708005</DOCNO>
<DATE>07/08/02</DATE>
<TEXT>
ČSSD v závěru jednání o budoucí vládě přišla s myšlenkou ministerstva pro evropské záležitosti. Mělo by vzniknout na konci tohoto nebo na začátku příštího roku. A v jeho čele by měl stát sociální demokrat. Bohulibý nápad, alespoň na první pohled. Jenže, sama existence nového ministerstva nevzbudí u většiny voličů zrovna nadšení - znamená to další úředníky, budovy a kompetenční spory. Když vyloučíme pokračování pokusu, který jsme již zažili v podobě "pana Evropy" Egona Lánského a který byl spíše jen karikaturou, neubráníme se otázce: Kdo bude oním ministrem? Lubomír Zaorálek, považovaný ve straně za největšího experta v zahraničněpolitických otázkách, to nejspíš nebude, protože jej patrně čeká uprázdněné křeslo šéfa parlamentu. Koho má ČSSD v záloze, aby měl dostatečnou autoritu a zároveň jen nepřekážel ministru zahraničí a nepřetahoval se s ním o pravomoci? Chtějí snad v Lidovém domě ministru zahraničí přistřihnout křídla, vytvořit aparát "pozitivní" propagandy evropské myšlenky, nebo "jen" demonstrovat převahu?
</TEXT>
</DOC>
<DOC>
<DOCID>LN-20020708006</DOCID>
<DOCNO>LN-20020708006</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Hana Marvanová je od čtvrtka řadovou poslankyní. Po dalším kole jednání o vzniku vlády minulý týden oznámila, že odchází z vedení Unie svobody - - DEU, protože se nechce podílet na vládnutí s ČSSD. "Prostě neumím do takové až socialistické vlády vstoupit... Měla bych pocit, že popírám vše, co jsem kdy od roku 1991 říkala," vysvětlila Marvanová své motivy. O složení funkce začala uvažovat počátkem minulého týdne, když se ukázalo, že nebude možné výrazně snížit schodek veřejných financí. Předtím však kolegům ve vedení strany navrhla, aby US-DEU do vlády nevstupovala a pomohla menšinovému kabinetu ČSSD a lidovců jen při prosazování proevropských návrhů v parlamentu. "Když se ve středu na jednání s ČSSD nepodařilo dosáhnout posunu (ohledně rozpočtového schodku), tak jsem ve čtvrtek oznámila rezignaci," uvedla Marvanová. Společnou vládu ČSSD a Koalice hodlá ve sněmovně podpořit. "Budu respektovat rozhodnutí strany a vládu 101 mandátu podpořím. Pro mě je tato vláda stále nejmenším zlem, protože je to proevropská vláda. Varianty s komunisty nebo euroskeptické vlády s ODS jsou mnohem horší," řekla Marvanová. S dalším volebním obdobím bývalá předsedkyně US-DEU v opozici problém nemá. "Byla bych radši, kdybychom tak pracovali třeba několik volebních období, dokud se nevypracujeme a nebudeme mít možnost jít do vlády a tam prosadit co nejvíc našich slibů," domnívá se Marvanová, podle níž hrozí, že se US-DEU účastí na vládě zkompromituje. "Když US-DEU nebude hájit své voliče, tak hrozí, že ji nebude nikdo volit, protože nebude pro nikoho programově čitelná," říká Marvanová.
</TEXT>
</DOC>
<DOC>
<DOCID>LN-20020708007</DOCID>
<DOCNO>LN-20020708007</DOCNO>
<DATE>07/08/02</DATE>
<TEXT>
KARLOVY VARY - Ve čtvrtek večer začal v Karlových Varech 37. ročník mezinárodního filmového festivalu. Slavnostního zahájení se účastnila i jedna z hvězd letošní přehlídky americký herec Michael York. Návštěvníci budou moci zhlédnout celkem 292 filmů. Zájem je obrovský. Jen za první dva dny přišlo do karlovarských kin na devatenáct tisíc diváků. Festival vyvrcholí 13. července předáním cen. Hostem závěrečných dnů bude i legendární představitel agenta 007, skotský herec Sean Connery, který v těchto dnech právě natáčí v Praze.
</TEXT>
</DOC>
<DOC>
<DOCID>LN-20020708008</DOCID>
<DOCNO>LN-20020708008</DOCNO>
<DATE>07/08/02</DATE>
<TITLE>
Až do podzimních komunálních voleb zřejmě povede US-DEU první místopředseda Ivan Pilip. Pak z vedení odejde.
</TITLE>
<GEOGRAPHY>PRAHA</GEOGRAPHY>
<TEXT>
Nabídne současné vedení Unie svobody-DEU pod vedením zastupujícího předsedy Ivana Pilipa své posty už v září před komunálními a senátními volbami, nebo až po nich? V této otázce dosud republikový výbor strany včetně místopředsedů samých nemá jasno. Podobně nejasné je i to, kdo by se po čtvrteční rezignaci Hany Marvanové mohl stát dalším "právoplatným" předsedou US-DEU. Jisté je jen to, že to kromě Marvanové nebude ani Pilip, který prohlásil, že na předsedu kandidovat nebude. Ještě jako předsedkyně strany Marvanová v druhé polovině června oznámila, že celé vedení dá své funkce k dispozici na celorepublikovém sněmu začátkem září jako reakci na volební neúspěch. To však po jejím čtvrtečním oznámení už neplatí. Členové předsednictva sice své funkce nabídnou, otázkou ale je kdy.
</TEXT>
<HEADING>
Dvě varianty
</HEADING>
<TEXT>
Republikový výbor US-DEU totiž na svém pátečním jednání reagujícím na její odstoupení nechal tuto otázku otevřenou. "Jsou dvě varianty - buď bude sněm před komunálními volbami, nebo po nich. Obě varianty jsou zatím naprosto rovnocenné a obě mají svá pro i proti," sdělil místopředseda Pavel Pešek. Ačkoli sám Pešek se kloní k tomu, aby se tak stalo "co nejdříve", vše nasvědčuje spíše tomu, že Pilip bude stranu "prozatímně" vést i po komunálních a senátních volbách. "Nikdo nevolal po tom, že by to mělo být ihned. Ani by to nedávalo smysl, protože teď je hlavním úkolem dojednat složení vlády," poznamenal Pilip. "Myslím, že převažuje spíše mínění, že bychom to měli udělat až po komunálních volbách, abychom byli schopni se na ně soustředit," tvrdí místopředseda Petr Mareš. To si myslí i poslanec Vladimír Mlynář. "Nechci, abychom zbytek času do komunálních voleb strávili vnitrostranickými třenicemi," prohlásil. Právě Mlynář je podle jednoho z vysoce postavených členů US-DEU, který si nepřál být jmenován, jedním z vážných kandidátů na předsednický post. Kromě něj se prý skloňuje hlavně jméno Pavla Peška. "Pešek má ohromnou podporu lidí v regionech, ačkoli v posledních volbách neuspěl. Mlynář je zase schopen získat členskou základnu na svoji stranu," míní člen US-DEU. Dodal, že ve hře ale mohou být třeba i místopředsedové Petr Mareš s Robertem Kolářem, či úplně nová tvář mimo vedení strany. Naopak "úplně out" je podle něj místopředseda Karel Kühnl. Pešek, další členové předsednictva i Mlynář se zatím k otázce své kandidatury na předsedu nechtějí vyjadřovat. "Zatím nevím, na to je moc brzy," řekl Pešek. "Podobné úvahy jsou předčasné," podotkl Mlynář. To samé tvrdí i ostatní členové předsednictva.
Republikový výbor US-DEU totiž na svém pátečním jednání reagujícím na její odstoupení nechal tuto otázku otevřenou. "Jsou dvě varianty - buď bude sněm před komunálními volbami, nebo po nich. Obě varianty jsou zatím naprosto rovnocenné a obě mají svá pro i proti," sdělil místopředseda Pavel Pešek. Ačkoli sám Pešek se kloní k tomu, aby se tak stalo "co nejdříve", vše nasvědčuje spíše tomu, že Pilip bude stranu "prozatímně" vést i po komunálních a senátních volbách. "Nikdo nevolal po tom, že by to mělo být ihned. Ani by to nedávalo smysl, protože teď je hlavním úkolem dojednat složení vlády," poznamenal Pilip. "Myslím, že převažuje spíše mínění, že bychom to měli udělat až po komunálních volbách, abychom byli schopni se na ně soustředit," tvrdí místopředseda Petr Mareš. To si myslí i poslanec Vladimír Mlynář. "Nechci, abychom zbytek času do komunálních voleb strávili vnitrostranickými třenicemi," prohlásil. Právě Mlynář je podle jednoho z vysoce postavených členů US-DEU, který si nepřál být jmenován, jedním z vážných kandidátů na předsednický post. Kromě něj se prý skloňuje hlavně jméno Pavla Peška. "Pešek má ohromnou podporu lidí v regionech, ačkoli v posledních volbách neuspěl. Mlynář je zase schopen získat členskou základnu na svoji stranu," míní člen US-DEU. Dodal, že ve hře ale mohou být třeba i místopředsedové Petr Mareš s Robertem Kolářem, či úplně nová tvář mimo vedení strany. Naopak "úplně out" je podle něj místopředseda Karel Kühnl. Pešek, další členové předsednictva i Mlynář se zatím k otázce své kandidatury na předsedu nechtějí vyjadřovat. "Zatím nevím, na to je moc brzy," řekl Pešek. "Podobné úvahy jsou předčasné," podotkl Mlynář. To samé tvrdí i ostatní členové předsednictva.
</TEXT>
</DOC>
<DOC>
<DOCID>LN-20020708009</DOCID>
<DOCNO>LN-20020708009</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Necelý měsíc po volbách do Poslanecké sněmovny by Česká republika měla mít opět plnohodnotný dvoukomorový parlament. Zítra odpoledne totiž začne ustavující schůze nově zvolené sněmovny. Poslanci v úvodu schůze složí slib. Dále vezmou na vědomí ustavení sněmovní volební komise, stanoví počet členů mandátového a imunitního výboru a rozhodnou o lhůtě, dokdy budou moci navrhovat kandidáty do tohoto výboru a na předsedu a místopředsedy dolní komory. Kluby budou moci své návrhy předkládat pravděpodobně i ve středu. Proto sněmovna schůzi do čtvrtka přeruší. Ve čtvrtek by schůze měla pokračovat ustavením mandátového a imunitního výboru. Tento výbor by měl mít 11 členů, z nichž čtyři mají být z ČSSD, tři z ODS, dva z KSČM a po jednom z KDU-ČSL a US-DEU.
</TEXT>
</DOC>
<DOC>
<DOCID>LN-20020708010</DOCID>
<DOCNO>LN-20020708010</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Asi 20 bývalých pravicově smýšlejících poslanců Federálního shromáždění ČSFR chce oslovit své ostatní kolegy, aby společně zvážili, zda znovu nevstoupit do politiky. Nápad vznikl při schůzce bývalých zákonodárců před dvěma týdny v lázních Luhačovice. "Zjistili jsme, že jsme schopni se spolu i přes dřívější rivalitu věcně domluvit a nalézt řešení na současné problémy," řekl bývalý šéf poslanecké frakce ODS a organizátor akce Jaroslav Mlčák. Podle něj zatím nejde o pokus založit novou stranu. "Chceme nejprve něco vymyslet a pak to předložit veřejnosti a zjistit, jaká je odezva ... pokud se to nepovede, nic zakládat nebudeme," uvedl. Mlčák přes internet vyzval bývalé poslance, aby ho kontaktovali: "Skupina poslanců bývalého Federálního shromáždění vyzývá všechny, kterým není lhostejný osud vývoje české pravicové politiky, a své bývalé kolegy k navázání pracovních kontaktů." Nespokojenost s politikou současných pravicových stran podle Mlčáka potvrzuje fakt, že drtivá většina bývalých pravicových poslanců ze svých mateřských stran dávno vystoupila.
</TEXT>
</DOC>
<DOC>
<DOCID>LN-20020708011</DOCID>
<DOCNO>LN-20020708011</DOCNO>
<DATE>07/08/02</DATE>
<TITLE>
Závazek poslanců, že budou svými hlasy podporovat vládní návrhy, by mohl být podle expertů v rozporu s ústavou. Poslanec má podle ní totiž hlasovat podle svého svědomí.
</TITLE>
<GEOGRAPHY>PRAHA</GEOGRAPHY>
<TEXT>
Chtít po poslancích, aby podepsali koaliční smlouvu, a zavázali se tak předem k podpoře vládních návrhů zákonů, je podle politologů na hranici ústavních principů. Někteří tvrdí, že je to dokonce protiústavní. K tomu, že budou podporovat vládní návrhy, by se mělo podpisem zavázat všech 101 koaličních poslanců. "Kdyby to nějaká skupina poslanců dala k Ústavnímu soudu, jsem přesvědčen, že by to zrušil," uvedl politolog Rudolf Kučera. Poslanci by se tak při hlasování mohli dostat do rozporu. Podpis by jim velel hlasovat v souladu se stranickým pokynem i v případě, že to bude v rozporu s jejich svědomím. Podle ústavy má poslanec hlasovat podle svého svědomí. Na první schůzi sněmovny poslanci zítra složí slib, který obsahuje formulaci: "Slibuji na svou čest, že svůj mandát budu vykonávat v zájmu všeho lidu a podle svého nejlepšího vědomí a svědomí." Předseda KDU-ČSL Cyril Svoboda podpis poslanců pod závazek podporuje. "V zásadních věcech musí být odpovědnost za politickou stranu, za kterou ti lidé kandidovali," řekl Svoboda. Připustil, že u některých návrhů bude volné hlasování, kde budou moci poslanci hlasovat i například z hlediska svého profesního zaměření. Politologové připomínají, že poslanec musí být odpovědný především svému voliči a až teprve potom straně. "V tomto případě se stranická disciplína rozšiřuje na strany tři," míní Zdeněk Zbořil. Podle jeho kolegy Bohumila Doležala by se poslanec podepsáním takového bianco šeku mohl snadno dostat do nepříjemné situace - v případě, že by byl vládní návrh v rozporu s jeho svědomím, musel by se zpronevěřit buď svému podpisu pod koaliční smlouvou, nebo sám sobě, či svým voličům. "A na tom je cosi povážlivého," uvedl Doležal. Za zcela absurdní považuje Zbořil podpis dvou nezávislých poslanců Táni Fischerové a Svatopluka Karáska: "To už je skutečně za hranicí ústavních principů." Karásek však v sobotu uvedl, že se smlouvu chystá podepsat, i když ji podle svých slov zatím neviděl. "Až to dostanu do ruky, tak to uvážím, zatím mám vůli být pro," řekl Karásek.
</TEXT>
<HEADING>
Důvěra za podpis
</HEADING>
<TEXT>
Zbořil dokonce tvrdí, že mu podobný princip připomíná doby Národní fronty, kdy všichni poslanci museli hlasovat jednotně. "Co když vláda přijme chybný zákon? To jej taky odhlasují?" ptá se Zbořil. Politologové na druhou stranu většinou chápou snahu sociální demokracie najít mechanismus, který by zajistil stabilitu vratké vládní koalice. "Oni si navzájem nedůvěřují a nevěří ani vlastním poslancům. Nevím, zda je tohle nejšťastnější řešení," uvedl Zbořil. Dodal, že vláda si tímto způsobem také zajišťuje svou neodvolatelnost. "Je to opoziční smlouva v jiné podobě," řekl Zbořil. Podle šéfa ODS Václava Klause je návrh koaliční smlouvy cestou k socialismu. "Každý, kdo zvedne ruku pro vládu postavenou na takové koaliční smlouvě, musí vědět, že hlasuje pro socialismus," tvrdí Klaus. Podle bývalé šéfky US-DEU Hany Marvanové bude potřeba, aby se o poslaneckých podpisech pod smlouvou dále jednalo. "Objevily se námitky, o kterých si myslím, že jsou oprávněné. Poslanci těžko mohou dát takovýto bianco slib na čtyři roky volebního období," řekla. Marvanová hodlá podpořit vznik vlády, ale slíbit, že bezvýhradně podpoří všechno, co odhlasuje v příštích čtyřech letech vláda, to také vidí na hranici ústavnosti.
</TEXT>
<HEADING>
Proč by mohl být dokument protiústavní
</HEADING>
<TEXT>
Poslanec se v poslaneckém slibu zavazuje hlasovat podle svého svědomí. Pokud podepíše závazek hlasovat pro vládní návrhy, pak musí zvednout ruku i pro návrhy, s nimiž osobně nesouhlasí.
Poslanec se v poslaneckém slibu zavazuje hlasovat podle svého svědomí. Pokud podepíše závazek hlasovat pro vládní návrhy, pak musí zvednout ruku i pro návrhy, s nimiž osobně nesouhlasí.
</TEXT>
</DOC>
<DOC>
<DOCID>LN-20020708012</DOCID>
<DOCNO>LN-20020708012</DOCNO>
<DATE>07/08/02</DATE>
<TITLE>
PRAHA - Většinovým způsobem bude rozhodovat budoucí společná vláda ČSSD, KDU-ČSL a Unie svobody-DEU. Stranám Koalice se nepodařilo získat právo veta. Menší partneři ČSSD budou mít v pravděpodobně sedmnáctičlenné vládě celkem jen šest lidí, sociální demokraté je tak mohou kdykoli přehlasovat. "Na počátku jsme jednali o principu veta, ale vzhledem k výsledkům voleb to nebylo dojednatelné," řekla bývalá předsedkyně US-DEU Hana Marvanová. Většinové hlasování v kabinetu vyplývá z druhé části koaliční dohody. Na společném programu se zástupci všech tří stran dohodli ve středu a schválila ho i jednotlivá stranická vedení. "Pokud by (ministři sociální demokracie) schválili něco, co se programovému prohlášení vymyká, máme stejně v ruce faktické veto. Protože pokud jde o zákon, tak bez našich hlasů neprojde. A prošel-li by, je to porušení jiné části smlouvy," řekl první místopředseda US-DEU Ivan Pilip, který stranu vede po rezignaci Hany Marvanové. Pilip upozornil i na možnost smírčího řízení, které řeší koaliční dohoda. Také předseda lidovců Cyril Svoboda je pokládá za dostatečnou ochranu proti případné snaze ČSSD přehlasovat partnery ve vládním kabinetu. "Projednání sporné věci bude přerušeno do doby ukončení dohadovacího nebo smírčího jednání, nejdéle však na dobu jednoho týdne," uvádí text koaliční dohody. Svoboda je přesvědčen, že pokud strany nenajdou kompromis, sporný materiál se projednávat nebude.
</TITLE>
<HEADING>
Gripeny zmíněny jednou větou
</HEADING>
<TEXT>
Koalice neuspěla ani s návrhem klesajícího rozpočtového schodku. Vláda v návrhu smlouvy slíbila provést reformu veřejných financí tak, aby se schodek v letech 2003 až 2006 pohyboval mezi 4,9 až 5,4 procenta hrubého domácího produktu. Návrh koaliční smlouvy také řeší obranu vzdušného prostoru České republiky. Nová vláda ji hodlá zajistit "národními prostředky". Do této formulace se nakonec "smrskly" debaty o nákupu 24 nadzvukových stíhaček Jas-39 Gripen, která těsně před červnovými volbami do Poslanecké sněmovny rozdělovala českou politickou scénu. Že se slovo "gripen" nebude v návrhu smlouvy objevovat, řekl už dříve dosavadní i budoucí ministr obrany Jaroslav Tvrdík.
Koalice neuspěla ani s návrhem klesajícího rozpočtového schodku. Vláda v návrhu smlouvy slíbila provést reformu veřejných financí tak, aby se schodek v letech 2003 až 2006 pohyboval mezi 4,9 až 5,4 procenta hrubého domácího produktu. Návrh koaliční smlouvy také řeší obranu vzdušného prostoru České republiky. Nová vláda ji hodlá zajistit "národními prostředky". Do této formulace se nakonec "smrskly" debaty o nákupu 24 nadzvukových stíhaček Jas-39 Gripen, která těsně před červnovými volbami do Poslanecké sněmovny rozdělovala českou politickou scénu. Že se slovo "gripen" nebude v návrhu smlouvy objevovat, řekl už dříve dosavadní i budoucí ministr obrany Jaroslav Tvrdík.
</TEXT>
</DOC>
<DOC>
<DOCID>LN-20020708013</DOCID>
<DOCNO>LN-20020708013</DOCNO>
<DATE>07/08/02</DATE>
<TITLE>
17. června Prezident Havel vyzval šéfa ČSSD Špidlu k zahájení jednání o sestavení vlády.
</TITLE>
<TEXT>
18. června Zástupci ČSSD a Koalice se na první schůzce shodli, že jsou schopni a ochotni sestavit společnou vládu.
24. června Vyjednavači ČSSD a Koalice dospěli k závěru, že dohoda o společném programu je možná.
25. června Předseda ČSSD Vladimír Špidla se sešel s prezidentem Havlem. Špidla uvedl, že do týdne by se mohli zástupci sociálních demokratů a stran Koalice dohodnout na textu vládního programu.
30. června Lídři ČSSD a Koalice se nedohodli na programu. Zůstalo 11 sporných bodů.
1. července Po jednání ČSSD a Koalice zůstala tři sporná témata společného vládního programu.
2. července Špidla se opět setkal s Havlem a informoval ho o tom, jak jednání o vládě pokračují. Podle Havla by v optimálním případě mohla být nová vláda jmenována 15. července. Havel i Špidla uvedli, že klíč k dohodě je nyní v rukou US-DEU. - Republikový výbor Unie svobody-DEU odsouhlasil další jednání o společné vládě s ČSSD.
3. července ČSSD a Koalice se shodly na společném programu. ČSSD nabídla Koalici šest resortů. Lídři se dále dohodli na poměrném zastoupení stran v předsednictvu sněmovny.
4. července Předsedkyně Unie svobody-DEU Hana Marvanová rezignovala na nejvyšší stranickou funkci.
5. července Vedení sociálních demokratů vybralo Lubomíra Zaorálka a Jitku Kupčovou jako kandidáty na předsedu a místopředsedu Poslanecké sněmovny. - Republikový výbor US-DEU rozhodl, že i po odstoupení Marvanové bude strana pokračovat ve vyjednáváních o vládě s ČSSD a KDU-ČSL.
</TEXT>
</DOC>
<DOC>
<DOCID>LN-20020708014</DOCID>
<DOCNO>LN-20020708014</DOCNO>
<DATE>07/08/02</DATE>
<TITLE>
Povolební vyjednávání: kdo bude ve vládě a v čele sněmovny
</TITLE>
<TEXT>
Šéfem sněmovny bude Lubomír Zaorálek za ČSSD. Bývalá předsedkyně US-DEU Hana Marvanová je zatím jedinou kandidátkou své strany do vedení sněmovny.
PRAHA - Příští vláda už získává konkrétní podobu. Sociální demokraté, lidovci a unionisté se už dohodli na společném programu, na tom, že Koalice bude mít ve vládě šest křesel, a navzájem si už představili několik jmen. Kompletní sestava kabinetu by mohla být známa už během dnešního nebo zítřejšího dne. ČSSD si zatím ponechává všechna silová a ekonomická ministerstva. Už ve středu předseda ČSSD Vladimír Špidla řekl lídrům Koalice, že s určitostí může potvrdit Stanislava Grosse jako ministra vnitra, Jaroslava Tvrdíka jako ministra obrany a Bohuslava Sobotku jako ministra financí. Na dalších jménech se musí podle Špidly shodnout ještě širší vedení strany. S velkou pravděpodobností nabídne Špidla ministerstvo zdravotnictví místopředsedkyni ČSSD Marii Součkové. Ministrem práce a sociálních věcí by měl být další místopředseda strany Zdeněk Škromach. Resort školství by měla vést Petra Buzková, která to zatím nechce komentovat. "V tuto chvíli o tom nehodlám hovořit, ale jinak to samozřejmě vím," řekla Buzková v sobotu televizi Nova. O návrhu personálního obsazení kabinetu Vladimír Špidla včera večer informoval prezidenta Havla. "Předseda Špidla konzultoval s prezidentem obsazení jednotlivých ministerstev," potvrdil prezidentův mluvčí Ladislav Špaček. Další podrobnosti schůzky ale nesdělil.
</TEXT>
<HEADING>
Zůstane i Rusnok?
</HEADING>
<TEXT>
Zatím není jasné, kdo by měl obsadit ministerstvo průmyslu a obchodu. Podle ČTK si o tento post řekl dosavadní ministr financí Jiří Rusnok. Pro ministerstvo spravedlnosti počítá Špidla s Pavlem Rychetským, který měl ve vládě dosud na starosti legislativu. Koalice bude mít ve vládě šest míst. Ministerstvo zahraničí získá předseda lidovců Cyril Svoboda. Ministerstvo dopravy bude pravděpodobně řídit senátor a místopředseda KDU-ČSL Milan Šimonovský, resort životního prostředí poslanec Libor Ambrozek. Za unionisty by měl být ve vládě Petr Mareš jako ministr kultury, Robert Kolář jako ministr pro místní rozvoj a pravděpodobně i Vladimír Mlynář, který by měl mít na starosti informatiku. "Vše zatím nasvědčuje tomu, že také Unie svobody-DEU bude mít vicepremiéra. Naším kandidátem je Petr Mareš," řekl včera LN místo-předseda US-DEU Ivan Pilip. ČSSD a Koalice se už dohodly, že sněmovna bude mít šest místopředsedů. Dva budou z ODS a zbývající strany, ČSSD, KDU-ČSL, US-DEU a KSČM budou mít po jednom. Špidla o víkendu oznámil, že do čela sněmovny bude ČSSD prosazovat Lubomíra Zaorálka a Jitku Kupčovou jako místopředsedkyni. Další místopředsedkyní by měla být Hana Marvanová za US-DEU. ODS zatím neví, koho do vedení sněmovny vyšle. Rozhodne se mezi poslanci Janem Zahradilem, Petrem Nečasem a Ivanem Langrem. Dnes budou o svém kandidátovi jednat komunističtí poslanci. Vybírat budou zřejmě mezi Zuzkou Rujbrovou a Vojtěchem Filipem.
Poslanecká sněmovna kandidáti na vedoucí funkce
předseda
Lubomír Zaorálek, ČSSD
místopředsedové
Jitka Kupčová, ČSSD
Jan Kasal, Koalice
Hana Marvanová, Koalice
Vojtěch Filip, KSČM
ODS zatím své oficiální kandidáty neoznámila
ministerstvo zahraničí
Cyril Svoboda
45 let
* vystudoval práva na Univerzitě Karlově * člen KDU-ČSL od roku 1995
Novým šéfem diplomacie bude pravděpodobně předseda KDU-ČSL Cyril Svoboda. S prací v exekutivě má pětačtyřicetiletý Svoboda bohaté zkušenosti, od roku 1992 byl čtyři roky náměstkem ministra spravedlnosti, poté náměstkem ministra zahraničí pro oblast evropské integrace a krátce byl i vedoucím delegace pro vyjednávání vstupu České republiky do Evropské unie. Ve vládě už také jednou působil -v lednu 1998 se na půl roku stal ministrem vnitra ve vládě Josefa Tošovského. Před letošními volbami se netajil tím, že preferuje případnou povolební spolupráci s ČSSD, což zdůvodňoval společným zájmem o rychlý vstup ČR do Evropské unie. Do sněmovny Svoboda poprvé kandidoval v roce 1996, ale neuspěl. Poslancem byl zvolen až v předčasných volbách v červnu 1998. Předsedal petičnímu výboru sněmovny, byl členem stálé sněmovní komise pro kontrolu činnosti BIS a stálé delegace do Parlamentního shromáždění Rady Evropy.
ministerstvo financí
Bohuslav Sobotka
30 let
* vystudoval práva na Masarykově univerzitě v Brně * člen ČSSD
Do křesla ministra financí míří současný předseda poslaneckého klubu ČSSD Bohuslav Sobotka. Členem sněmovny se stal v červnu 1996, mandát obhájil v předčasných volbách o dva roky později a opětovně i v letošních volbách. Byl vyjednavačem strany při jednáních s opozicí například o státním rozpočtu, daňových zákonech, zákonu o ČNB či zákonu o bankách. Předložil několik zákonů pro rozvoj kapitálového trhu, angažoval se v sociálních otázkách i bytové problematice. Sobotka je zastáncem zaměstnaneckých penzijních fondů, peníze z privatizace by použil na penzijní reformu. Deficit veřejných financí chce snižovat uvážlivě, s daněmi by příliš nehýbal. Mezi Sobotkovy priority budou podle jeho dřívějšího vyjádření patřit personální změny v orgánech Fondu národního majetku (FNM) a České konsolidační agentury tak, aby tyto instituce získaly respekt a aby v jejich čele byli odborníci. Sobotka v souladu s tím zamýšlí rychle jmenovat nového předsedu výkonného výboru FNM. Současně se svým jmenováním ministrem se totiž stane zároveň i předsedou prezidia FNM.
ministerstvo práce a sociálních věcí
Zdeněk Škromach
45 let
* vystudoval Vysoké učení technické v Brně * člen ČSSD od roku 1995
Poslanec a místopředseda ČSSD Zdeněk Škromach zřejmě vystřídá Vladimíra Špidlu v čele ministerstva práce a sociálních věcí. Do dolní komory parlamentu byl tento absolvent Vysokého učení technického v Brně poprvé zvolen v roce 1996. Od té doby působí ve sněmovním výboru pro sociální politiku a zdravotnictví, kterému uplynulé čtyři roky také šéfoval. V minulém volebním období předložil čtrnáct návrhů zákonů, mimo jiné novely zákona o zaměstnanosti či o pojistném na všeobecné zdravotní pojištění. A na co se v nové funkci zaměří? Podle svých slov se chce věnovat zejména pomoci mladým rodinám s dětmi a ženám samoživitelkám, zejména při zajištění nájemního bydlení. Důraz klade i na veřejnoprávní zdravotnictví, založené na pojištění, nikoliv na spoluúčasti pacienta. V minulosti neúspěšně navrhoval, aby lidé nad 70 let dostávali léky předepsané lékařem zdarma. "Vždycky mě to táhlo k lidem a uměl jsem bojovat spíš za druhé než za sebe," prohlásil už dříve Zdeněk Škromach.
ministerstvo zdravotnictví
Marie Součková
48 let
* vystudovala Lékařskou fakultu UK * členkou ČSSD od roku 1994
Do čela ministerstva zdravotnictví usedne po Bohumilu Fišerovi zřejmě žena - místopředsedkyně ČSSD Marie Součková. Mezi špičky sociální demokracie se Součková dostala teprve loni v dubnu, kdy na sjezdu strany vystřídala místopředsedkyni Jitku Kupčovou. V ČSSD dostala na starost především mediální obraz a v následujících měsících její vliv ve straně stoupal. Byla mezi těmi, které Vladimír Špidla těsně před volbami jmenoval jako své potenciální vládní spolupracovníky. Marie Součková prosazuje bezplatné zdravotnictví a školství, podporu bydlení pro mladé rodiny a snížení rozdílu životní úrovně mezi bezdětnou rodinou a rodinou s dětmi. Nesouhlasila s návrhem bezplatných léků pro seniory Zdeňka Škromacha. Podle Součkové by léky bez doplatku měli mít všichni, kteří to potřebují, rozhodovat podle ní nemá věk, ale medicínské hledisko. Součková, která není poslankyní, byla v listopadu 2000 zvolena do zastupitelstva Ústeckého kraje a pracuje ve zdravotním a sociálním výboru a ve výboru pro národnostní menšiny.
ministerstvo dopravy
Milan Šimonovský
53 let
* vystudoval Vysoké učení technické v Brně * člen KDU-ČSL od roku 1990
Lidovecký první místopředseda Milan Šimonovský se s velkou pravděpodobností stane ministrem dopravy. K problematice dopravy se dosud příliš nevyjadřoval, jeho profesní zkušenosti by jej předurčovaly spíše pro resort místního rozvoje. Zapojoval se do spolupráce měst a obcí na jižní Moravě a postupně se stal místopředsedou Sdružení obcí a měst Jižní Morava a předsedou Správního výboru Regionální rozvojové správy Jižní Morava. Je členem Regionální koordinační skupiny, kterou jmenoval ministr pro místní rozvoj pro přípravu strategických rozvojových dokumentů nového kraje. Bohaté zkušenosti má z komunální politiky. Ve volbách v roce 1990 byl zvolen do Zastupitelstva města Brna a následně i náměstkem brněnského primátora. Ve funkci zůstal i po volbách v letech 1994 a 1998. Z radnice odešel až na podzim roku 2000 po svém zvolení do Senátu, kde vystřídal bývalého šéfa Komerční banky Richarda Salzmanna (ODS). V horní parlamentní komoře zastává funkci místopředsedy klubu KDU-ČSL.
ministerstvo vnitra
Stanislav Gross
32 let
* vystudoval práva na Univerzitě Karlově v Praze * člen ČSSD od roku 1990
Resort vnitra i v dalších letech povede Stanislav Gross. Vedení ministerstva se ujal před dvěma lety, kdy v Zemanově vládě vystřídal Václava Grulicha. Zatímco jeho předchůdce se zaměřil zejména na reformu státní správy, Gross se soustředil na bezpečnostní problematiku. Loni ministr Gross přistoupil k rozsáhlé reorganizaci policie, která spočívá zejména ve sloučení úřadů vyšetřování a kriminální policie. "Necítím nic špatného na tom, když přiznám, že mě práce na ministerstvu vnitra baví, že cítím dostatek energie, abych se této práci mohl dál věnovat, a myslím si, že po roce fungování jsou tady výsledky, které mě mohou povzbuzovat," uvedl loni v létě. Kritici Grossovi vytýkali, že řadu měsíců držel ve funkci náměstka policejního prezidenta Václava Jakubíka, kterému chyběla bezpečnostní prověrka. Kritice neušel ani poté, co vyšlo najevo, že jeho manželka při spolupráci s agenturou GOJA sháněla sponzorské příspěvky od firem ucházejících se o privatizaci státních podniků.
ministerstvo školství
Petra Buzková
36 let
* vystudovala práva na UK * členkou ČSSD od listopadu 1989
O tom, že přijme nabídku na ministerský post, hovořila Petra Buzková už dlouho před volbami. Nyní se zdá, že nejpopulárnější politička s největší pravděpodobností usedne do křesla šéfa resortu školství a po deseti letech tak vymění zákonodárství za exekutivu. Petra Buzková je totiž poslankyní od roku 1992, v uplynulém volebním období byla místopředsedkyní sněmovny. Angažuje se především v mediální oblasti. V roce 2000 podpořila zaměstnance České televize, kteří odmítali uznat zvolení Jiřího Hodače generálním ředitelem ČT. Vnučka prvorepublikového senátora za sociální demokraty Františka Modráčka odmítá zavedení školného na vysokých školách. Koncem loňského roku spolu s poslaneckým klubem ČSSD usilovala o to, aby vysoké školy dostaly peníze na pokrytí nákladů, které jim vznikly po přijetí vyššího počtu studentů. V nedávných volbách kandidovala Buzková na prvním místě pražské kandidátky. V tradiční baště pravicových stran se ČSSD podařilo získat 25,85 procenta hlasů a zaznamenat tak proti volbám 1998 jediný kladný rozdíl ( 2,41 procenta hlasů) ze všech volebních krajů.
ministerstvo obrany
Jaroslav Tvrdík
33 let
* vystudoval Vysokou vojenskou školu * člen ČSSD od roku 2000
Ministrem obrany zůstane Jaroslav Tvrdík. Po čtyřměsíčním působení ve funkci ekonomického náměstka ministra obrany nahradil loni v květnu ve funkci šéfa resortu Vladimíra Vetchého. Současně s nástupem do funkce odstartoval rozsáhlou armádní reformu. V krátké době z ministerstva propustil stovky přebytečných pracovníků, vyměnil úředníky zapojené v podezřelých obchodech, představil koncepci profesionalizace armády a zahájil reformu vojenského školství. Za jedno ze svých vítězství považuje schválení zákona o vojácích z povolání. Do nového funkčního období si přináší konečné rozhodnutí o nákupu 24 nových armádních stíhaček Jas-39 Gripen. Sněmovna totiž krátce před volbami o jeden hlas neschválila návrh, aby ke splácení úvěrů na nákup stíhaček sloužily příjmy z privatizace. Sám Tvrdík je v pohledu na situaci v resortu za vlády ČSSD kritický. "Za ten rok se podařilo krizi vojska jen zastavit. Svůj resort odevzdávám svému nástupci ve velmi křehkém stavu," říkal loni. Tehdy ještě netušil, že ve své práci bude pokračovat.
ministerstvo spravedlnosti
Pavel Rychetský
58 let
* vystudoval práva na Univerzitě Karlově * člen ČSSD od roku 1995
Dosavadní místopředseda odstupujícího sociálnědemokratického kabinetu s odpovědností za vládní legislativu a senátor za ČSSD Pavel Rychetský s největší pravděpodobností obsadí křeslo ministra spravedlnosti. V této funkci nebude osmapadesátiletý legislativec nováčkem. Na tři měsíce ji okusil předloni, poté co kvůli neúspěchu své soudní reformy odstoupil ministr spravedlnosti a nynější ombudsman Otakar Motejl. Tehdy Rychetský nařídil kvůli průtahům v trestních řízeních prověrky u několika krajských soudů. Jejich výsledkem bylo dvanáct kárných řízení i personální změny ve vedení soudů. Postižení soudci se však bránili poukazem na to, že jim ministerstvo nedokázalo zajistit potřebné podmínky k práci. V Zemanově vládě měl Rychetský na starosti i problematiku lidských práv a odpovídal za průběh harmonizace českého právního řádu s právem EU. Letos v květnu oznámil, že kabinet předložil více než čtyři stovky zákonů, z nichž zákonodárci zamítli dvacet procent. K úplnému sladění českého práva s legislativou EU tak zbývá přijmout ještě třicítku zákonů.
</TEXT>
</DOC>
<DOC>
<DOCID>LN-20020708015</DOCID>
<DOCNO>LN-20020708015</DOCNO>
<DATE>07/08/02</DATE>
<TITLE>
Po složení kauce odjel bývalý místopředseda Českomoravského fotbalového svazu na Slovensko
</TITLE>
<TEXT>
Z vazby na Slovensko se vydal Jan Gottvald. Kde se zdržuje, neví údajně ani jeho manželka.
BRNO - Bývalý místopředseda Českomoravského fotbalového svazu a podnikatel Jan Gottvald není od čtvrtečního propuštění z vazby na území České republiky. Tvrdí to jeho manželka. "Po propuštění z věznice odjel do Bratislavy, nevím, kdy se vrátí," řekla žena v pátek. O podnikatelově propuštění na kauci rozhodl brněnský soud začátkem června. Celý měsíc ale Gottvald musel čekat, než se dvacetimilionovou kauci podařilo u soudu složit. Bývalý fotbalový funkcionář je podezřelý z hospodářské trestné činnosti se škodou za 400 milionů korun. Policie ho podezřívá z podvodů a porušování povinností při správě cizího majetku a z poškozování věřitele. Hrozí mu až 12 let vězení. Odcestování obviněného z vazby přímo za hranice České republiky není podle právníků obvyklé, je však možné. "Propuštění na kauci vycestování z republiky nemusí bránit," řekl brněnský advokát Richard Novák. Podmínkou podle něj je, že obviněný má pas, soudu oznámí místo, kde se zdržuje, a slíbí spolupráci v trestním řízení. Gottvaldova advokáta Alana Korbela se zatím nepodařilo kontaktovat.
</TEXT>
<HEADING>
Ve vazbě byl čtyři měsíce
</HEADING>
<TEXT>
Podnikatel strávil ve vazební věznici čtyři měsíce. Vazbu brněnský soud nařídil z obavy, že uprchne nebo se bude skrývat, případně aby nepokračoval v trestné činnosti. Podnikatel byl od loňského října nezvěstný. V únoru se ale sám přihlásil policii. Gottvald je podezřelý, že v letech 1998 a 1999 jako předseda představenstva ústecké potravinářské firmy Setuza neprávem vystavil dvě směnky na téměř 200 milionů korun zlínské firmě Zempos a společnosti ČAS bývalého předsedy Českomoravského fotbalového svazu Františka Chvalovského. Obě firmy získaly za směnky od Komerční banky peníze, za které měly nakoupit řepku pro Setuzu. Nikdy ji ale nedodaly. Policie má podezření, že cílem transakce bylo vylákat z banky peníze. Policie rovněž Gottvalda podezírá z nelegálních majetkových převodů ve společnosti Gotex v době, kdy již nebyla schopna dostát svým závazkům vůči věřitelům. Způsobená škoda v tomto případě se odhaduje na dalších 200 milionů korun.
Podnikatel strávil ve vazební věznici čtyři měsíce. Vazbu brněnský soud nařídil z obavy, že uprchne nebo se bude skrývat, případně aby nepokračoval v trestné činnosti. Podnikatel byl od loňského října nezvěstný. V únoru se ale sám přihlásil policii. Gottvald je podezřelý, že v letech 1998 a 1999 jako předseda představenstva ústecké potravinářské firmy Setuza neprávem vystavil dvě směnky na téměř 200 milionů korun zlínské firmě Zempos a společnosti ČAS bývalého předsedy Českomoravského fotbalového svazu Františka Chvalovského. Obě firmy získaly za směnky od Komerční banky peníze, za které měly nakoupit řepku pro Setuzu. Nikdy ji ale nedodaly. Policie má podezření, že cílem transakce bylo vylákat z banky peníze. Policie rovněž Gottvalda podezírá z nelegálních majetkových převodů ve společnosti Gotex v době, kdy již nebyla schopna dostát svým závazkům vůči věřitelům. Způsobená škoda v tomto případě se odhaduje na dalších 200 milionů korun.
</TEXT>
</DOC>
<DOC>
<DOCID>LN-20020708016</DOCID>
<DOCNO>LN-20020708016</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
V zaplněné Betlémské kapli v Praze si lidé v sobotu připomněli odkaz církevního reformátora Jana Husa, který byl před 587 lety odsouzen kostnickým koncilem a jako kacíř upálen na hranici. Tradiční bohoslužbu, kterou vedl patriarcha Církve československé husitské Jan Schwarz, zahájily tóny husitské písně Kdož sú boží bojovníci. Schwarz připomněl Husovu žízeň po pravdě a jeho odkaz, že žádná církev nestojí nad Bohem. Jako důkaz toho, že Husův odkaz žije, je skutečnost, že se věřící různých církví tradičně scházejí v Betlémské kapli, která symbolicky nepatří žádné církvi. S modlitbami před věřící předstoupili zástupci církví a teologických fakult působících v ČR. Oslavy 587 let od upálení českého církevního reformátora Jana Husa nepřilákaly letos do jeho rodného Husince na Prachaticku žádné významné osobnosti. Přesto obec na svého rodáka nezapomněla. Lidé se sešli i na zahradě památníku Jana Husa, který je v domě, na jehož místě se kazatel podle tradice v roce 1371 narodil. Ekumenickou bohoslužbu tam vedli zástupci tří církví, kteří se spolu s lidmi modlili za udržení lidských hodnot, které Hus ve své době požadoval a jež jsou v mnoha ohledech zásadní i pro dnešek. Husovo výročí si připomněli i na Kozím Hrádku u Sezimova Ústí na Táborsku. Husova smrt na několik století rozdělila příslušníky protestantských a katolických církví. Pozitivní krok k navrácení Jana Husa i do souvislosti katolických tradic učinil Vatikán v roce 1999, kdy papež Jan Pavel II. vyjádřil v závěru římského mezinárodního sympozia o Husovi lítost nad jeho krutou smrtí.
</TEXT>
</DOC>
<DOC>
<DOCID>LN-20020708017</DOCID>
<DOCNO>LN-20020708017</DOCNO>
<DATE>07/08/02</DATE>
<GEOGRAPHY>VELEHRAD</GEOGRAPHY>
<TEXT>
Památku slovanských věrozvěstů svatých Cyrila a Metoděje si v pátek ve Velehradě na národní pouti připomnělo přes 25 tisíc věřících. U baziliky svatých Cyrila a Metoděje a Nanebevzetí Panny Marie vedl hlavní mši pražský arcibiskup kardinál Miloslav Vlk. Pouť byla letos zaměřena na rodiny a měla motto "Společně svědčíme o Boží lásce". Bohoslužbu sloužili spolu s Vlkem moravský metropolita a arcibiskup olomoucký Jan Graubner, papežský nuncius Erwin Josef Ender a 17 biskupů z diecézí Čech, Moravy a Slezska. Kardinál pozdravil biskupy a kněze z Itálie, Francie, Slovenska a dalších zemí, zástupce nekatolických církví a poutníky, kteří přijeli z okolních států i ze zámoří. Úlohu rodiny připomněl v kázání brněnský biskup Vojtěch Cikrle. "Individualismus a touha po osobním prospěchu, příznačné pro naši dobu, činí rodiny stále křehčími. Prvními oběťmi jsou děti, protože jsou zbaveny opory v jednotě rodičů," řekl.
</TEXT>
</DOC>
<DOC>
<DOCID>LN-20020708018</DOCID>
<DOCNO>LN-20020708018</DOCNO>
<DATE>07/08/02</DATE>
<GEOGRAPHY>OSTRAVA</GEOGRAPHY>
<TEXT>
Křest 70 nových členů, kteří se přihlásili ke křesťanským hodnotám svědků Jehovových, byl v sobotu na programu sjezdu této náboženské společnosti v Ostravě. Křtu, při němž jsou noví jehovisté ponořeni do vody, přihlíželo 7550 účastníků setkání. Mluvčí sjezdu Ladislav Kirilenko uvedl, že nejmladšími byli třináctiletí dívka a chlapec, nejstarší sedmapadesátiletá žena. "Za poslední tři roky křtem v ČR prošlo 1250 lidí," řekl Kirilenko. V ČR mají jehovisté na 20 tisíc členů. Ve světě je asi šest milionů svědků Jehovových, kteří káží ve 235 zemích. Třídenní oblastní sjezd byl určen jehovistům z Moravy. Šlo o první ze dvou oblastních sjezdů této státem uznávané náboženské společnosti, konal se pod heslem "Horliví hlasatelé království". Druhý sjezd se uskuteční za dva týdny v Praze.
</TEXT>
</DOC>
<DOC>
<DOCID>LN-20020708019</DOCID>
<DOCNO>LN-20020708019</DOCNO>
<DATE>07/08/02</DATE>
<TITLE>
a spoustu dalších cen
</TITLE>
<TEXT>
Zajistěte si Lidové noviny každý den. Vyplatí se to!
A POZOR! Můžete zaškrtávat na dvou a více kartách. Zvyšuje se tím Vaše šance na výhru!
Potřebujete další informace o čtenářské Hře LN? Volejte na soutěžní linku: 02/25 09 87 54.
Linka je v provozu ve všední dny od 9 do 13 hodin. Nebo e-mailujte na adresu: hraoctavia@lidovky.cz
* Zaškrtejte denně výherní čísla na své hrací kartě. A hned víte, zda jste vyhráli!
* Anebo můžete sledovat, ke které výhře se přibližujete. A nezapomeňte na svou kartu nalepit soutěžní kupon!
</TEXT>
</DOC>
<DOC>
<DOCID>LN-20020708020</DOCID>
<DOCNO>LN-20020708020</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Policisté z Útvaru pro odhalování organizovaného zločinu zadrželi v dubnu dva muže a ženu z Chrudimi, kteří obchodovali s plastickou trhavinou semtex. Zatkli je na parkovišti před restaurací Devět křížů na dálnici D 1, kde měli zadržení výbušniny prodat. Trojice vezla v autě 33 kilogramů semtexu a 267 elektrických rozbušek. Zboží bylo na prodej za půl milionu korun. Kromě semtexu a rozbušek nalezli detektivové v autě ještě 150 gramů radioaktivního rubidia. Tuto zápalnou a výbušnou látku, jež se využívá například v kosmickém průmyslu, trojice nabízela ke koupi za 900 tisíc korun. Detektiv ze zasahujícího útvaru řekl v sobotu České televizi, že semtex a rozbušky byly určeny pro osoby ve slovenském podsvětí. Česká policie dostala tip od slovenských kolegů. Detektivové tvrdí, že trhavina i rozbušky pocházejí z ČR. Pyrotechnik Josef Šarapatka uvedl, že ze semtexu bylo možné vyrobit tzv. špinavou bombu. "To je bomba, která v podstatě rozmetá radioaktivní látku pomocí klasické trhaviny, a tím nastane kontaminace velkého prostoru," řekl Šarapatka. Po zadržení podezřelých našli policisté na půdě bytu jednoho z nich další kilogram semtexu. Všichni tři byli obviněni z nedovoleného ozbrojování, za což jim hrozí až pět let vězení. Semtex je vysoce účinná plastická trhavina české výroby. Jeho účinky podle pyrotechniků značně závisí na místě použití a na tom, zda s ním zachází odborník, nebo laik. "Obecně lze říci, že 33 kilogramů semtexu při odborné manipulaci srovná se zemí budovu, která má deset až 15 pater," řekla Eva Miklíková z pražské policie. Semtex ve světě nechvalně proslul jako prostředek při teroristických útocích. Využili ho například teroristé, kteří 21. prosince roku 1988 odpálili nálož na palubě dopravního letadla společnosti Pan Am nad skotským městem Lockerbie. V troskách zahynulo 270 osob.
</TEXT>
</DOC>
<DOC>
<DOCID>LN-20020708021</DOCID>
<DOCNO>LN-20020708021</DOCNO>
<DATE>07/08/02</DATE>
<TEXT>
Chyba pilota je patrně příčinou sobotního pádu ultralehkého letadla na horu Říp na Litoměřicku. Uvedl to technický inspektor Letecké amatérské asociace Jiří Strádal. Řekl, že letadlo zřejmě letělo blízko svahu a pilot měl malou rychlost. Při pádu zahynul šestatřicetiletý profesionální fotograf, který si chtěl pořídit letecké snímky. Šedesátiletého zraněného pilota odvezla sanitka do roudnické nemocnice. Letadlo spadlo zhruba 200 metrů od rotundy na vrcholu Řípu.
</TEXT>
</DOC>
<DOC>
<DOCID>LN-20020708022</DOCID>
<DOCNO>LN-20020708022</DOCNO>
<DATE>07/08/02</DATE>
<GEOGRAPHY>EJPOVICE</GEOGRAPHY>
<TEXT>
Tři lidi museli hasiči v sobotu odpoledne evakuovat z rekreační chaty v Ejpovicích na Rokycansku poté, co mohutné přívaly dešťové vody zatopily objekt až po střechu. Bouřky se v sobotu přehnaly přes celé Čechy. "Babičku, matku a dítě se podařilo vytáhnout. Vše se obešlo bez zranění," řekl starosta Ejpovic Stanislav Rampas. Škody však půjdou do milionů. Kanály vodu nestačily odvádět, protože je ucpaly napadané větve. "Je to stoletá voda. Valí se přes dálnici. V ejpovickém potoce se valí přes mosty," řekl starosta. Voda přetékala přes propusť z nedaleké nádrže u dálnice D 5 za Plzní ve směru na Prahu. Rampas se domnívá, že při stavbě komunikace podcenili stavbaři možnost velkých přívalových dešťů. Voda v obci vyplavila i kemp a poničila několik chat. Hasiči museli kvůli spadlým stromům zasahovat několikrát i v Praze. Přívalové deště tu však žádné škody nezpůsobily.
</TEXT>
</DOC>
<DOC>
<DOCID>LN-20020708023</DOCID>
<DOCNO>LN-20020708023</DOCNO>
<DATE>07/08/02</DATE>
<TITLE>
Návštěvu Akihita a jeho manželky Mičiko provázejí mimořádná bezpečnostní opatření, kontrolují se i propisky
</TITLE>
<TEXT>
Potlesk a vlajky v ulicích vítaly japonský císařský pár, který k nám přijel na první návštěvu od vzniku České republiky i Československa.
PRAHA - První červencový víkend se zapsal tučným písmem do historie česko-japonských vztahů. Do Prahy dorazil císař Akihito, který je představitelem nejdéle vládnoucí panovnické dynastie na světě. Už při sobotním příletu na staré ruzyňské letiště se císařský pár mohl trochu cítit jako doma - pozdravit ho totiž přišlo i několik desítek Japonců s vlajkami. Zatímco zbytek prvního dne pobytu strávil Akihito se svojí chotí Mičiko odpočinkem, včera si prohlédl několik pamětihodností. Po tradičním položení věnce na Václavském náměstí zavítal na Staroměstskou radnici, kde mimo jiné dostal klíč od české metropole a zapsal se do pamětní knihy. Zpočátku se zdálo, že císař dá přednost své polovičce, nakonec se chopil pera sám a - podobně jako později císařovna Mičiko - na předtištěnou stránku napsal své jméno v rodné japonštině.
</TEXT>
<HEADING>
Davy zvědavců
</HEADING>
<TEXT>
I před radnicí, kde se ještě císařský pár stihl podívat na orloj, vítaly oba představitele japonské monarchie davy zvědavců. Mezi nimi bylo i mnoho japonských turistů, kteří si tak kromě fotek pražských památek přivezou domů i snímky svých panovníků. Poté císaře Akihita s císařovnou Mičiko odvezly červené vozy BMW před Obecní dům, kde vzácnou návštěvu stejně jako před radnicí uvítal potlesk. Tento bod programu potvrdil zálibu císařského páru v hudbě - v plánu totiž byla návštěva Smetanovy síně. Jednu z hlavních pražských dominant - Karlův most - si císařský pár nechal na odpoledne. Na most, kde mezitím vznikl bezpečnostní koridor, dorazil po Kampě od Lichtenštejnského paláce, který se stal jeho dočasným útočištěm. I během této procházky si Akihito s Mičiko popovídali s přihlížejícími. "Ptala se mě, jestli se nám cestuje pohodlně a zda jsme neměli problémy. Nakonec popřála šťastnou cestu," popsala LN krátký rozhovor s císařovnou jedna z japonských turistek. Akihito prohodil několik slov i s anglicky mluvícím Čechem, který se chlubil, že před půldruhým rokem Japonsko navštívil. Krátký zdvořilostní rozhovor ale skončil poněkud disharmonicky: český cestovatel na císařovu otázku, jak se mu v Japonsku líbilo, pouze prohlásil, že mu bylo potěšením Akihita poznat. Na Karlově mostě vznikla kvůli zúženému prostoru menší tlačenice. Zvídaví turisté se ptali, jaký že to významný host se tam prochází. Někteří ho dokonce poznali, jiní byli poněkud vedle. "Asi nějaká vietnamská delegace," nechal se slyšet jeden slovensky mluvící muž. Někteří Češi stísněný prostor dobrovolně vyklízeli s tím, že si vše v klidu prohlédnou večer v televizi. Praha uvítala japonského císaře poprvé, a to jak za existence České republiky, tak i Československa. Doposud tu bylo jen několik členů císařské rodiny: naposledy v roce 1996 nejmladší potomek císařského páru, princezna Sajako. Významu hosta odpovídají i bezpečnostní opatření. V pražských ulicích byly rozmístěny policejní posily, kvůli dnešnímu programu je pak omezen přístup na Pražský hrad. Přísný režim byl zaveden i pro novináře: na každou akci se musejí dostavovat s notným předstihem a jsou podrobováni důkladným kontrolám. Při jedné z nich pracovník u bezpečnostního rámu zkoušel i funkčnost propisovací tužky - zřejmě kvůli obavě, zda nejde o maskovanou zbraň, známou ze špionážních filmů horší kvality.
</TEXT>
<HEADING>
Odlet do Polska
</HEADING>
<TEXT>
V Praze japonský císařský pár setrvá do zítřka. Kromě návštěvy Pražského hradu zítra čeká císaře Akihita a jeho choť setkání s prezidentem Václavem Havlem a jeho manželkou, večer by pak měli japonští hosté opět dostát své hudební vášni a vyslechnout koncert Talichova kvarteta. Zítra pak hosté odletí na další zastávky po své evropské cestě: do Polska, Rakouska a Maďarska.
V Praze japonský císařský pár setrvá do zítřka. Kromě návštěvy Pražského hradu zítra čeká císaře Akihita a jeho choť setkání s prezidentem Václavem Havlem a jeho manželkou, večer by pak měli japonští hosté opět dostát své hudební vášni a vyslechnout koncert Talichova kvarteta. Zítra pak hosté odletí na další zastávky po své evropské cestě: do Polska, Rakouska a Maďarska.
</TEXT>
</DOC>
<DOC>
<DOCID>LN-20020708024</DOCID>
<DOCNO>LN-20020708024</DOCNO>
<DATE>07/08/02</DATE>
<TEXT>
Podle japonské historie je nynější císař Akihito 125. vládcem v řadě, což je světový unikát. Je také prvním japonským monarchou, který dosedl na trůn během platnosti nové poválečné ústavy. Ta zpečetila změnu rozpínajícího se militaristického impéria na moderní demokracii a změnila i status císaře. Zatímco Akihitův otec Hirohito byl do konce druhé světové války uctíván jako žijící bůh a měl rozhodující slovo v politických i vojenských otázkách země, pováleční japonští monarchové mají především roli symbolickou. Císař, který podle ústavy "svoji pozici odvozuje od vůle lidu", nemá žádné politické pravomoci a vykonává především ceremoniální povinnosti. Prvním v řadě 125 panovníků měl být v 7. století před naším letopočtem císař Džimmu, odvozující svůj původ od bohyně slunce Amaterasu. Podle jiných pramenů je ale japonská panovnická dynastie o několik set let mladší - hovoří se například o 1600 letech. Skutečná moc monarchy se měnila podobně, jako se měnily poměry v zemi vycházejícího slunce. V období šógunátu, tedy vlády vojenských vůdců (1160 - 1868), byl císař pouze jakýmsi vysokým duchovním, který byl ve spojení s bohy, prakticky žádnou pozemskou moc neměl. Naopak Hirohito, otec a předchůdce nynějšího císaře Akihita, měl společně s armádou moc prakticky absolutní. Po porážce Japonska ve druhé světové válce se Hirohito vzdal i svého nebeského původu. O přiblížení císařské rodiny běžným lidem se zasloužila i císařovna Mičiko. Ta na nedávné tiskové konferenci, konané před cestou císařského páru do Evropy, naznačila, že by její vnoučata mohla volně jezdit po Tokiu na kole, což znalci místních poměrů označili za přelomové prohlášení.
</TEXT>
</DOC>
<DOC>
<DOCID>LN-20020708025</DOCID>
<DOCNO>LN-20020708025</DOCNO>
<DATE>07/08/02</DATE>
<TITLE>
vysvětluje bývalá předsedkyně Unie svobody-DEU Hana Marvanová důvody své rezignace
</TITLE>
<TEXT>
Dám si teď doma věci do pořádku, prohlásila v rozhovoru s Lidovými novinami poslankyně Hana Marvanová.
LN: Proč jste rezignovala na funkci předsedkyně Unie svobody-DEU?
Šla jsem do jednání s ČSSD s tím, že je povinnost jednat. Nebyla jsem však pevně rozhodnuta, jestli do takové vlády jít. Když jsme projednali většinu programu, měla jsem pocit, že tam stále zůstávají věci za hranicí únosnosti. Třeba zadlužování státu. Proto jsem na republikovém výboru v úterý navrhla, že by Unie svobody neměla do vlády vstupovat, pokud se nepodaří problém s rozpočtovým schodkem vyřešit. Navrhla jsem, že by US-DEU podpořila vznik proevropské vlády a ve sněmovně by hlasovala pro proevropské návrhy. Před pravicovými voliči bych to obhájila lépe než vstup do vlády s programem, který vede k většímu zadlužování. Republikový výbor měl jiný názor. A když se ve středu na jednání s ČSSD nepodařilo dosáhnout posunu, tak jsem ve čtvrtek oznámila rezignaci.
</TEXT>
<HEADING>
LN: Co jste tím vyřešila?
</HEADING>
<TEXT>
Je to jediný logický krok. Není možné, abych stranu vedla směrem, o němž nejsem přesvědčena, že je správný. Neuměla bych to před voliči obhajovat.
LN: Říkáte, že jste se rozhodla rezignovat po středečním setkání s ČSSD, kdy se vám nepodařilo prosadit svoji představu vývoje státního rozpočtu. Proč jste to neoznámila hned ve středu? Místo toho jste se tvářila, že je vše v pořádku, a řekla jste...
Že byl učiněn podstatný krok k tomu, aby byla vytvořena vláda se 101 mandáty ve sněmovně.
LN: A když jste říkala tuto větu, už jste byla rozhodnutá odejít z čela Unie svobody?
Ano. Ale já jsem tu větu řekla úmyslně, protože jsem už na jednání sdělila své výhrady k programu. Sdělila jsem je za sebe, ne za stranu. Nicméně i přes tyto výhrady není pochyb o tom, že všichni US-DEU včetně mě jsme připraveni vládu podpořit. Lidový dům však nebyl tím místem, kde by měla USDEU řešit tuto otázku.
LN: Radila jste se s někým, zda máte odstoupit?
Rozhodla jsem se skutečně sama. O té situaci jsem se samozřejmě s někým radila. Nikomu jsem to dopředu nesdělovala, tedy téměř nikomu. Právě proto, aby to všechno šlo hladce.
LN: Podpořili vás ve středu v Lidovém domě, když jste neuspěla se svými návrhy, vaši dva kolegové z Unie svobody Karel Kühnl a Ivan Pilip?
Pro ně to byl také problém. Oni hájili názor, že je třeba rychleji zmenšit schodek veřejných financí. Myslím, že měli stejný názor. Ale když se nepodařilo prosadit naši vizi, tak to pro ně asi nebyl takový problém.
LN: Trval také pan Pilip do poslední chvíle na tom, že schodek má být v roce 2006 na třech procentech hrubého domácího produktu?
Ano.
LN: Pan Pilip však už v úterním rozhovoru pro LN řekl, že tři procenta jsou ze hry.
Tak to nevím. Možná říkal, že to není reálné. Chci podotknout, že jsem právník, a ne ekonom. Tyto věci jsem konzultovala s ekonomy před středečním setkání s ČSSD s ekonomy.
LN: S kterými?
Bylo to úplně mimo stranu, mimo politiku.
LN: Můžete nám říci, kdo konkrétně to byl?
Ne, nechci je jmenovat.
</TEXT>
<HEADING>
LN: Co vám poradili?
</HEADING>
<TEXT>
Například mě upozornili, že vláda letos schválila předvstupní proevropský program, takzvaný PEP, což je závazek České republiky pro vstup do EU. V bodu 16 tohoto dokumentu je napsáno, že Česká republika chce snížit schodek veřejných rozpočtů z dnešních 8,9 procenta HDP na 3,9 v roce 2004. To je pozoruhodné, protože v programovém prohlášení, které vzniká teď, ČSSD navrhuje úplně jiná, mnohem vyšší čísla. Myslím, že v Bruselu budou velmi překvapeni. A také to není moc poctivé ze strany sociální demokracie.
LN: Proč se vám nepodařilo přesvědčit Vladimíra Špidlu, že se má rozpočtový schodek snižovat rychleji?
Ukázalo se, že to není možné, že sociální demokraté na to prostě nemohou přistoupit. Museli by totiž začít šetřit. To by bylo v rozporu s jejich předvolebními sliby, protože kdyby začali šetřit, nemohli by prosadit své sociální návrhy. Oni vyhráli volby se svým sociálním státem, takže to je otázka síly mandátu.
LN: Je zvláštní, že jste se neshodli na rozpočtu, ale na mnoha sociálních návrzích ano. Přitom pro ně poslanci Koalice v minulosti nehlasovali a někteří proti nim i protestovali. Jak to?
Ale rozpočet je stěžejní v tom, že ovlivňuje další kapitoly o státních výdajích. Například různé plošně vyplácené dávky. Chceme pomáhat jen těm, kteří pomoc skutečně potřebují, a chceme omezit to přerozdělování. Program je samozřejmě sociálnědemokratický a to je pro mě problém.
LN: Co se vám vůbec podařilo prosadit při vyjednávání o programu?
Podařilo se prosadit snížení daní z příjmů právnických osob, ale nejsou tam žádná čísla a zřejmě to bude jen malá kosmetická změna.
LN: Co vám na rezignaci řekli vaši kolegové z US-DEU?
Kolegové nebyli rádi a byli překvapeni, ale to se musíte zeptat jich.
LN: Vytýkal vám někdo z US-DEU, že jste rezignovala?
Ano. A vytkli mi, že jsem to nekonzultovala. Ale kdybych to konzultovala dopředu, tak by se rozvinula debata na týden a bylo by to mnohem horší. Stejně by mě od toho rozhodnutí nikdo neodvrátil.
LN: Jak reagovali lidovci?
Mluvila jsem jen s Cyrilem Svobodou a ujistila jsem ho, že budu respektovat rozhodnutí strany a vládu podpořím.
LN: Až přijde do sněmovny návrh státního rozpočtu, který se vám nelíbí, zvednete pro něj ruku?
V koaliční smlouvě není nic o těch hrozivých číslech. Předpokládám, že koaliční ministři budou prosazovat co nejmenší schodek. Navíc podpis koaliční smlouvy není vázán konkrétními čísly.
</TEXT>
<HEADING>
LN: A bude-li mít rozpočet vysoký schodek?
</HEADING>
<TEXT>
Rozpočet pro příští rok bude problém tak jako tak. Už se připravuje a šedesát miliard v něm tvoří dluhy v konsolidační agentuře, takže s tím se už mnoho neudělá.
LN: Je možné, že v otázce rozpočtu budete hlasovat proti vládě?
To nemohu takto říci. Mně jde spíš o to, aby vznikl tlak na šetření v rozpočtu. A naši ministři budou tento tlak vyvíjet.
LN: Podle pana Svobody vám ve středu sociální demokraté nabídli post místopředsedkyně vlády pro legislativu. Je to tak?
Nevím, jestli to bylo vnímáno, jako že mně osobně. Nicméně Vladimír Špidla nabídl Koalici křeslo ministra spravedlnosti a místopředsedy pro legislativu. Na jednání jsem řekla, že nechci vstupovat do vlády s tímto programem.
LN: Pan Svoboda však řekl, že tato místa ve vládě nabídla ČSSD přímo vám.
On to tak četl a bylo možné to tak číst. Ale nebylo to tak, že to bylo nabídnuto přímo mně. Bavili jsme se o Miroslavu Výborném a o dalších lidech.
</TEXT>
<HEADING>
LN: Vyhovují vám nabídnutá ministerstva?
</HEADING>
<TEXT>
Nejsou tam až tolik vtěleny programové priority US-DEU. Alespoň zatím. Nicméně mnohem větší problém je ten programový. Určitě se ale ještě budeme snažit, aby to bylo lepší.
LN: V úterý na vašem republikovém výboru jste hlasovala pro to, aby šla US-DEU do vlády?
My jsme nehlasovali. My jsme debatovali o třech rozporech a já jsem říkala: pro případ, že se tyto tři věci nepodaří vyřešit, tak navrhuji nejít do vlády.
LN: Kolik dalších členů vedení US-DEU stálo za vaším názorem nejít do vlády?
Kromě mě to byl jeden člověk. Nevím, možná se někdo nevyjádřil, někdo mlčel, ale nenalezla jsem prakticky žádnou podporu.
LN: Působí to, jako když chce být US-DEU ve vládě za každou cenu.
To mě mrzí. Vždy jsem říkala, že chceme být ve vládě, chceme dělat kompromisy, ale nemůžeme být ve vládě s tím, že se vzdáme úplně všeho ze svého programu. Zvítězil návrh, že je pro US-DEU lepší ve vládě být i vzhledem k její další existenci.
LN: Netlačili na vás či na vedení US-DEU trochu i lidovci, abyste do vlády šli?
Tlak jsem nepociťovala.
LN: Co vám řekl Cyril Svoboda, když jste mu řekla, že odcházíte?
Hovořila jsem s ním jen krátce telefonicky a nic zvláštního mi neříkal.
</TEXT>
<HEADING>
LN: Kdo bude po vás předsedou US-DEU?
</HEADING>
<TEXT>
To v tuto chvíli nevím. Podle stanov mě zastoupil první místopředseda Ivan Pilip. Nevím, jestli už republikový výbor rozhodl, kdy bude sjezd. Jestli už v září, nebo v prosinci. Mého nástupce musí vybrat republikové shromáždění US-DEU.
</TEXT>
<HEADING>
LN: A koho byste si přála?
</HEADING>
<TEXT>
To je daleká doba. Měl by to být člověk v souladu s většinovým názorem ve vedení strany. Není dobré, když dochází ke střetu. Je lepší, když předseda a vrcholové vedení jsou jednoho mínění. Dokud se to mínění nepřehodnotí, samozřejmě.
LN: Ještě minulou neděli Cyril Svoboda říkal, že jednání o vládě brzdí Unie svobody-DEU. Existovalo jedenáct sporných programových bodů. V pondělí se setkala předsednictva Koalice a najednou byly jen tři sporné body a Svoboda mluvil o naprosté shodě. Tlačili vás lidovci k ústupkům?
Trochu mě mrzelo, že to takhle říkal, protože jsme na sobotním jednání s ČSSD, kde se ukázalo těch 11 bodů, hájili jen společný program Koalice. Nevnášeli jsme do toho další věci z programu US-DEU. Takže mě zaskočilo, že jsme řadu těch bodů vznášeli my sami. Mrzelo mě, že to silněji neprosazujeme společně.
LN: Takže lidovci na US-DEU v pondělí netlačili vůbec a těch osm sporných bodů jste ještě před cestou do Lidového domu vyřešili během pár desítek minut úplně v klidu?
Ne, ne, netlačili. Samozřejmě, že před každým jednáním jsme měli společné sezení, kde jsme se radili. Ale to i před tím sobotním. Možná, že spíš byli překvapeni v sobotu, ale v pondělí už s tím byli srozuměni.
LN: Kdo při těch jednáních v Lidovém domě víc ustupoval?
Tak to je logické, to je v tom programu vidět. Vladimír Špidla je neústupný vyjednávač, ale já jsem také neústupný vyjednávač. Jde však o sílu mandátu. A Vladimír Špidla má sílu 30 procent, Koalice 14 a z toho já ještě za US-DEU menší. A protože jsem demokrat, tak to respektuji.
</TEXT>
<HEADING>
LN: Jak vůbec ta jednání probíhají?
</HEADING>
<TEXT>
Věcně. Probíráme bod za bodem, stránku za stránkou. Snažila jsem se třeba Vladimíra Špidlu přesvědčit argumenty. Někdy se to podařilo, a někdy - hlavně v sociálních věcech ne.
LN: Co v tomto souboji argumentů považujete za svou největší výhru?
To je těžké. My jsme samozřejmě prosadili řadu věcí. Třeba řešení obchodního rejstříku. Také to, co se týkalo právního státu a boje proti korupci.
</TEXT>
<HEADING>
LN: A co je největší prohra?
</HEADING>
<TEXT>
To vyplývá z rozpočtu. Zvítězil pohled dávat všechno všem bez ohledu na to, co to stojí. Tam naše vidění není, tam je vidění ČSSD.
LN: Ale o to se budete střetávat čtyři roky. Má vláda vůbec šanci celou dobu přežít?
Myslím, že kdyby nebyla koaliční smlouva tolik postavena na sociálním státu, ale na vstupu do Evropské unie, na boji proti korupci a na dalších věcech, kde se reálně shodneme, tak to může fungovat velmi dobře.
</TEXT>
<HEADING>
LN: Ale tak to zjevně není.
</HEADING>
<TEXT>
Tam, kde jsou už ve smlouvě rozpory, bude docházet ke střetům i ve vládě a ve sněmovně. Jsem přesvědčena, že bude docházet k nějakým těm koalicím ad hoc. Důležité je, aby tady byla proevropská vláda, která Českou republiku přivede do EU.
LN: A proč chce US-DEU jít do vlády, když by stačilo vytvořit poslaneckou koalici k proevropským bodům?
Přesně to jsem si myslela.
LN: Dostala jste už nepřímou nabídku na vstup do ODS. Mluví se i o Cestě změny. Neuvažujete o přestupu?
Nemyslím si, že jsem v US-DEU úplně osamocená. Ve vrcholovém vedení možná, ale jinak si myslím, že v US-DEU je mnoho lidí, kteří mají podobný názor jako já. Ale hlavně nechci měnit politickou stranu. Pro mě už bylo těžké odejít z ODS.
LN: Ale podle vás se US-DEU zpronevěřuje svému programu.
Nad US-DEU nedělám kříž. Vrcholové vedení US-DEU si myslí, že to je lepší cesta, a já nebudu tou, která tomu bude bránit. Nebudu vyvolávat tlak ve straně, aby se to zvrátilo. Budu ráda, když se US-DEU bude dařit.
LN: Jaké jste měla vztahy se svými kolegy při vyjednávání s ČSSD? Neohrozí vaše neúčast další jednání?
Při vyjednávání s ČSSD jsme působili jako sehraný tým, doplňovali jsme se. Jde o to, jak kdo zhodnotil výsledek vyjednávání. Všechno, i to načasování a formulace, jsem udělala tak, abych jednání o vznikající vládě neohrozila.
LN: A nebylo by pro vás lepší být ve vládě, abyste mohla její chod lépe ovlivňovat?
To mi říkali kolegové, ale já jsem si to neuměla srovnat. Prostě neumím do takové až socialistické vlády vstoupit.
</TEXT>
</DOC>
<DOC>
<DOCID>LN-20020708026</DOCID>
<DOCNO>LN-20020708026</DOCNO>
<DATE>07/08/02</DATE>
<TITLE>
Antimonopolní úřad chce zasáhnout proti sdružení pojistitelů cestovních kanceláří
</TITLE>
<TEXT>
Po klidném období zimy se cestovní kanceláře opět dostávají před nepříjemnou situaci krachu. Tři cestovky, které ukončily činnost v minulém roce, tak nyní pravděpodobně bude následovat další.
PRAHA - Lidé, kteří si zakoupili zájezd u CK Hellas Dafnis Tour, na svou dovolenou již neodjedou. Společnost totiž pravděpodobně přerušila svou činnost. Na dveřích kanceláře v Praze 10 cestovní kancelář oznamuje, že její činnost byla ukončena. Do potíží se CK měla dostat kvůli špatným vztahům s bývalým vlastníkem. Turisté, kteří jsou s cestovkou v současné době v zahraničí, by se podle jejích zástupců měli dostat bez problémů zpátky.
</TEXT>
<HEADING>
O osudu Dafnis Tour se rozhodne tento týden
</HEADING>
<TEXT>
Klienti Hellas Dafnis Tour, která se specializovala na Řecko, se začali postupně dovídat, že se jejich zájezd ruší. O své peníze se však nemusejí bát, protože CK byla podle internetových stránek pojištěna proti úpadku u Zurich Pojišťovny. U té by pak poškození klienti měli uplatnit nárok na odškodnění. O dalším osudu cestovní kanceláře by se mělo rozhodnout tento týden. Není tedy ještě jasné, zda se připojí ke třem CK, které zkrachovaly v minulém roce. Vyplacení asi 2100 klientů těchto kanceláří bylo dokončeno v únoru letošního roku. V současné době jsou čeští touroperátoři povinně pojištěni proti úpadku, existence této služby však může být ohrožena. Devět pojišťoven se za tímto účelem sdružilo do takzvaného poolu pojistitelů. Mimo něj zůstala jen Zurich Pojišťovna, která však v současnosti fúzuje se členem poolu Generali. Na trhu pojištění proti úpadku cestovních kanceláří tak podle odborníků zaniklo konkurenční prostředí.
</TEXT>
<HEADING>
O existenci pojištění CK rozhodne úřad
</HEADING>
<TEXT>
Další činnost sdružení pojišťoven od roku 2003 však musí posvětit Úřad pro ochranu hospodářské soutěže. Ten v uplynulých dnech zahájil správní řízení o prodloužení výjimky na existenci poolu, který pojišťuje okolo tisíce cestovních kanceláří. "Pool je ojedinělá záležitost a my jsme ji vnímali jako dočasnou," uvedl předseda antimonopolního úřadu Josef Bednář. Ačkoliv výsledek řízení podle něj nelze předjímat, hodnotí úřad situaci na příslušném trhu z hlediska hospodářské soutěže jako výrazně zhoršenou. "Pojišťovny byly povinny aktivně usilovat o jiné řešení, nicméně opak je pravdou," dodal Bednář. Jednotlivé pojišťovny však upozorňují, že samostatně nebudou ochotny tuto službu poskytovat. Je totiž rizikovější a její zajištění od zahraničních partnerů se shání obtížně. To by však znamenalo, že cestovní kanceláře by od příštího roku nebyly pojištěny, a podle současné legislativy by tak nemohly podnikat jako organizátoři vlastních zájezdů. Pojistitelé se domnívají, že sdružení je jedinou možností, jak pojištění CK proti krachu nabídnout. Antimonopolní úřad má naopak představu, že cestovní kanceláře by měly být pojištěny u různých pojišťoven. Podle údajů úřadu dosahuje částka pojištění průměrně tři procenta z ceny zájezdu. U běžných typů zájezdů je to zhruba 500 až 600 korun. "Uvolněním konkurence by tato částka mohla být i nižší," poznamenal Bednář s tím, že ÚOHS bude o problematice jednat s Asociací CK a ministerstvem pro místní rozvoj.
Další činnost sdružení pojišťoven od roku 2003 však musí posvětit Úřad pro ochranu hospodářské soutěže. Ten v uplynulých dnech zahájil správní řízení o prodloužení výjimky na existenci poolu, který pojišťuje okolo tisíce cestovních kanceláří. "Pool je ojedinělá záležitost a my jsme ji vnímali jako dočasnou," uvedl předseda antimonopolního úřadu Josef Bednář. Ačkoliv výsledek řízení podle něj nelze předjímat, hodnotí úřad situaci na příslušném trhu z hlediska hospodářské soutěže jako výrazně zhoršenou. "Pojišťovny byly povinny aktivně usilovat o jiné řešení, nicméně opak je pravdou," dodal Bednář. Jednotlivé pojišťovny však upozorňují, že samostatně nebudou ochotny tuto službu poskytovat. Je totiž rizikovější a její zajištění od zahraničních partnerů se shání obtížně. To by však znamenalo, že cestovní kanceláře by od příštího roku nebyly pojištěny, a podle současné legislativy by tak nemohly podnikat jako organizátoři vlastních zájezdů. Pojistitelé se domnívají, že sdružení je jedinou možností, jak pojištění CK proti krachu nabídnout. Antimonopolní úřad má naopak představu, že cestovní kanceláře by měly být pojištěny u různých pojišťoven. Podle údajů úřadu dosahuje částka pojištění průměrně tři procenta z ceny zájezdu. U běžných typů zájezdů je to zhruba 500 až 600 korun. "Uvolněním konkurence by tato částka mohla být i nižší," poznamenal Bednář s tím, že ÚOHS bude o problematice jednat s Asociací CK a ministerstvem pro místní rozvoj.
</TEXT>
</DOC>
<DOC>
<DOCID>LN-20020708027</DOCID>
<DOCNO>LN-20020708027</DOCNO>
<DATE>07/08/02</DATE>
<GEOGRAPHY>SUŠICE</GEOGRAPHY>
<TEXT>
Rozvojovým územím číslo jedna se stala pro téměř 12tisícové město Sušice 12hektarová průmyslová zóna, která vzniká v areálu bývalých kasáren Pod kalichem. Ačkoliv ministerstvo financí ještě bezúplatný převod armádního majetku na město neschválilo, radnice tam už nechala přivést plyn, připravila studii demolice většiny objektů a zadala projekt na vodovodní a kanalizační přípojky. Potvrdila to starostka Sušice Jiřina Rippelová. Město nemá žádné rozvojové pozemky. Nejlépe by se dal využít více než pětkrát větší, málo obsazený průmyslový areál bývalého Sola, který patří brněnské firmě Sušický holding. "Jednáme s nimi o společném projektu dopravního řešení, aby mohly v areálu vznikat nové firmy," dodala starostka. Majitelé této největší průmyslové plochy ve městě už jednají o prodeji některých pozemků obchodním řetězcům.
</TEXT>
</DOC>
<DOC>
<DOCID>LN-20020708028</DOCID>
<DOCNO>LN-20020708028</DOCNO>
<DATE>07/08/02</DATE>
<GEOGRAPHY>LUCEMBURK</GEOGRAPHY>
<TEXT>
Ve středně dlouhém období stále hrozí narušení cenové stability, a ceny by se mohly naklonit spíše k dalšímu mírnému růstu. Další signály o vývoji ekonomiky jsou zatím smíšené, proto se měnový výbor Evropské centrální banky na svém jednání rozhodl ponechat svoji měnovou politiku beze změny. Uvedl to šéf ECB Wim Duisenberg a dodal, že nynější nestabilita na akciových trzích neměla na rozhodnutí banky žádný vliv. Podle Duisenberga poslední údaje o hrubém domácím produktu ukazují postupné oživování ekonomiky eurozóny. Také ankety a hlavní indikátory zatím ukazují, že ve druhém čtvrtletí dojde k vyššímu růstu reálného HDP ve srovnání s prvním čtvrtletím. Domácí i zahraniční poptávka se zlepšuje a také finanční podmínky v eurozóně jsou velmi příznivé. K oživení dochází také v ostatních zemích, což je příznivé znamení, dodal Duisenberg. Eurostat sice ve svém odhadu uvádí, že inflace zemí EMU klesne v červnu na 1,7 procenta z květnových dvou procent, Duisenberg se však nedomnívá, že je to první známka snížení tlaku na ceny. Podle něj bude míra inflace i nadále kolísat kolem dvou procent. Současné posílení eura bude mít dopad na pokles inflace, přesný vliv je však těžké odhadnout. Posílení je sice novým faktorem, který sníží inflaci, ale další faktory neukazují nižší tlak na ceny. Také nová jednání o růstu platů v některých zemích eurozóny by mohla ohrozit cenovou stabilitu, protože mohou negativně postihnout konkurenceschopnost, růst zaměstnanosti a spotřebu, citovala agentura Reuters Duisenberga.
</TEXT>
</DOC>
<DOC>
<DOCID>LN-20020708029</DOCID>
<DOCNO>LN-20020708029</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Více než pětina Čechů je stále přesvědčena, že by v sousedním Německu za zboží zaplatila markami. Povědomí o rozšíření nové evropské měny ale postupně stoupá. Zatímco v lednu by jen necelé dvě třetiny lidí nakupovaly na německém trhu za eura, v květnu o změně peněz vědělo již 78 procent lidí. Vyplynulo to výzkumu, který mezi 2000 osob starších 15 let provedla agentura RCA Research. Podle této analýzy o euru vědí častěji Češi než Slováci. Každý třetí Slovák je přesvědčen, že by v Německu stále ještě utrácel marky. Zavedení společné evropské měny navíc některé lidi plete. Rádi by s ní platili i tam, kde existují národní peníze. Téměř každý pátý Čech se mylně domnívá, že by si při cestě do Británie pořizoval eura, a ne libry. O jejich platnosti vědí jen tři pětiny lidí. "Na Slovensku se nižší informovanost o euru paradoxně odráží ve vyšší frekvenci správných odpovědí," uvedl David Ulbrich z agentury. Podle něj si jen 13 procent Slováků myslí, že by platili eurem, 77 procent ví o librách. Zatímco v lednu pouze třetina lidí tušila, že i v Portugalsku se nakupuje za eura, dnes to ví již téměř polovina Čechů i Slováků. Občané obvykle nezaváhají při otázce, co si dát do peněženky v USA. Na Slovensku 98 procent lidí ví, že by své portmonky naplnili dolary, v Čechách je to 89 procent osob. Výzkum se zaměřil pouze na srovnání informovanosti o Německu a Portugalsku, kde národní měny nahradilo euro, s Británií a USA.
</TEXT>
</DOC>
<DOC>
<DOCID>LN-20020708030</DOCID>
<DOCNO>LN-20020708030</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Většina domácích obchodníků s cennými papíry skončila loni opět ve ztrátě. Špatné výsledky firmy nejčastěji odůvodnily poklesem obchodů na kapitálovém trhu. Naproti tomu organizátoři trhu, burza s RMSystémem, udrželi zisky a Středisko cenných papírů se vymanilo z předchozího prodělečného hospodaření. V červených číslech uzavřely hospodaření například Patria Finance, Baader Securities, Credit Suisse Asset Management, J &amp;T Securities, Cyrrus, SI Asset Management, Cautus Finance, Harvardská burzovní, Investiční klub či zkrachovalé KTP Quantum. Zisk oznámil Conseq Finance či CA IB Securities. Řada obchodníků ale údaje nezveřejnila. Ceny cenných papírů měly klesající tendenci, trh měl malé objemy obchodů a poplatky organizátorům se zvýšily, shrnul příčiny ztrát analytik Fincentrum Jiří Zaorálek. Poslední důvod zaujal u burzy, kterou obchodníci ovládají. "Akcionáři burzy jsou především samotní obchodníci, takže svůj podíl viny na jejím zdražování mají i oni," komentoval to Zaorálek. Burza loni měla hrubý zisk 33,6 milionu korun. SCP se potýkalo se ztrátami předchozí roky, a proto přistoupilo k zeštíhlovací kúře a ke změně ceníku, která sice stabilizovala příjmy, ale vedla i k zatím neuzavřenému šetření Úřadu pro ochranu hospodářské soutěže kvůli podezření ze zneužití monopolního postavení. RMS měl loni kvůli dalšímu odlivu zájmu velkých obchodníků zisk nevýrazných 1,2 milionu korun. Největší ztrátu 86 milionů korun měla firma KTP Quantum, ztráta Baader byla 16,6 milionu korun a Cautus Finance 14,8 milionu korun. Conseq Finance loni vydělal 16,9 milionu korun.
</TEXT>
</DOC>
<DOC>
<DOCID>LN-20020708031</DOCID>
<DOCNO>LN-20020708031</DOCNO>
<DATE>07/08/02</DATE>
<TITLE>
Pojištění majetku sice podražilo, jeho poskytování je však stále lukrativní. Například město Karlovy Vary zaplatí ročně na pojistném tři miliony korun, zatímco například loni dostalo za vzniklé škody 700 tisíc korun.
</TITLE>
<GEOGRAPHY>PRAHA</GEOGRAPHY>
<TEXT>
Tendr na pojištění veškerého městského majetku v hodnotě 11 miliard korun vypsala karlovarská radnice. Ta hodlá oslovit sedm největších domácích pojišťoven a poté vybrat co nejvýhodnější nabídku. Dosud je město pojištěno u Kooperativy a ročně na pojistném zaplatí tři miliony korun. Podle zástupců Kooperativy jde o běžný postup, protože na konci letošního roku vyprší tříletá smlouva. Nebude však prodloužena a společnost se bude muset o pojištění ucházet ve výběrovém řízení jako ostatní zájemci. Náměstek karlovarského primátora Josef Malý nepředpokládá, že by nové pojistné od příštího roku bylo nižší než stávající. "Řada pojišťoven měla po loňském teroristickém útoku na Spojené státy problémy s plněním, a zvýšila ceny," řekl Malý. Dodal, že do roku 1999 město platilo za pojištění svého majetku 4,5 milionu korun ročně. To se po dohodě s Kooperativou podařilo snížit o 1,5 milionu korun. V minulém roce vyplatila pojišťovna škody ve výši 700 tisíc korun. Velké tuzemské pojišťovací domy se však podobných tendrů běžně účastní a tento nebude výjimkou. "Česká pojišťovna se zúčastňuje podobných výběrových řízení. Co se týče ceny, ta vždy závisí na požadovaném pojistném programu. Je na klientovi, aby zvážil, jak kvalitní pojistnou ochranu si přeje," uvedl mluvčí České pojišťovny Richard Kapsa.
PRAHA - Tendr na pojištění veškerého městského majetku v hodnotě 11 miliard korun vypsala karlovarská radnice. Ta hodlá oslovit sedm největších domácích pojišťoven a poté vybrat co nejvýhodnější nabídku. Dosud je město pojištěno u Kooperativy a ročně na pojistném zaplatí tři miliony korun. Podle zástupců Kooperativy jde o běžný postup, protože na konci letošního roku vyprší tříletá smlouva. Nebude však prodloužena a společnost se bude muset o pojištění ucházet ve výběrovém řízení jako ostatní zájemci. Náměstek karlovarského primátora Josef Malý nepředpokládá, že by nové pojistné od příštího roku bylo nižší než stávající. "Řada pojišťoven měla po loňském teroristickém útoku na Spojené státy problémy s plněním, a zvýšila ceny," řekl Malý. Dodal, že do roku 1999 město platilo za pojištění svého majetku 4,5 milionu korun ročně. To se po dohodě s Kooperativou podařilo snížit o 1,5 milionu korun. V minulém roce vyplatila pojišťovna škody ve výši 700 tisíc korun. Velké tuzemské pojišťovací domy se však podobných tendrů běžně účastní a tento nebude výjimkou. "Česká pojišťovna se zúčastňuje podobných výběrových řízení. Co se týče ceny, ta vždy závisí na požadovaném pojistném programu. Je na klientovi, aby zvážil, jak kvalitní pojistnou ochranu si přeje," uvedl mluvčí České pojišťovny Richard Kapsa.
</TEXT>
</DOC>
<DOC>
<DOCID>LN-20020708032</DOCID>
<DOCNO>LN-20020708032</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Satelitní digitální televize UPC Direct změnila kódování placených kanálů HBO a Private Gold. Všichni, kteří načerno přijímali signál placených prémiových televizních kanálů ze satelitní služby UPC Direct, se tak ocitli bez obrazu a zvuku, sdělil mluvčí UPC ČR František Malina. Příjem těchto dvou kódovaných kanálů umožňovaly nelegálně přeprogramované přístupové karty. Nelegální software do originálních karet a přeprogramované karty šíří na českém trhu domácí i mezinárodní kriminální skupiny. Ze strany UPC jde o dlouhodobě plánované systémové opatření, které firma hodlá opakovat. Opatření provázejí také další kroky, které Malina odmítl specifikovat. Na jejich základě bude přerušena dodávka třeba i kompletního signálu všem, kteří jakýmkoliv způsobem zneužívají službu UPC Direct, sdělil. Společnost přitom nabídne všem, které odstřihne od nelegálního příjmu placených kanálů, možnost opětovného připojení, ovšem již na základě smlouvy. Policie v současnosti vede trestní řízení asi s 490 tzv. kabelovými piráty. Již 48 lidí přitom bylo podle předsedy protipirátské komise České asociace kompetitivních komunikací Bohdana Urbana za kabelové pirátství odsouzeno k trestům odnětí svobody či podmíněným trestům. Podvody registrují kabelové televize jak u pevných rozvodů, tak u digitálního příjmu. Nejčastěji byl zneužíván kódovaný příjem vysílání, tzv. systém MMDS, který však již od začátku roku kabelové televize nevyužívají. V České republice kabelovou televizi přijímá legálně skoro 850 tisíc domácností.
</TEXT>
</DOC>
<DOC>
<DOCID>LN-20020708033</DOCID>
<DOCNO>LN-20020708033</DOCNO>
<DATE>07/08/02</DATE>
<TITLE>
OBĚD S... Karlem Janem Schwarzenbergem
</TITLE>
<TEXT>
"Jsem lesník a hostinský," prohlašuje o sobě Karel Schwarzenberg. Překládal recepty na pětadvacet druhů českých knedlíků. Prochází své lesy s jejich správcem a diskutuje o tom, co kam zasadit a co kácet.
Šlechtic má stejné povinnosti jako každý jiný člověk, vysvětluje Schwarzenberg. "Jen by měl, když už má takové jméno, dělat o něco víc než ostatní. Protože čím víc člověk dostane, tím lépe by s tím měl hospodařit," dodává. Panství na Orlíku, které nyní spravuje a které kromě zámku obsahuje další budovy, rybníky a výše zmiňované lesy, získal v restituci v devadesátých letech. V praxi to znamená, že je jednatelem společnosti Orlík na Vltavou, s. r. o. Což je na jedné straně radost z archeologických nálezů v okolí zámku, mezi nimiž nechyběla nedotčená zlatá mince z doby císaře Zikmunda. Nebo z rekonstruovaných toalet, které i zhýčkaní členové newyorského orchestru prohlásili za nejlepší v Evropě. Na druhé straně je to pečlivé plánování a schvalování rozpočtu, protože, i když nechce přiznat jak moc, zámek především dotuje.
</TEXT>
<HEADING>
Maršálkova puška
</HEADING>
<TEXT>
Na to, že je původně (šlechtické tituly se v Česku neuznávají) kníže ze Schwarzenbergu, hrabě ze Sulzu a vévoda krumlovský, přistupuje k našemu obědu velmi civilně. Sedíme v břevnovské hospodě a čekáme, než nám donesou hotovku. Pravda, je to restaurace tak oblíbená, že sotva slyšíme vlastního slova, ale ani žádní opilci se tu po mimochodem čistých ubrusech neválejí. "Jméno významného rodu je velký dar, ale člověka to zavazuje," dívá se na svou skleničku minerálky, kterou si dal místo piva, protože řídí. Ale vlastně mu ten závazek zas tak moc nevadí. "Někdy, když se ráno probudím, vůbec nemůžu uvěřit tomu, že mám tu možnost pokračovat v otcově práci. Že se můžu starat o Orlík. Prožil jsem tam dětství a je to významná památka, ale také mám pocit, že kdybych to nedělal, tak by mě otec z nebe zabil." Rodina Karla Schwarzenberga musela opustit Orlík několikrát. Nejprve byl uzavřen Němci během druhé světové války. Tak se přestěhovali do Čimelic. Po válce se vrátili, ale se začátkem komunismu, v roce 1948, emigrovali k příbuzným z maminčiny strany do blízkosti rakouského Salcburku. V Česku bydlí Schwarzenberg nyní v domku nedaleko Prahy, jinak jeho rodina je rozptýlená po celé Evropě. Je přesvědčený, že má štěstí. Když se po sametové revoluci vrátil na Orlík, byl to pořád ještě zámek a ne třeba kasárna nebo sýpky. Samozřejmě, nezachránilo se všechno, ale to podstatné zůstalo. "Potvrdilo se mi, že by se nikdo neměl odsuzovat podle politického přesvědčení. Velké množství cenných věcí bylo zachováno díky správci orlického zámku, přestože to byl přesvědčený komunista. Nedal se, ani když třeba soudruzi chtěli maršálkovu pušku - dar cara Alexandra - z naší sbírky věnovat do Moskvy. Byl to španělák, bojoval v občanské válce ve Španělsku a měl své zásady. Jeho vdova u mě stále ještě žije a jsem tomu rád," doplňuje. Ačkoliv on má přátele ze všech stran politického spektra, občas se mu zdá, že na něj stejný metr neplatí. "Moje postavení mi společensky dveře otevírá a politicky zase zavírá. Lidé si říkají, nebudeme tady poklonkovat před nějakým šlechticem." Své si užil například, když byl začátkem devadesátých let kancléřem prezidenta Havla. "Když mě pan prezident udělal kancléřem, nikoho nezajímalo, jestli tomu rozumím, jestli znám významné politiky nebo co jsem v politice už udělal. Řešilo se jen to, jak může být v české politice někdo s mým jménem," vzpomíná.
</TEXT>
<HEADING>
Nerozbili jsme Rakousko
</HEADING>
<TEXT>
Ptám se ho na "hradní skupinu". "Je to s prominutím bejkárna," reaguje. "Hradní skupina neexistuje. Je normální, že má Václav Havel své přátele a nepřátele. Ti, kdo sdílí podobné názory na občanskou společnost, na české politické spektrum a na možný vývoj této země, hledají jeho blízkost a opačně. Aby byly pravdivé fámy o hradním spiknutí, musel by Havel být jiný člověk. A Hrad by musel také mít výsadnější pozici, třeba takovou jako za první republiky, především za prezidenta Masaryka," poukazuje. Prezident Masaryk a první republika jsou vůbec jeho koníčkem. V poslední době tráví spoustu volného času v Rakousku, kde přednáší na toto téma. Říká, že mnoho nedorozumění mezi lidmi v Čechách a Rakousku souvisí s tím, že neznají historická fakta. "Například jak v Rakousku, tak v Česku se tvrdí, že Češi rozbili Rakousko-Uhersko. To není pravda. Rozpadlo se díky první světové válce, dohodou Spojenců," zaujatě vysvětluje a zapaluje si dýmku. "Nebo jsou tu Benešovy dekrety. Uměle se z nich vytvořil problém. Hlavně nešťastnými výroky typu, že má být někdo šťastný, že byl pouze vyhnán, místo aby byl zastřelen," pokračuje. K jeho nejoblíbenějším prohlášením, opakovaným i u našeho oběda, patří: "Češi a Rakušané jsou stejný národ. Jen mluví různými jazyky. Jsme si podobní, a proto si jdeme tak na nervy. Každý vidí své vlastní chyby u toho druhého."
</TEXT>
<HEADING>
Vratká stavba
</HEADING>
<TEXT>
"Gulášek byl jaksepatří," pochvaluje si, když nám odnášejí ze stolu. Za války ani v jejich rodině nebyl nadbytek, a tak si zvykl nenechávat na talíři. "Řekněte mi, kde najdete v Praze opravdu poctivou českou kuchyni, čerstvě udělané palačinky, pořádné vdolečky," mračí se, gestikuluje, slábne a sílí mu hlas, podle toho, jak ho dané téma zajímá. Když se od kuchyně dostaneme k jeho podnikání, přestane mu být skoro rozumět. "Starám se o Orlík, o Respekt, mám spoustu rozbitých baráků, které pomalu dávám do pořádku," komentuje své podnikatelské aktivity skromně. Respekt i Orlík jsou ztrátové projekty. Byl členem dozorčí rady Patria Finance, protože, jak říká, akcionáři k němu měli důvěru. Investoval do Becherovky, protože věřil, že Salb dokáže zpopularizovat tento likér tak jako dříve Pernod. V podnikatelských a finančních záležitostech si ale prý už dávno nechává radit od staršího syna. Je to podle něj zkušený hospodář a bude lepší manažer než je on. Karla Schwarzenberga, zdá se, zajímá ekonomika spíše jako problém než jako každodenní záležitost. Pozitivně hodnotí privatizaci bank, rozčiluje ho korupce, podnikatelská morálka a stále nedostatečná legislativa. "Co se tady nepochopilo, že první v kapitalismu musí být naprostá jistota práva. Není to jen návod, který by se dal jednoduše použít. U nás se ale myslelo, že ano, že vyměníme komunistický recept za kapitalistický, a bude to. To nejde. Taková výměna potřebuje své hluboké základy v legislativě. My jsme je zapomněli dobudovat a ta naše stavba je teď vratká." A nejsou to podle něj jen psané zákony, ale i obecně zažité chování, mimo jiné i schopnost přebírat zodpovědnost. A jaká je jeho vlastní odpovědnost? "Ve skromné míře se pokouším napravit vztahy s našimi sousedy, které jsou v zoufalém stavu. Pak, kdybych měl trochu víc peněz, chtěl bych ty různé budovy a lesy na Orlicku dát do pořádku, aby vysvitly v celé své kráse," říká a vrací se na začátek, k milovanému Orlíku.
KAREL SCHWARZENBERG si v pražské hospůdce Na Závěrce mezi hotovkami vybral daňčí guláš s bramboráčky, k němuž připíjel minerální vodu. Řídil, takže pivo s povzdechem odmítl.
</TEXT>
</DOC>
<DOC>
<DOCID>LN-20020708034</DOCID>
<DOCNO>LN-20020708034</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Energetický regulační úřad (ERÚ) je pro rychlou liberalizaci trhu s elektřinou i plynem. "Jsme pro to, aby se trh s elektřinou a plynem otevřel co nejrychleji," řekl předseda ERÚ Pavel Brychta. "Z hlediska přípravy regulačních mechanismů je ERÚ schopen se s úplnou liberalizací vypořádat v případě elektřiny přibližně do roku, v případě plynu do dvou let," dodal. I když ERÚ navrhuje do připravované novely energetického zákona zrychlení liberalizace, rozhodující slovo má ministerstvo průmyslu a obchodu, které novelu připravuje, a samozřejmě pak vláda a parlament. Podle Brychty trend v Evropské unii nyní směřuje, až na výjimky jako například Francie, k otevření trhu s elektřinou i plynem od roku 2005, a to i pro domácnosti. "Vyplynulo to ze závěrů fóra evropských regulátorů, které se konalo minulý týden ve Vídni," uvedl Brychta s tím, že závěr fóra má doporučující charakter jak pro členské, tak pro kandidátské země EU. "Fórum ve Vídni tak šlo až za závěr barcelonského summitu, který doporučil otevřít trh s elektřinou i s plynem do roku 2004, ale s výjimkou domácností," dodal. Přestože se o začlenění zrychlené liberalizace do energetického zákona hovoří, je docela možné, že první novela bude upravovat pouze technické a legislativní nedostatky energetického zákona a liberalizace bude ošetřena až v další novele, dodal Brychta. Může se totiž podle něj stát, že zákonodárci počkají, jaký bude definitivní harmonogram otevírání energetických trhů v EU. Ten teď projednává Evropský parlament. Otevření trhů do roku 2005 ve Španělsku potvrdil i prezident španělské Národní energetické komise Pedro María Meroňo Vélez na semináři pořádaném v Praze v rámci programu Phare. Současný energetický zákon stanovuje, že postupné otevírání trhu s plynem začne teprve v roce 2005, zatímco trh s elektřinou se otevřel z 30 procent již letos, přičemž zcela otevřen by měl být od 1. ledna 2006.
</TEXT>
</DOC>
<DOC>
<DOCID>LN-20020708035</DOCID>
<DOCNO>LN-20020708035</DOCNO>
<DATE>07/08/02</DATE>
<TITLE>
PRAHA - Nedostatek kvalifikovaných pracovníků na trhu způsobuje firmám problémy s obsazováním pracovních míst. Vyplývá to z výsledků průzkumu, který v květnu v rámci Evropského panelu podniků (EBP) provedla Hospodářská komora ČR. Anketa se zabývala otázkami kvalifikace a mobility pracovních sil na českém a evropském trhu, sdělila koordinátorka EBP pro ČR Michaela Šenarová. Podnikatelé a firmy, celkem 131 respondentů, kteří se zúčastnili průzkumu v ČR, jsou převážně členy hospodářské komory a živnostenských společenstev. Velká část z nich podniká ve zpracovatelském průmyslu, ostatní například v obchodě, stavebnictví, dopravě či finančních službách. Z výsledků ankety vyplývá, že hlavní příčinou problémů s obsazováním pracovních míst v ČR je nedostatek kvalifikovaných pracovníků na trhu nebo jejich nedostatečná praxe. Déle než tři měsíce hledalo vhodného pracovníka 57 procent dotázaných. Obtížně se hledají kvalifikovaní pracovníci do marketingu, péče o zákazníka a prodeje, dále do technického rozvoje, do výzkumu a pro pozice v managementu. Převážně jde o místa pro vysokoškolsky vzdělané pracovníky. Většina firem a podnikatelských subjektů (87 procent) nezaměstnává pracovníky z jiných zemí a ani o jejich větším obsazení ve své firmě neuvažuje (78 procent). Častým důvodem jsou jazykové bariéry, obtíže se získáváním pracovního povolení a právní úpravy v pracovním právu. Podle 53 procent respondentů bude mít rozšíření EU zanedbatelný vliv na vývoj na pracovním trhu nebo vůbec žádný. K pozitivnímu vlivu rozšíření se přiklání 27 procent firem a k negativnímu 17 procent.
</TITLE>
<HEADING>
V EU je rovněž problém s kvalifikovanými lidmi
</HEADING>
<TEXT>
V evropských zemích je situace obsazování volných míst vhodnými pracovníky obdobná jako v České republice, hlavním problémem je nedostatek kvalifikovaných zaměstnanců. Evropské průmyslové, obchodní a hospodářské komory uvedly, že v systému vzdělávání by měl být kladen větší důraz na školení v oboru podnikání a obchodu. Stejně tak v evropských zemích nezaměstnávají velký počet cizinců a ani o tom do budoucna neuvažují.
V evropských zemích je situace obsazování volných míst vhodnými pracovníky obdobná jako v České republice, hlavním problémem je nedostatek kvalifikovaných zaměstnanců. Evropské průmyslové, obchodní a hospodářské komory uvedly, že v systému vzdělávání by měl být kladen větší důraz na školení v oboru podnikání a obchodu. Stejně tak v evropských zemích nezaměstnávají velký počet cizinců a ani o tom do budoucna neuvažují.
</TEXT>
</DOC>
<DOC>
<DOCID>LN-20020708036</DOCID>
<DOCNO>LN-20020708036</DOCNO>
<DATE>07/08/02</DATE>
<TITLE>
Záchranáři již nalezli těla všech 71 obětí havárie * Smuteční mše se zúčastnil i německý prezident
</TITLE>
<TEXT>
Ani telefony nefungovaly v curyšské centrále řízení leteckého provozu, kterou provozuje firma Skyguide.
CURYCH, Švýcarsko - Němečtí vyšetřovatelé srážky nákladního Boeingu 757 a dopravního TU - 154, která si před týdnem vyžádala život 71 lidí, o víkendu zveřejnili první oficiální výsledky výzkumu záznamů černých skřínek tupoleva. Podle upřesněných údajů ruský pilot Alexandr Gross reagoval na pokyn leteckého dispečera z firmy Skyguide ze švýcarského Curychu po uplynutí pouhých 14 sekund. Švýcaři původně tvrdili, že mu to trvalo mnohonásobně déle. Německý list Der Spiegel navíc zjistil, že v curyšské centrále řízení letového provozu nefungovaly krátce před neštěstím tři ze čtyř vnějších telefonních linek. Dispečer se opakovaně a marně pokoušel spojit se pomocí náhradní linky s německými kolegy do Friedrichshafenu, kteří let vedli před ním. Podobně dopadli i dispečeři z německého Karlsruhe, kteří chtěli Curych varovat asi dvě minuty před srážkou letounů. Nemohli se však dovolat - bylo stále obsazeno. Německý úřad pro vyšetřování leteckých havárií (BFU) uvedl, že curyšský dispečer, který byl na pracovišti v rozporu s předpisy sám, se s tupolevem spojil po 98 vteřinách od posledního neúspěšného pokusu domluvit se s německými kolegy na koordinaci. V té době již dělila obě letadla ve vzduchu jen minimální vzdálenost. První pokyn Grossovi, aby okamžitě snížil výšku, přišel z Curychu podle zjištění BFU 44 sekund před srážkou. Pilot potvrdil přijetí až druhého pokynu, který byl vydán po 14 vteřinách, tedy přesně půl minuty před nárazem do boeingu. Jeho dvoučlenná posádka nebyla podle dosavadních zjištění kontaktována vůbec a zahájila rovněž havarijní sestup. Přesný čas kolize přístroje určily na 23 h 35 min 33 s. Selhání telefonů a nepřítomnost druhého dispečera na pracovišti nebyly jediným problémem curyšského pracoviště Skyguide. BFU již dříve zjistila, že byl kvůli kontrole odpojen hlásič havarijních situací. Na základě nových dat Němci tvrdí, že ve "sníženém provozu" pracoval i sám radar. Jean Overy, mluvčí BFU citovaný britským listem The Telegraph, uvedl, že jeho organizace již od roku 1996 varovala Curych před odstávkami techniky. Německá a švýcarská prokuratura již začaly připravovat obvinění Skyguide z nedbalosti.
</TEXT>
<HEADING>
Příbuzní pomohli svou DNA
</HEADING>
<TEXT>
Na místě neštěstí u města Überlingen mezitím stovky německých záchranářů a policistů našly těla 71 obětí tragédie. Většina z nich byli školáci z ruského Baškortostánu, kteří cestovali na prázdniny do Španělska. Ostatky bezmála čtyřiceti lidí již byly identifikovány. Vyšetřovatelům k tomu pomohly osobní věci pasažérů letadel, ze kterých bylo možné získat vzorek jejich DNA. Někteří příbuzní cestujících a posádky z tupoleva, kteří přiletěli do Německa letounem vypraveným vládou baškirské autonomie, dali k dispozici i vzorky slin pro vyhodnocení jejich DNA. Na místě dopadu trosek letounů se již v pátek konala bohoslužba za oběti. Z ruské strany ji vedl pravoslavný kněz i muslimský duchovní - většina obyvatel Baškortostánu vyznává islám. Na neděli připravili mši za zemřelé i Němci. Společenskou vážnost měla bohoslužbě dodat i přítomnost spolkového prezidenta Johannese Raua. Smrt desítek obětí lidské nedbalosti má do budoucna u Überlingenu připomínat velký kříž.
Na místě neštěstí u města Überlingen mezitím stovky německých záchranářů a policistů našly těla 71 obětí tragédie. Většina z nich byli školáci z ruského Baškortostánu, kteří cestovali na prázdniny do Španělska. Ostatky bezmála čtyřiceti lidí již byly identifikovány. Vyšetřovatelům k tomu pomohly osobní věci pasažérů letadel, ze kterých bylo možné získat vzorek jejich DNA. Někteří příbuzní cestujících a posádky z tupoleva, kteří přiletěli do Německa letounem vypraveným vládou baškirské autonomie, dali k dispozici i vzorky slin pro vyhodnocení jejich DNA. Na místě dopadu trosek letounů se již v pátek konala bohoslužba za oběti. Z ruské strany ji vedl pravoslavný kněz i muslimský duchovní - většina obyvatel Baškortostánu vyznává islám. Na neděli připravili mši za zemřelé i Němci. Společenskou vážnost měla bohoslužbě dodat i přítomnost spolkového prezidenta Johannese Raua. Smrt desítek obětí lidské nedbalosti má do budoucna u Überlingenu připomínat velký kříž.
</TEXT>
</DOC>
<DOC>
<DOCID>LN-20020708037</DOCID>
<DOCNO>LN-20020708037</DOCNO>
<DATE>07/08/02</DATE>
<TITLE>
Palestinci protestovali proti sesazení oblíbeného velitele Džibrila Radžúba.
</TITLE>
<GEOGRAPHY>HEBRON</GEOGRAPHY>
<TEXT>
Stovky důstojníků palestinské bezpečnosti včera v ulicích města Hebron protestovaly proti rozhodnutí palestinského vůdce Jásira Arafata, který minulý týden vystřídal oblíbeného velitele na Západním břehu Džibrila Radžúba guvernérem Džanínu Zuhajrem Manasráem. Stále kritičtěji se k Arafatovi vyjadřují i přední palestinští politici. Nesouhlas s personální politikou Arafata zatím nepřerostl v revoltu Radžúbovi příznivci požadovali odstranění Manasráa, ale současně vykřikovali "Arafat je náš vůdce". Samy protesty nicméně dokazují pokles respektu k Arafatovým rozhodnutím v řadách příslušníků palestinských bezpečnostních sil. Podle listu Palestine Chronicle se na šest set palestinských policistů na sobotním setkání u Ramalláhu rozhodlo "nespolupracovat se šéfem bezpečnosti dosazeným prezidentem Arafatem". Jedním z důvodů bylo, že Manasrá dosud stál mimo bezpečnostní složky. Důstojníci zdůrazňovali, že Radžúb si zaslouží vysoký post, a ne správcovství v Džanínu, jak chce Arafat. Setkání delegace rebelů s palestinským vůdcem údajně skončilo kompromisem. Podle izraelského tisku by mohla být bezpečnost podřízená ministru vnitra Abdaru Jahjáovi a Manasrá by zůstal mimo hru.
</TEXT>
<HEADING>
S Arafatem přichází korupce
</HEADING>
<TEXT>
O Radžúbovi se spekuluje jako o Arafatově nástupci, což mu již před časem vyneslo osobní střet s "prezidentem". Včera v izraelském rozhlase ale sám hloubku roztržky bagatelizoval. "Je to snad světová válka?" ptal se ironicky. Kritické výhrady k odstranění Radžúba měl kromě důstojníků i Al Šajch, generální tajemník Arafatovy organizace Fatah na Západním břehu. Podle něj je sesazený velitel skutečný "vůdce lidu". Radžúb udržoval těsné vztahy s tajnými službami Izraele, odsuzoval vraždy židovských civilistů, byť podporoval boj za vznik samostatné Palestiny. Údajně nebyl úplatný jako mnozí Arafatovi muži. Navzdory protestům důstojníků Arafatovy zásahy do vedení palestinských bezpečnostních složek zbavením úřadu Radžúba neskončily. Podle izraelského listu Haarac podepsal palestinský vůdce včera dekret, kterým odvolal velitele tajné služby Taufíka Tirávího. Představitelé izraelské armády Tirávího sice dříve často označovali za "džentlmena", v poslední době ho ale židovský stát obviňoval, že se zapletl do přípravy atentátů proti Izraelcům. "Kamkoliv přijde Arafat, přichází ibezpráví, korupce a nestabilita," řekl minulý týden pro časopis Newsweek jeden ze zakládajících členů Fatahu a člen palestinské zákonodárné rady Abbás Zakki. I další poslanec, Husám Chádir, je k Arafatovi silně kritický: "Až Arafat zmizí, bude se o něm psát jako o Maovi - o jeho zločinech a katastrofách". Oba politici nicméně soudí, že Arafat se ještě u moci udrží. Tím spíš, že odpor USA k jeho osobě mu pomáhá udržet si přízeň palestinské ulice. Zabránit chaosu v palestinské bezpečnosti chce podle izraelských zdrojů i šéf egyptské tajné služby Umar Sulajman. Ten včera zahájil návštěvu Izraele a Ramalláhu.
O Radžúbovi se spekuluje jako o Arafatově nástupci, což mu již před časem vyneslo osobní střet s "prezidentem". Včera v izraelském rozhlase ale sám hloubku roztržky bagatelizoval. "Je to snad světová válka?" ptal se ironicky. Kritické výhrady k odstranění Radžúba měl kromě důstojníků i Al Šajch, generální tajemník Arafatovy organizace Fatah na Západním břehu. Podle něj je sesazený velitel skutečný "vůdce lidu". Radžúb udržoval těsné vztahy s tajnými službami Izraele, odsuzoval vraždy židovských civilistů, byť podporoval boj za vznik samostatné Palestiny. Údajně nebyl úplatný jako mnozí Arafatovi muži. Navzdory protestům důstojníků Arafatovy zásahy do vedení palestinských bezpečnostních složek zbavením úřadu Radžúba neskončily. Podle izraelského listu Haarac podepsal palestinský vůdce včera dekret, kterým odvolal velitele tajné služby Taufíka Tirávího. Představitelé izraelské armády Tirávího sice dříve často označovali za "džentlmena", v poslední době ho ale židovský stát obviňoval, že se zapletl do přípravy atentátů proti Izraelcům. "Kamkoliv přijde Arafat, přichází ibezpráví, korupce a nestabilita," řekl minulý týden pro časopis Newsweek jeden ze zakládajících členů Fatahu a člen palestinské zákonodárné rady Abbás Zakki. I další poslanec, Husám Chádir, je k Arafatovi silně kritický: "Až Arafat zmizí, bude se o něm psát jako o Maovi - o jeho zločinech a katastrofách". Oba politici nicméně soudí, že Arafat se ještě u moci udrží. Tím spíš, že odpor USA k jeho osobě mu pomáhá udržet si přízeň palestinské ulice. Zabránit chaosu v palestinské bezpečnosti chce podle izraelských zdrojů i šéf egyptské tajné služby Umar Sulajman. Ten včera zahájil návštěvu Izraele a Ramalláhu.
</TEXT>
</DOC>
<DOC>
<DOCID>LN-20020708038</DOCID>
<DOCNO>LN-20020708038</DOCNO>
<DATE>07/08/02</DATE>
<TITLE>
Desítky tisíc amerických a britských vojáků se mají účastnit úderu proti iráckému vůdci Saddámu Husajnovi.
</TITLE>
<GEOGRAPHY>WASHINGTON/LONDÝN</GEOGRAPHY>
<TEXT>
Američtí i britští představitelé opakují, že si přejí svržení iráckého vůdce Saddáma Husajna, zároveň ale dodávají, že v současnosti se nepřipravuje žádná vojenská akce s tímto cílem. Zprávy dvou renomovaných listů z posledních dnů ale hovoří o opaku. Deník The New York Times v pátek s odvoláním na tajný plán americké armády napsal, že Spojené státy připravují masivní útok na Irák. Účastnit se ho mají desítky tisíc vojáků ze tří armádních složek - vzdušných, námořních i pozemních sil. Zaútočit mají ze tří stran s cílem odstranit Saddáma Husajna a zničit irácký zbrojní program, který je po nuceném odjezdu inspektorů OSN bez jakékoliv kontroly. Pozemní akce by byly podpořeny masivní leteckou kampaní. Cílem náletů by se stala letiště, dálnice a další infrastruktura. Speciální síly by mezitím obsadily laboratoře a sklady, kde se mají produkovat zbraně hromadného ničení. Zdroj listu The New York Times ale zdůraznil, že plánování vojenských akcí je stále v raném stadiu. Jiný nejmenovaný americký představitel si pak posteskl, že se do strategie nepodařilo zahrnout moderní bojové taktiky a technologie. Podle dalšího zdroje ale zřejmě jde o zastaralou verzi plánu, starou několik týdnů, či dokonce měsíců. Přípravy na případnou vojenskou akci proti Iráku ale neprobíhají pouze v USA. Nedělník The Sunday Telegraph včera napsal, že Británie hodlá na útok, který by se mohl uskutečnit už počátkem příštího roku, vyčlenit 30 000 vojáků. "Kvůli přípravám na jarní útok byly staženy jednotky z Balkánu a Afghánistánu," citoval list tvrzení jistého vysokého představitele ministerstva obrany. Britské ministerstvo obrany označilo zprávu nedělníku za spekulativní, nicméně současně dodalo, že těsně spolupracuje s Washingtonem ve válce proti teroru.
</TEXT>
<HEADING>
Plán ofenzivy
</HEADING>
<TEXT>
* desítky tisíc vojáků USA zaútočí na Irák ze tří stran * při útoku budou použity pozemní, námořní i vzdušné síly * cílem akce bude svržení iráckého vůdce Saddáma Husajna a zničení zbraní hromadného ničení * Británie poskytne pro ofenzivu 30 000 vojáků
* desítky tisíc vojáků USA zaútočí na Irák ze tří stran * při útoku budou použity pozemní, námořní i vzdušné síly * cílem akce bude svržení iráckého vůdce Saddáma Husajna a zničení zbraní hromadného ničení * Británie poskytne pro ofenzivu 30 000 vojáků
</TEXT>
</DOC>
<DOC>
<DOCID>LN-20020708039</DOCID>
<DOCNO>LN-20020708039</DOCNO>
<DATE>07/08/02</DATE>
<GEOGRAPHY>RIGA</GEOGRAPHY>
<TEXT>
Většina z deseti východoevropských zemí kandidujících na členství v Severoatlantické alianci (NATO) věří, že by již na podzimním pražském summitu aliance mohly dostat pozvánku ke vstupu. Shodli se na tom premiéři Slovenska, Slovinska, Lotyšska, Litvy, Estonska, Rumunska, Bulharska, Albánie, Makedonie a Chorvatska, kteří se sešli v lotyšské Rize. "Konference jasně ukázala, že jsme udělali reálný pokrok v různých oblastech naší přípravy," řekl předseda lotyšské vlády Andris Bérziňš. "Chceme na sebe vzít naši část odpovědnosti za události ve světě," dodal. Účastníky konference nazvané "Riga 2002 - Most do Prahy" prostřednictvím videozáznamů pozdravili americký prezident George Bush, britský premiér Tony Blair i český prezident Václav Havel. "Věřím, že NATO v Praze nejen nabídne členství několika dalším evropským zemím, ale také že významně pokročí ve své sebereflexi, jasně stvrdí svou vůli k partnerské a rovnoprávné spolupráci s velkými a důležitými entitami dnešního světa a konkrétními rozhodnutími prokáže své odhodlání čelit novým zákeřným nebezpečím, jež se vznášejí nad dnešním světem," uvedl Havel. Schůzky se zúčastnil i americký senátor Trent Lott. Kromě představitelů jednotlivých kandidátských zemí promluvili také polský prezident Aleksander Kwaęsniewski, americký politolog Zbygniew Brzezinski a někdejší švédský premiér Carl Bildt.
</TEXT>
</DOC>
<DOC>
<DOCID>LN-20020708040</DOCID>
<DOCNO>LN-20020708040</DOCNO>
<DATE>07/08/02</DATE>
<GEOGRAPHY>BERLÍN</GEOGRAPHY>
<TEXT>
Soud v Hamburku v pátek odsoudil k sedmi letům vězení jednoho z největších dosud žijících nacistických zločinců třiadevadesátiletého Friedricha Engela. Rozhodl, že je spoluzodpovědný za vraždu 59 italských zajatců u severoitalského Janova v době druhé světové války. Engel žil po desetiletí poklidně v německém hanzovním městě. Navzdory vysokému věku se těší dobré tělesné i duševní kondici. Engela zřejmě už po válce odhalili vítězní Spojenci, ale italská i německá justice později akta uzavřely pro nedostatek důkazů.
</TEXT>
</DOC>
<DOC>
<DOCID>LN-20020708041</DOCID>
<DOCNO>LN-20020708041</DOCNO>
<DATE>07/08/02</DATE>
<GEOGRAPHY>SYDNEY</GEOGRAPHY>
<TEXT>
Britská vojenská loď s 253 námořníky na palubě včera v noci místního času narazila na útesy u jihovýchodní Austrálie a začala nabírat vodu. Loď HMS Nottingham vyslala okamžitě nouzový signál a naléhavě žádala o odčerpávací pumpy. Podle údajů ze včerejšího večera (našeho času) nikdo nebyl zraněn. K nehodě došlo nedaleko ostrova Lorda Howa asi 320 kilometrů od Sydney. Loď u skaliska zakotvila. Dalšímu pronikání vody do lodi se včera podařilo zabránit. Pumpy se na loď podaří dopravit možná až dnes.
</TEXT>
</DOC>
<DOC>
<DOCID>LN-20020708042</DOCID>
<DOCNO>LN-20020708042</DOCNO>
<DATE>07/08/02</DATE>
<GEOGRAPHY>WASHINGTON</GEOGRAPHY>
<TEXT>
Američtí vojenští experti jsou pro odsun všech spojeneckých konvenčních sil z Afghánistánu a pro to, aby se zachovaly v zemi pro další bojové mise pouze zvláštní jednotky a tajní agenti. Napsal to včera americký list The Washington Post. Podle expertů po 10 měsících operací jsou vojenské cíle USA v Afghánistánu prakticky splněny a přišlo na řadu období tzv. stínové války, kdy místo řadových vojáků mají být ve spolupráci s tajnými službami nasazováni do misí elitní vojenská komanda. Současný počet amerických vojáků v Afghánistánu je podle listu kolem 7000.
</TEXT>
</DOC>
<DOC>
<DOCID>LN-20020708043</DOCID>
<DOCNO>LN-20020708043</DOCNO>
<DATE>07/08/02</DATE>
<GEOGRAPHY>ZÁHŘEB</GEOGRAPHY>
<TEXT>
Většina poslanců chorvatského parlamentu chce, aby Ivica Račan byl opět jmenován předsedou vlády. V sobotu to prohlásil předseda parlamentu Zlatko Tomčič. Račan podal demisi v pátek kvůli rozporům uvnitř pětičlenné vládní koalice. Spory v chorvatské vládě propukly už loni kvůli tomu, jestli mají být tribunálu v Haagu (ICTY) vydáni i podezřelí Chorvaté. Poslední pře se týká provozování jaderné elektrárny Krško v sousedním Slovinsku, kterou oba státy postavily společně v dobách bývalé jugoslávské socialistické federace.
</TEXT>
</DOC>
<DOC>
<DOCID>LN-20020708044</DOCID>
<DOCNO>LN-20020708044</DOCNO>
<DATE>07/08/02</DATE>
<TEXT>
Stovky lidí v americkém státě Texas opustily v sobotu své domovy v důsledku záplav vyvolaných týden trvajícími lijáky (na snímku je jeden ze zaplavených domů). Podle včerejších informací místních úřadů přišlo v centrální části státu a v jižní oblasti při záplavách o život nejméně osm osob. V oblastech, kde padne 60 centimetrů srážek za celý rok, padlo 30 centimetrů v pouhých několika málo dnech. Celkem bylo evakuováno nejméně 4000 osob. Meteorologové varují, že deště nepoleví ani v nejbližších dnech.
</TEXT>
</DOC>
<DOC>
<DOCID>LN-20020708045</DOCID>
<DOCNO>LN-20020708045</DOCNO>
<DATE>07/08/02</DATE>
<TITLE>
Oslavy Dne nezávislosti poznamenal útok v Los Angeles
</TITLE>
<TEXT>
Motiv neznáme, tvrdí američtí policisté, kteří vyšetřují střelbu na letišti v Los Angeles, při které zahynuli dva lidé, útočník a několik dalších bylo zraněno.
LOS ANGELES - Je to útok Al Kajdy, před kterým nás varovaly FBI a CIA? Ptali se Američané poté, co egyptský imigrant začal dopoledne 4. července na Den nezávislosti střílet na letišti v Los Angeles. Několik hodin po incidentu, při kterém zahynuli dva lidé, atentátník a pět dalších osob bylo zraněno, americké úřady prohlásily: s největší pravděpodobností jde o náhodný incident jednotlivce, v klidu oslavujte. Proč 41letý Hesham Mohamed Hadayet, který 4. července oslavil narozeniny, přišel k přepážce izraelské letecké společnosti El Al a začal střílet, není stále jasné. "Nemáme žádné náznaky, že by šlo o teroristický čin. Snažíme se přijít na motiv," prohlásil agent FBI Richard Garcia. "Podle všeho přišel na letiště s úmyslem zabíjet. Proč, to nevíme." Hadayet u sebe neměl žádné doklady ani nic, co by jej mohlo identifikovat. Policie jeho totožnost určila pomocí otisků prstů, které měla ve své databázi. Egypťan totiž nezvládl před šesti lety domácí rozepři, a přestože nebyl stíhán, dostal se do policejní databáze. Na letiště přišel vyzbrojen dvěma pistolemi a nožem. Stál ve frontě u přepážky El Al, a když byl čtvrtý na řadě, začal střílet. Na místě zahynula zaměstnankyně aerolinií Victoria Henová a Yaakov Aminov, který přivezl na letiště své přátele. Oba mrtví byli američtí občané.
</TEXT>
<HEADING>
Schůzka s pobočníkem Usámy bin Ládina?
</HEADING>
<TEXT>
Člověk, který se snažil Hadayeta zneškodnit, byl pobodán. Poté, co atentátník vystřelil 10 či 11 kulek, jej zastřelila ochranka El Al. Vše se odehrálo během několika desítek vteřin. Podle expertů bylo štěstí v neštěstí, že se tento incident odehrál u přepážky izraelských aerolinií, které mají po celém světě přísnou ochranu. Pokud by pachatel nebyl tak rychle zneškodněn, zahynulo by s největší pravděpodobností více lidí. Na incident už reagovaly i americké úřady. Doposud nebyl prostor na letišti před odbavením nijak zvlášť hlídán. To se v USA s okamžitou platností mění. Na letištích mají stále hlídkovat policisté v uniformách nebo v civilu. Izraelské úřady stále tvrdí, že jde o teroristický čin. V arabském listu Al Haját, který vychází v Londýně, se dokonce objevily informace, že bezpečnostní složky prověřují informaci, zda se Hadayet v letech 1995 a 1998 nesetkal v USA s pravou rukou Usámy bin Ládina teroristou Ajmánem Zavahrím. Nicméně jde o spekulace. Objevily se informace o tom, že Hadayet několikrát mluvil o své nenávisti k Izraeli. Policie proto prověřuje i variantu, že šlo o soukromou mstu.
Člověk, který se snažil Hadayeta zneškodnit, byl pobodán. Poté, co atentátník vystřelil 10 či 11 kulek, jej zastřelila ochranka El Al. Vše se odehrálo během několika desítek vteřin. Podle expertů bylo štěstí v neštěstí, že se tento incident odehrál u přepážky izraelských aerolinií, které mají po celém světě přísnou ochranu. Pokud by pachatel nebyl tak rychle zneškodněn, zahynulo by s největší pravděpodobností více lidí. Na incident už reagovaly i americké úřady. Doposud nebyl prostor na letišti před odbavením nijak zvlášť hlídán. To se v USA s okamžitou platností mění. Na letištích mají stále hlídkovat policisté v uniformách nebo v civilu. Izraelské úřady stále tvrdí, že jde o teroristický čin. V arabském listu Al Haját, který vychází v Londýně, se dokonce objevily informace, že bezpečnostní složky prověřují informaci, zda se Hadayet v letech 1995 a 1998 nesetkal v USA s pravou rukou Usámy bin Ládina teroristou Ajmánem Zavahrím. Nicméně jde o spekulace. Objevily se informace o tom, že Hadayet několikrát mluvil o své nenávisti k Izraeli. Policie proto prověřuje i variantu, že šlo o soukromou mstu.
</TEXT>
</DOC>
<DOC>
<DOCID>LN-20020708046</DOCID>
<DOCNO>LN-20020708046</DOCNO>
<DATE>07/08/02</DATE>
<TITLE>
Vlastenectví a jednotu Ameriky vboji proti terorismu chválil prezident George W. Bush.
</TITLE>
<GEOGRAPHY>WASHINGTON/HAVANA</GEOGRAPHY>
<TEXT>
Bezpečnostní opatření nevídaného rozsahu provázely oslavy prvního Dne nezávislosti v USA od teroristických útoků z 11. září loňského roku. I přes obavy, že teroristé mohou znovu zaútočit, se vše obešlo bez větších problémů. Výjimkou byla střelba na letišti v Los Angeles, při které zahynuli dva lidé a útočník, a pád malého letounu na předměstí Los Angeles mezi lidi. Havárie si vyžádala čtyři oběti. Příčinou byla podle prvních zjištění technická závada. Miliony lidí po celých Spojených státech oslavovaly 226. narozeniny své země jako obvykle. V ulicích velkých měst bylo pouze mnohokrát více policistů než jindy a nad domy kroužily vojenské stíhačky a helikoptéry. Den uzavřely jako každý rok velkolepé ohňostroje. "Bylo to úžasné. Velký úspěch," řekl například Scott Fear z americké policie, oddělení pro parky, které mělo na starosti bezpečnost statisíců lidí, kteří sledovali ohňostroj v centru metropole Washingtonu. Zvláštní nádech měly oslavy v New Yorku. Lidé, kteří se přišli podívat na ohňostroje, vzdali úctu obětem teroristických útoků z 11. září. "Bere to dech. Překrásné. Je to nádherné, jako by se z nebe sypalo zlato," prohlásila o ohňostroji Lois Fontanová ze Staten Islandu. "Vemte si to a nacpěte někam, pane bin Ládine!"
</TEXT>
<HEADING>
Oslavy na Kubě
</HEADING>
<TEXT>
Prezident George W. Bush strávil 4. červenec v Ripley v Západní Virginii. "Výročí americké nezávislosti je dnem vděčnosti a oslav," prohlásil prezident před osmi tisíci lidmi, kteří zaplnili náměstí v městečku Ripley. "Historie opět jednou vyzvala Spojené státy, aby využily svou drtivou sílu na obranu svobody. A my právě to učiníme." Prezident, který oslavil 6. července 56. narozeniny, pronesl v sobotu rozhlasový projev, v jehož rámci oslavoval americké vlastenectví a jednotu ve válce proti terorismu: "Když zaútočíte na jednoho Američana, zaútočíte na nás na všechny." Američané slavili 4. červenec tradičně i v zahraničí. Ve všech zemích světa provázely oslavy svátku zpřísněná bezpečnostní opatření. Slavilo se i na Kubě. Zatímco na americkou diplomatickou misi přišli proticastrovští disidenti, v havanském Divadle Karla Marxa se konalo oficiální představení. Toho se zúčastnil i Fidel Castro. Řečníci vesměs kritizovali politiku George W. Bushe. Po proslovech proběhlo dvouhodinové představení americké hudby od Gershwina po Chucka Berryho, jehož součástí bylo i čtení poezie například od Walta Whitmana či Allena Ginsberga.
Prezident George W. Bush strávil 4. červenec v Ripley v Západní Virginii. "Výročí americké nezávislosti je dnem vděčnosti a oslav," prohlásil prezident před osmi tisíci lidmi, kteří zaplnili náměstí v městečku Ripley. "Historie opět jednou vyzvala Spojené státy, aby využily svou drtivou sílu na obranu svobody. A my právě to učiníme." Prezident, který oslavil 6. července 56. narozeniny, pronesl v sobotu rozhlasový projev, v jehož rámci oslavoval americké vlastenectví a jednotu ve válce proti terorismu: "Když zaútočíte na jednoho Američana, zaútočíte na nás na všechny." Američané slavili 4. červenec tradičně i v zahraničí. Ve všech zemích světa provázely oslavy svátku zpřísněná bezpečnostní opatření. Slavilo se i na Kubě. Zatímco na americkou diplomatickou misi přišli proticastrovští disidenti, v havanském Divadle Karla Marxa se konalo oficiální představení. Toho se zúčastnil i Fidel Castro. Řečníci vesměs kritizovali politiku George W. Bushe. Po proslovech proběhlo dvouhodinové představení americké hudby od Gershwina po Chucka Berryho, jehož součástí bylo i čtení poezie například od Walta Whitmana či Allena Ginsberga.
</TEXT>
</DOC>
<DOC>
<DOCID>LN-20020708047</DOCID>
<DOCNO>LN-20020708047</DOCNO>
<DATE>07/08/02</DATE>
<TEXT>
Letošní Den nezávislosti se zdál jako každý jiný. Alespoň do té doby, než nad městem poprvé prohučely dvě stíhačky a než začaly na obloze kroužit helikoptéry. Armáda se podílela na bezpečnostních opatřeních, které neměly v historii Spojených států obdoby. Američané jsou patrioti a projevy národní hrdosti jsou každodenním jevem, ať se jedná o zpívání americké státní hymny před ligovými zápasy nebo o samolepky na řadě aut hlásající, že majitel vozidla kupuje pouze zboží Made in USA. Tento trend zesílil po 11. září. Před čtvrtečními oslavami americká vláda dokonce financovala kampaň televizních reklam. Na jedné z nich je ulice s řadou domů. Mužský hlas čte: "11. září se teroristé rozhodli změnit USA". Po střihu visí na každém domě v oné ulici několik amerických vlajek. "Podařilo se jim to." V minulosti některé projevy amerického vlastenectví vadily. Byly to totiž projevy nadřazenosti často vyplývající z neznalosti nebo zaslepené arogance. Současná situace je ale jiná. Projevy vlastenectví jsou pochopitelnou reakcí každého napadeného národa. Americké vlajky jsem z oken nevyvěsil, ohňostroje nad Atlantou jsem si nenechal ujít.
</TEXT>
</DOC>
<DOC>
<DOCID>LN-20020708048</DOCID>
<DOCNO>LN-20020708048</DOCNO>
<DATE>07/08/02</DATE>
<TITLE>
Na afghánského viceprezidenta a ministra veřejných prací hadžiho Abdula Kádira byl spáchán atentát
</TITLE>
<TEXT>
Afghánský deník Petry Procházkové
Šestatřicet kulek vystříleli atentátníci na afghánského ministra z bezprostřední blízkosti. Jeho ochranka jim v tom nezabránila.
KÁBUL (agentura Epicentrum exkluzivně pro LN) - V sobotu 40 minut po poledni místního času se kolem ministerstva veřejných prací motaly desítky lidí. Ostatně jako každý jiný pracovní den. Většina z nich seděla na bobku a dívala se, kde je k mání v tuto dobu v Afghánistánu tak vzácný stín. Teploměr ukazoval na slunci kolem čtyřiceti stupňů Celsia. I předstírat práci je v takovém vedru obtížné. V tuto chvíli se šéf ministerstva a zároveň viceprezident země hadži Abdul Kádir rozhodl, že rozžhavenou budovu opustí. Když důstojný stařec s nápadně úzkou tváří, ostře řezanými řezy a bílým plnovousem odcházel z budovy, málokoho to vyrušilo ze siesty. Jen dva muži v býlích čepičkách zpozorněli. Klábosili s ochrankou budovy, ale když pan ministr nasedal do svého automobilu, rozhovor přerušili. Pak bez zbytečných řečí, s ledovým klidem a nikým neobtěžováni zahájili na rozjíždějící se vozidlo palbu. Zasáhli ho šestatřicetkrát.
</TEXT>
<HEADING>
Krve po kotníky
</HEADING>
<TEXT>
Řidič pana ministra a zároveň jeho zeť (zaměstnávání příbuzných patří k afghánské tradici) se snažil ujet, ale zabránila mu v tom zeď - auto se do ní zapíchlo. Hadži Abdul Kádir i jeho zeť byli na místě mrtvi. V autě bylo krve po kotníky. Útočníci, kteří stříleli ze skvělého místa - stáli asi pět metrů od ochránců budovy - své pozice opustili, aniž by jim v tom kdokoliv včetně speciálně vycvičených strážců ministerstva bránil. Policie postupovala po afghánsku. Uzavřela to, na co jí stačily síly, a zatkla každého, kdo nestačil do jejího příjezdu z místa odejít. Zadrženi byli i všichni členové ochranky budovy ministerstva i samotného ministra. Pokud nebudou usvědčeni ze spoluúčasti na atentátu, čeká je tak minimálně trest za neuvěřitelnou neschopnost. Ochranka budovy si pár minut před atentátem přátelsky povídala s teroristy a zapomněla si do služby vzít své zbraně, které byly později nalezeny v jejich kumbálech. "Zatknou spoustu lidí, někoho třeba i obviní, ale to vůbec neznamená, že chytnou ty pravé," řekl nám včera náš známý policista, který strážil ulici vedoucí k hlavní kábulské mešitě. Pomodlit se za mrtvého ministra sem přišel i sám vůdce Afghánistánu - prezident Hamíd Karzáí. "Mohl to udělat kdokoliv," přemítal strážce zákona, který by v případě útoku musel pro svoji zbraň do auta, neboť ji tam zanechal, aby se s ní ve vedru nemusel vláčet. Policista byl Tádžik a smrt ministra, který byl Paštun ho nějak zvlášť nedojala.
</TEXT>
<HEADING>
Dva zabití ministři není moc
</HEADING>
<TEXT>
Zato paštunský východ byl v šoku. Jejich milovaný vojevůdce a v poslední době i politik a podnikatel pocházející ze slunného Dželálábádu se stal obětí spiknutí. Zda za ním stáli teroristé z Al Kajdy, talibové, členové opoziční skupiny vedené bývalým premiérem Gulbuddínem Hekmatjárem či nepřátelské frakce ve vládě, je předmětem pouličních sporů. Karzáí včera odpoledne nasedl do helikoptéry a doprovodil tělo svého přítele a zástupce hadži Abdul Kádira do jeho rodného Dželálábádu, kde byl pohřben. Už podruhé za dobu, co vládne zemi, mu zastřelili ministra - naposledy řečnil na vládním pohřbu v zimě, když na kábulském letišti rozlícený dav věřících směřujících do Mekky rozdupal ministra letectví. Tehdy stejně jako teď Karzáí vytvořil speciální komisi a slíbil, že pachatelé budou nalezeni a potrestáni. Naštěstí má afghánská veřejnost krátkou paměť, takže si dnes na sliby, které zůstaly nesplněny, nikdo nevzpomněl. Ostatně na obranu Karzáího je nutno podotknout, že jeho největším úspěchem je, že v čele země ve zdraví přežívá už osmý měsíc. "Dva zavraždění ministři za půl roku?" podotkl náš známý policista, "no to přece není tak moc." Myslel to zcela upřímně.
Zato paštunský východ byl v šoku. Jejich milovaný vojevůdce a v poslední době i politik a podnikatel pocházející ze slunného Dželálábádu se stal obětí spiknutí. Zda za ním stáli teroristé z Al Kajdy, talibové, členové opoziční skupiny vedené bývalým premiérem Gulbuddínem Hekmatjárem či nepřátelské frakce ve vládě, je předmětem pouličních sporů. Karzáí včera odpoledne nasedl do helikoptéry a doprovodil tělo svého přítele a zástupce hadži Abdul Kádira do jeho rodného Dželálábádu, kde byl pohřben. Už podruhé za dobu, co vládne zemi, mu zastřelili ministra - naposledy řečnil na vládním pohřbu v zimě, když na kábulském letišti rozlícený dav věřících směřujících do Mekky rozdupal ministra letectví. Tehdy stejně jako teď Karzáí vytvořil speciální komisi a slíbil, že pachatelé budou nalezeni a potrestáni. Naštěstí má afghánská veřejnost krátkou paměť, takže si dnes na sliby, které zůstaly nesplněny, nikdo nevzpomněl. Ostatně na obranu Karzáího je nutno podotknout, že jeho největším úspěchem je, že v čele země ve zdraví přežívá už osmý měsíc. "Dva zavraždění ministři za půl roku?" podotkl náš známý policista, "no to přece není tak moc." Myslel to zcela upřímně.
</TEXT>
</DOC>
<DOC>
<DOCID>LN-20020708049</DOCID>
<DOCNO>LN-20020708049</DOCNO>
<DATE>07/08/02</DATE>
<TITLE>
Tři kilometry vláčel vítr Fossettův balon po zemi při jeho přistání ve východní Austrálii. Vzduchoplavec se tak zmítal uvnitř gondoly plných dvacet minut.
</TITLE>
<GEOGRAPHY>SYDNEY</GEOGRAPHY>
<TEXT>
Americký vzduchoplavec Steve Fossett ve čtvrtek ráno místního času ( 23.30 SELČ) přistál se svým balonem Duch svobody po čtrnáctidenním letu kolem světa na východě Austrálie. Jako první člověk na světě uskutečnil sólový oblet zeměkoule balonem bez zastávky, a to na šestý pokus. Osmapadesátiletý dobrodruh byl nucen po úspěšném obletu Země, který dokončil v úterý, strávit ještě určitou dobu ve výšce šest tisíc metrů, protože mu nepříznivé počasí, zejména silné přízemní větry, nedovolily přistát. Přistání se ale ani tak neobešlo bez obtíží. Z obřího balonu se mu nepodařilo vypustit všechno helium, balonu se po přistání zmocnil vítr a dvacet minut ho vláčel po zemi. Vzduchoplavec se zmítal uvnitř kabiny. Když se po třech kilometrech balon zastavil, Fossett se s krvácejícími ústy vyškrábal z kabiny. "Bál jsem se, že se mi nepodaří balon vypustit a ten se mnou bude zmítat tak dlouho, až budu vypadat jako hamburger. Při přistávání jsem narazil na stěnu a zranil se na dásni," řekl Fossett novinářům na tiskové konferenci v Sydney. Americký multimilionář se ovšem o svůj život strachoval už několik hodin před přistáním. To na palubě balonu vypukl malý požár. Způsobila ho uvolněná hadice hořáku. Vzduchoplavci se ale podařilo plameny rychle zlikvidovat. "Pokusu obletět svět jsem věnoval veškeré své úsilí a veškerý svůj talent," prohlásil dobrodruh po přistání. Při jednom z předchozích pokusů se zřítil do australského korálového moře, ty další zmařily nepřízeň počasí, nedostatek paliva nebo technické problémy. Fossettův balon bude dopraven do Smithonianova institutu ve Washingtonu, kde bude umístěn na čestné místo vedle letadla Spirit of Saint Louis Charlese Lindbergha, jenž jako první na světě v roce 1927 přeletěl sám Atlantský oceán.
SYDNEY - Americký vzduchoplavec Steve Fossett ve čtvrtek ráno místního času ( 23.30 SELČ) přistál se svým balonem Duch svobody po čtrnáctidenním letu kolem světa na východě Austrálie. Jako první člověk na světě uskutečnil sólový oblet zeměkoule balonem bez zastávky, a to na šestý pokus. Osmapadesátiletý dobrodruh byl nucen po úspěšném obletu Země, který dokončil v úterý, strávit ještě určitou dobu ve výšce šest tisíc metrů, protože mu nepříznivé počasí, zejména silné přízemní větry, nedovolily přistát. Přistání se ale ani tak neobešlo bez obtíží. Z obřího balonu se mu nepodařilo vypustit všechno helium, balonu se po přistání zmocnil vítr a dvacet minut ho vláčel po zemi. Vzduchoplavec se zmítal uvnitř kabiny. Když se po třech kilometrech balon zastavil, Fossett se s krvácejícími ústy vyškrábal z kabiny. "Bál jsem se, že se mi nepodaří balon vypustit a ten se mnou bude zmítat tak dlouho, až budu vypadat jako hamburger. Při přistávání jsem narazil na stěnu a zranil se na dásni," řekl Fossett novinářům na tiskové konferenci v Sydney. Americký multimilionář se ovšem o svůj život strachoval už několik hodin před přistáním. To na palubě balonu vypukl malý požár. Způsobila ho uvolněná hadice hořáku. Vzduchoplavci se ale podařilo plameny rychle zlikvidovat. "Pokusu obletět svět jsem věnoval veškeré své úsilí a veškerý svůj talent," prohlásil dobrodruh po přistání. Při jednom z předchozích pokusů se zřítil do australského korálového moře, ty další zmařily nepřízeň počasí, nedostatek paliva nebo technické problémy. Fossettův balon bude dopraven do Smithonianova institutu ve Washingtonu, kde bude umístěn na čestné místo vedle letadla Spirit of Saint Louis Charlese Lindbergha, jenž jako první na světě v roce 1927 přeletěl sám Atlantský oceán.
</TEXT>
</DOC>
<DOC>
<DOCID>LN-20020708050</DOCID>
<DOCNO>LN-20020708050</DOCNO>
<DATE>07/08/02</DATE>
<TITLE>
Profil osobnosti
</TITLE>
<TEXT>
Afghánský viceprezident hadži Abdul Kádir, kterého v sobotu zastřelili neznámí útočníci v afghánské metropoli Kábulu, patřil k ostříleným válečným veteránům. Sympatizoval se Západem a měl výrazný podíl na loňském sesazení vládního hnutí Taliban. Kádir, pověstný svou vysokou postavou a plnovousem, byl během sovětské invaze v Afghánistánu v osmdesátých letech hlavním velitelem protisovětské frakce Islámské strany (Hezbe islámí). Hadži Kádir patřil k největší afghánské etnické skupině Paštunů - stejně jako afghánský prezident Hamíd Karzáí. Zároveň byl členem především Tádžiky ovládané Severní aliance, která za pomoci Spojených států v listopadu loňského roku vyhnala z Kábulu svého dlouholetého nepřítele - hnutí Taliban. "Byl jedním z mála Paštunů v Severní alianci. Je považován za zrádce hnutí Taliban, proto mohl být jejich cílem," nechal se krátce po útoku slyšet jeden agenturami nejmenovaný odborník na Afghánistán. V nové prozatímní vládě, která byla vytvořena minulý měsíc, získal Kádir úřad ministra veřejných prací a zároveň byl jmenován jedním ze tří viceprezidentů. Karzáí jmenoval Kádira proto, aby zajistil etnickou vyrovnanost ve vládě poté, co si Paštunové stěžovali, že Karzáí upřednostňuje Tádžiky. Kromě vládních funkcí Kádir zastával i úřad guvernéra provincie Nangarhár. Pragmatické názory a proslulý obchodní cit - jeho rodina vlastnila v devadesátých letech leteckou společnost a dovážela zboží z Dubaje do Pákistánu - odlišovaly Kádira od ostatních oblastních vůdců, na nichž je Karzáí závislý.
</TEXT>
</DOC>
<DOC>
<DOCID>LN-20020708051</DOCID>
<DOCNO>LN-20020708051</DOCNO>
<DATE>07/08/02</DATE>
<TITLE>
Osud české pravice závisí na výsledku podzimních voleb
</TITLE>
<TEXT>
Kyvadlo se vychýlilo opravdu hodně daleko nalevo. Zatímco v první polovině devadesátých let tkvělo mohutně v pravém prostoru, až to vypadalo, že vlevo nic není. Teď se zdá, že je tomu naopak. Obavy o osud demokratické levice vystřídaly obavy o osud demokratické pravice. Ještě na začátku minulého týdne se zdálo, že v Lidovém domě vzniká cosi, co bude fungovat jako korektnější forma opoziční smlouvy. Tedy že bude dál vládnout sociální demokracie, ale pod umravňujícím dohledem pravicové Unie svobody a středových lidovců. Další jednání o nástinu vládního programu však tyto představy odkázala do světa iluzí. Během jednání totiž nedocházelo ke korekci postojů a programů, nýbrž k formulačním změnám. Lapidárně řečeno, šlo o to, jak vhodnou formou voliče jedněch i druhých obalamutit.
</TEXT>
<HEADING>
Šance pro budoucnost
</HEADING>
<TEXT>
Za této situace Hana Marvanová odstoupila z předsednické funkce v Unii svobody. Těžko soudit, jak bude reagovat veřejnost, zda ocení mravnost jejího postoje, anebo spíš usoudí, že jde o čin "ztřeštěné Hanky". Ostatně, moc na tom nezáleží, v unii Marvanová velkou budoucnost zřejmě nemá. A pokud by přijala otevřenou nabídku ODS k návratu, asi by v klidu dožila období svého mandátu, ale tím by její politická dráha patrně skončila. Jakou šanci mají její eventuální nástupci? Podle výzkumů ze začátku roku si co do popularity stojí nejhůře Ivan Pilip (14 procent sympatizantů proti 63 procentům odpůrců). Podobně se umístil Jan Ruml (18 procent sympatizantů proti 58 procentům odpůrců) a Karel Kühnl na tom není o mnoho lépe (21:55). Těžko soudit, že by aktuální čísla pro ně byla zásadně příznivější. Marvanová, která právě pustila kormidlo, měla poměr sympatizantů a odpůrců 35:25 ve svůj prospěch... Rozhodnutí odstoupit z funkce se dá hodnotit tak či onak. Jedno je ale jisté: vyplývá ze slabosti unie. Je to strana s poslaneckým klubem, do něhož si "půjčila" dva poslance - jinak by totiž ani nemohl vzniknout. A nikde na obzoru není figura, která by mohla situaci zachránit, třebaže Hana Marvanová naznačuje, že by nějaká naděje mohla svitnout ze splynutí s neparlamentními stranami obdobného zaměření. Nu, splynutí s DEU zrovna oslnivý efekt unii nepřineslo. Nijak růžově nevypadá ani situace ODS. Václav Klaus je sice obklopen hradbou svých věrných, kteří však nedokáží nic jiného než opakovat, přežvykovat a zveličovat myšlenky svého guru. Z některých projevů má nezaujatý pozorovatel až tísnivý pocit sektářství a hysterie. A když Klausův šéfporadce Ladislav Jakl veřejně oznámil, že když bude nejhůř, vstoupí do ODS, nikde na pravici nebylo slyšet vydechnutí úlevy: no konečně! Z výrazných postav na sebe poutá pozornost Miroslav Macek. Nad Klausem udělal kříž a budoucnost vidí v příchodu nových tváří. A upozorňuje, jaké hrozí ODS nebezpečí - pokud nedojde k obměně vedoucího týmu, strana bude volky nevolky dotlačena do pozice protipólu a ve skutečnosti spoluhráče komunistů a dostane nálepku xenofobní, izolacionistické, nacionalistické a extremistické strany. Vlivných hlasů ochotných toto znovu a znovu opakovat není v mediálním chóru zrovna málo a Klaus a jeho suita jim do partesů domalovávají nové a nové akordy. Toto Macek vidí, před následky varuje, ale to je asi to jediné, co může v danou chvíli dělat.
</TEXT>
<HEADING>
Podzim rozhodne o mnohém
</HEADING>
<TEXT>
Dalšímu úpadku Unie svobody v dohledné době asi nedokáže nic zabránit. A pokud propadne v podzimních volbách, pak asi nabude na aktuálnosti heslo "tak, chlapci, z vandru domů", jež by bylo pokynem k návratu do lůna původní matičky strany - ODS. Návrat by to byl vcelku bezbolestný, pokud by v čele ODS v té době už nestál Václav Klaus. I o tom rozhodnou podzimní volby. Ty budou hrát klíčovou roli pro další osud české pravice. Zatím se všichni tváříme, že jsou daleko za obzorem. Jak pro pravici dopadnou, bude hodně záležet na tom, do jaké míry se poučí z chyb. Zdá se totiž, že kormutlivé výsledky plynou z jednoho zásadního nedorozumění: důraz v předvolební kampani byl kladen na program a na efektnosti osobností. Zapomnělo se na to, že podstatnou roli ve voličově rozhodování hraje důvěryhodnost. To je ten "společný jmenovatel" - až pod ním jsou jednotlivci, programy a dosavadní výsledky.
Dalšímu úpadku Unie svobody v dohledné době asi nedokáže nic zabránit. A pokud propadne v podzimních volbách, pak asi nabude na aktuálnosti heslo "tak, chlapci, z vandru domů", jež by bylo pokynem k návratu do lůna původní matičky strany - ODS. Návrat by to byl vcelku bezbolestný, pokud by v čele ODS v té době už nestál Václav Klaus. I o tom rozhodnou podzimní volby. Ty budou hrát klíčovou roli pro další osud české pravice. Zatím se všichni tváříme, že jsou daleko za obzorem. Jak pro pravici dopadnou, bude hodně záležet na tom, do jaké míry se poučí z chyb. Zdá se totiž, že kormutlivé výsledky plynou z jednoho zásadního nedorozumění: důraz v předvolební kampani byl kladen na program a na efektnosti osobností. Zapomnělo se na to, že podstatnou roli ve voličově rozhodování hraje důvěryhodnost. To je ten "společný jmenovatel" - až pod ním jsou jednotlivci, programy a dosavadní výsledky.
</TEXT>
</DOC>
<DOC>
<DOCID>LN-20020708052</DOCID>
<DOCNO>LN-20020708052</DOCNO>
<DATE>07/08/02</DATE>
<TITLE>
Uvěří voliči, že US-DEU nezradila pravici?
</TITLE>
<TEXT>
Hana Marvanová se zachovala správně, když ve čtvrtek odstoupila z funkce předsedkyně své strany. Nepodařilo se jí v US--DEU prosadit svůj principiální postoj, a tak nechává prostor novému vůdci. Paní Marvanová si zaslouží chválu i za to, že si prohru nebere osobně, neodchází uraženě ze strany, ani nehodlá torpédovat budoucí koaliční vládu, jejíž proevropský význam si dobře uvědomuje. Jinak mohou vnímat chování své bývalé šéfky její straničtí kolegové. Hana Marvanová totiž od začátku jednání se sociálními demokraty musela vědět, že schodek ve veřejných financích v následujících letech poroste. Už pár dní po volbách o tom otevřeně mluvil například první místopředseda US-DEU a někdejší ministr financí Ivan Pilip. Pokud si Hana Marvanová myslela něco jiného, tak buď vázla komunikace uvnitř strany, nebo byla šéfka strany velmi naivní. Mise nového předsedy strany nebude jednoduchá. Stojí před ním úkol, který nedokázal vyřešit ani Václav Klaus - přesvědčit voliče, že spolupráce se sociálními demokraty není zradou pravicových ideálů. Nepodaří-li se to, může US-DEU po příštích volbách zaniknout.
</TEXT>
</DOC>
<DOC>
<DOCID>LN-20020708053</DOCID>
<DOCNO>LN-20020708053</DOCNO>
<DATE>07/08/02</DATE>
<TITLE>
ČSSD si chce pojistit 101 hlasů
</TITLE>
<TEXT>
Sociální demokraté chtějí křehkou většinu jediného hlasu upevnit tím, že programové prohlášení vládní koalice nemají podepsat jen šéfové stran, ale i 101 poslanec, který vládě přislíbí podporu. Řešení je to krajně neobvyklé a extravagantní. Zpochybňuje poslancův mandát, protože omezuje pokud se podpisem bude dotyčný řídit - jeho rozhodovací možnosti. Poslanci se vlastně zavazují k podpoře zákonů a rozpočtů, které neexistují ještě ani v hlavách sociálních inženýrů z Lidového domu. Vezmeme-li návrh vážně, pak poslanec může svobodně rozhodovat jen o tom, co není v koaliční smlouvě zahrnuto, tedy třeba o návrzích kolegů z opozice. Pokud by chtěli být pánové a dámy z ČSSD důslední, měli by pro stranické vedení (tedy samozřejmě pokud by to bylo možné, jako že zaplaťpánbůh není) získat plné moci od svých poslanců a nahradit je při hlasování třeba nějakou hromadnou hlasovací kartou. Poslanci by se pak na plénum sněmovny nemuseli obtěžovat a měli by spoustu času na práci ve výborech. Pokud to někomu připomíná praxi první republiky, kdy byli poslanci vázáni při hlasování rozhodnutím svého klubu - a pokud se vzepřeli, mohl jim být dokonce odebrán mandát - je to podobnost čistě náhodná. Dnešnímu poslanci, jenž by se vzepřel svému podpisu, nic kromě psychických problémů (a to jen u těch citlivějších jedinců) nehrozí. Na praktiky "doktora" Sládka, jenž "své" poslance nutil podepisovat milionové směnky, snad nikdo navazovat nechce. Poslanci by se, jakkoli podporují vznikající vládu, takovému návrhu měli vzepřít. Pokud není přímo protiústavní, je minimálně neslušný. Reprezentuje další extravaganci politických kutilů snažících se o "českou cestu".
</TEXT>
</DOC>
<DOC>
<DOCID>LN-20020708054</DOCID>
<DOCNO>LN-20020708054</DOCNO>
<DATE>07/08/02</DATE>
<TITLE>
S létem přišel krach první cestovky
</TITLE>
<TEXT>
Letní sezona je v plném proudu a už se objevila první krachující cestovka. Klienti Hellas Dafnis Tour si zkrátka o vysněné zaplacené dovolené v Řecku nebo na Kypru mohou nechat jen zdát. Ještě před dvěma lety by však neviděli nejen krásy Středomoří, ale ani své peníze. Teď se mohou obrátit na pojišťovnu, která danou cestovku pojistila proti krachu, a žádat po ní odškodnění. Naši moudří zákonodárci totiž před třemi lety vymysleli právní úpravu, podle které musí být všichni organizátoři vlastních zájezdů pojištěni proti úpadku. Chvályhodný počin přinesl ovoce již v minulém roce, kdy této možnosti využili klienti tří domácích cestovek. Letos, jak je vidět, k nim přibudou další. Jenže existence celého pojištění cestovek proti krachu, a tím i samotných kanceláří, je ohrožena. Pojišťovny totiž nechtějí poskytovat tuto službu samostatně, a tak se jich devět sdružilo. Jejich činnost je limitována lednem příštího roku a náš antimonopolní úřad ještě neví, zda dá požehnání k prodloužení. Pokud by se tak nestalo, budou mít všichni zúčastnění smůlu. Pojišťovny nebudou chtít poskytovat tuto službu jednotlivě a cestovky by v tom případě nemohly podnikat. Kruh se uzavře a řešení bude muset přijít shůry, tedy buď od zákonodárců, nebo z ministerstva. Jedno je však jasné, v českých podmínkách je riskantní vyjet na zájezd s cestovkou, která není pojištěna proti úpadku.
</TEXT>
</DOC>
<DOC>
<DOCID>LN-20020708055</DOCID>
<DOCNO>LN-20020708055</DOCNO>
<DATE>07/08/02</DATE>
<TEXT>
Příprava na historicky největší rozšíření Evropské unie se viditelně dostává do finále. Dánské předsednictví, které před téměř desetiletím definovalo kritéria pro členství kandidátů ze střední a východní Evropy, je zcela rozhodnuto završit proces od Kodaně po Kodaň. Evropská komise již přislíbila, že na podzimním "mezisummitu" EU v Bruselu navrhne přijmout za členy pravděpodobně všech deset kandidátů. Tehdy, koncem října, by již měl být známý i povolební osud Slovenska. Do té doby však musí naši vyjednavači uzavřít čtyři kapitoly evropského práva. Již dnes se dá očekávat, že kodaňský summit bude patřit mezi nejnapínavější události tohoto roku. Zbrzdění rozšíření by totiž znamenalo odsunutí tohoto kroku možná až daleko za rok 2006. Slováci nakonec sami dobře chápou, co znamená promarnit historickou příležitost. Udělali jsme to již jednou v naší novodobé historii a stále jsme za to nepřestali platit. Tento rok stejnou chybu udělat nesmíme. Je třeba věřit, že stejně rozmýšlejí nejen naši voliči, ale i politici v EU.
</TEXT>
</DOC>
<DOC>
<DOCID>LN-20020708056</DOCID>
<DOCNO>LN-20020708056</DOCNO>
<DATE>07/08/02</DATE>
<TITLE>
LN přinášejí podstatnou část nejnovější verze návrhu koaliční smlouvy mezi ČSSD, KDU-ČSL a Unií svobody-DEU
</TITLE>
<TEXT>
Česká strana sociálně demokratická, zastoupená předsedou PhDr. Vladimírem Špidlou, a Křesťanská a demokratická unie Československá strana lidová, zastoupená předsedou JUDr. Cyrilem Svobodou, a Unie svobody Demokratická unie, zastoupená předsedkyní JUDr. Hanou Marvanovou a místopředsedou Ing. Ratiborem Majzlíkem... uzavírají na základě výsledků voleb do Poslanecké sněmovny Parlamentu ČR a v souladu se svými volebními programy tuto koaliční smlouvu:
ČÁST PRVNÍ
</TEXT>
<HEADING>
I.
</HEADING>
<TEXT>
Smluvní strany prohlašují za společný cíl, který se zavazují promítnout do práce svých klubů v obou komorách parlamentu i do programového prohlášení vlády ČR, následující priority dalšího rozvoje země: - rychlý vstup ČR do EU při vyjednání optimálních podmínek pro ČR; - rozvíjení sociálního státu na základě sociálně tržního a ekologicky orientovaného hospodářství a udržení sociální soudržnosti a sociálního smíru; - rozvoj podmínek pro svobodné podnikání, udržení hospodářského rozvoje, růstu hrubého domácího produktu a rovnoměrného rozvoje krajů a obcí; - intenzivní boj proti všem formám korupce a závažné hospodářské kriminality; - všestrannou podporu vzdělání, vědy a kultury; - rozvíjení demokratického právního státu a samosprávných prvků; - postupné ozdravení veřejných financí; - trvale udržitelný rozvoj a ochranu životního prostředí; - vyváženou zahraniční politiku státu a zapojení do boje proti mezinárodnímu terorismu; - posílení účasti občanů na rozhodování ...
</TEXT>
<HEADING>
II. Vstup ČR do EU
</HEADING>
<TEXT>
Smluvní strany se zavazují, že učiní vše pro úspěšné dokončení přístupových jednání s EU k termínu 1. 1. 2003 s cílem vstoupit do EU v roce 2004. Do tohoto termínu proto předložíme a v obou komorách parlamentu prosadíme přijetí legislativních aktů nezbytných pro dokončení harmonizace právního řádu...
</TEXT>
<HEADING>
III. Sociální soudržnost ...
</HEADING>
<TEXT>
... (2) Smluvní strany se zavazují vyvinout maximální úsilí o zachování sociální soudržnosti a sociálního smíru a za tím účelem se zavazují k aktivní politice zaměstnanosti spočívající v realizaci a modernizaci dosud uplatňovaných legislativních i exekutivních nástrojů a k aktivní podpoře sociálního vyjednávání na půdě Rady sociální a hospodářské dohody a podpoře vytváření tripartit na krajské úrovni ... (9) Smluvní strany připraví legislativní základ pro celkovou reformu penzijního systému tak, aby došlo k oddělení Důchodového fondu od státního rozpočtu při zachování průběžného systému financování starobních důchodů s ručením státu ... (13) Smluvní strany se zavazují připravit a předložit nový zákoník práce, který přispěje k zachování a tvorbě nových pracovních míst ... (14) Smluvní strany se zavazují, že nepodpoří omezování odborových práv v právních předpisech a budou dbát na to, aby nedocházelo k jejich porušování zejména na podnikové úrovni ...
</TEXT>
<HEADING>
Rodinná politika ...
</HEADING>
<TEXT>
3. Smluvní strany se zavazují prosadit přijetí státní koncepce rodinné politiky a zajistit její realizaci institucionálně. Na základě široké odborné a společenské diskuse podpořit vytvoření "Národního programu podpory rodin s dětmi" s důrazem na vytváření příznivých podmínek pro rodiny s více než jedním dítětem.
4. Smluvní strany se zavazují uvést v život vyvážený systém založený na rovnováze následujících prvků: - přídavek na dítě jako právo dítěte, jako příspěvek společnosti na výživu a výchovu dětí, který náleží všem dětem bez rozdílu, ve stejné výši a diferencovaný pouze podle věku dítěte a školní příspěvek jednorázově vyplácený a odstupňovaný podle stupně školního vzdělání. Smluvní rodičovský příspěvek, který umožňuje rodinnou péči dětem v nejnižším věku, ve výši nejméně jedné třetiny průměrných pracovních příjmů kategorie osob ve věku 25 - 35 let. Bude rozšířena možnost částečné výdělečné činnosti při pobírání této dávky, - fondové zabezpečení dlouhodobých potřeb rodin s dětmi v různých fázích života (např. novomanželské půjčky, rodinné spoření, svěřenecký fond) ...
</TEXT>
<HEADING>
Zdravotní péče ...
</HEADING>
<TEXT>
2. Smluvní strany se zavazují posílit postavení pacienta zvýšením jeho informovanosti, podporou jeho svobodného výběru zdravotní péče. Pacient má právo přesvědčit se o kvalitě jednotlivých zdravotnických zařízení a právo na veřejnou kontrolu kvality zdravotní péče ...
4. Smluvní strany s ohledem na potřeby stárnoucí populace podpoří restrukturalizaci současných kapacit a posílí zejména úroveň ošetřovatelské péče a dalších forem dlouhodobé péče včetně rehabilitace a domácí péče. Vymezí ty formy dlouhodobého pobytu v zařízeních, u kterých se jedná de facto o náhradu bydlení, a budou hledat i cesty jejich spolufinancování. Pokud se však jedná o zdravotní hospitalizace, budou hrazeny z veřejného zdravotního pojištění. Nesmí být narušena rovná dostupnost indikované zdravotní péče...
10. Smluvní strany nepodpoří případné návrhy na zvýšení spoluúčasti občanů na péči hrazenou z veřejného zdravotního pojištění ...
11. Smluvní strany nepodpoří návrhy na zavádění přímé úhrady a poplatky pacienta na péči hrazenou z veřejného zdravotního pojištění ...
</TEXT>
<HEADING>
IV. Hospodářský rozvoj
</HEADING>
<TEXT>
(1) Smluvní strany se zavazují realizovat společnou národohospodářskou strategii, která bude směřovat k dlouhodobě udržitelnému hospodářskému růstu s cílem přiblížit se vyspělým zemím v základních hospodářských ukazatelích ...
(2) Smluvní strany se zavazují zpracovat a postupně realizovat komplexní plán revitalizace regionů severní Morava a severozápadní Čechy ...
(3) Smluvní strany se zavazují novelizovat dlouhodobou energetickou koncepci. Při volbě energetických zdrojů se zaměří na zdroje tuzemské a při jejich výběru budou respektovat oprávněné požadavky životního prostředí a rozšiřovat využití alternativních a obnovitelných energetických zdrojů ...
(9) Zemědělství a rozvoj venkova Smluvní strany konstatují, že základním cílem v oblasti zemědělství je optimalizovat a stabilizovat rozměr a ekonomickou pozici zemědělství tak, aby bylo schopno ve venkovském prostoru plnit funkce produkční, environmentální a sociální. K dosažení tohoto cíle se smluvní strany zavazují:
1. Prostřednictvím "Programu obnovy venkova" podpořit harmonický rozvoj venkovských oblastí, včetně krajových a lokálních specifik.
2. Systémem podpor a dalšími opatřeními umožnit spravedlivou soutěž českých zemědělců v evropském konkurenčním prostředí.
3. Dokončit harmonizaci právních předpisů, nutných pro plnohodnotný vstup českého zemědělství do EU v první vlně.
4. Obhajovat produkční kvóty pro jednotlivé komodity navržené v pozičním dokumentu a rovný přístup v přiznání přímých plateb a zdrojů na rozvoj venkova ...
</TEXT>
<HEADING>
V. Bezpečnost a boj proti kriminalitě
</HEADING>
<TEXT>
(1) Smluvní strany se zavazují, že budou respektovat a prosazovat přísnou apolitičnost bezpečnostního aparátu ČR a orgánů činných v trestním řízení ...
(4) Smluvní strany se zavazují vytvořit podmínky pro sladění územních obvodů policie a soudů s územními obvody krajů, zlepšit spolupráci Policie ČR s orgány územních samospráv a zvýšit počty policistů v přímém výkonu služby.
(5) Smluvní strany vytvoří podmínky pro zvýšení možnosti odčerpávání zisků ze zločinu a zasadí se o možnost státu zabavit majetek odsouzeným zločincům, kteří se podíleli na organizovaném zločinu, pokud nemohou prokázat získání majetku zákonným způsobem ...
(11) Smluvní strany předloží pro zvýšení postihu závažné majetkové trestné činnosti a závažné daňové nekázně apod. vhodnou podobu zákona o majetkových přiznáních a prokazování původu příjmů.
(12) Smluvní strany se zavazují k přípravě nové zákonné úpravy konfliktu zájmů, která povede k rozšíření stávající působnosti a zpřísnění sankcí a zavedení majetkových přiznání pro vybrané veřejné činitele ...
</TEXT>
<HEADING>
VI. Podpora vzdělávání, vědy, kultury a sportu
</HEADING>
<TEXT>
1. Smluvní strany považují vzdělávání za svou prioritu a budou usilovat o další zvyšování výdajů na vzdělávání v budoucích rozpočtech.
2. Smluvní strany se zavazují: a) opírat se při další transformaci vzdělávání především o principy Národního programu vzdělávání v ČR (Bílé knihy); b) vypracovat a urychleně prosadit Zákon o vzdělávání (školský zákon) a hledat pro něj co nejširší podporu u odborné veřejnosti a ostatních parlamentních stran; c) zachovat bezplatné veřejné základní, střední i vysoké školství ... d) zachovat srovnatelné postavení škol všech zřizovatelů; e) respektovat multikulturní a multietnický charakter české společnosti. Zajistit rovné šance na vzdělání příslušníků jednotlivých etnických skupin; f) usilovat o zlepšování podmínek práce pedagogických pracovníků a pokračovat ve zvyšování jejich platů s cílem výrazně překročit průměrnou mzdu v ČR; g) vytvářet podmínky pro podstatné rozšíření nabídky studijních příležitostí v oblasti terciárního vzdělávání ...
4. Smluvní strany se zavazují: a) vyčleňovat na podporu kultury - včetně kultury národnostních menšin prostředky ve výši obvyklé v EU, minimálně však dodržet průměr nákladů vložených do kultury v letech 1998 - 2002; b) podporovat zvýšení péče státu o kulturní dědictví a kulturní rozvoj; c) zachovat veřejnoprávnost Českého rozhlasu, obou programů ČT a ČTK; d) zhodnotit dosavadní působení veřejnoprávních sdělovacích prostředků a zejména jejich rad s důrazem na požadavek nestrannosti, vyváženosti a plnění veřejné služby ...
</TEXT>
<HEADING>
VII. Demokratický právní stát, veřejná správa ...
</HEADING>
<TEXT>
(1) Smluvní strany považují úsilí o vybudování demokratického právního státu za trvalý úkol, k jehož naplnění je nezbytné zakotvit do ústavního pořádku ČR rozhodování občanů o zásadních otázkách vnitřní i zahraniční politiky státu v referendu. Deklarují společnou snahu podpořit v Senátu hlasy členů svých klubů projednávaný návrh ústavního zákona o referendu. Nebude-li přijat, zavazují se urychleně zpracovat a předložit nový návrh ústavního zákona o obecném referendu včetně referenda o vstupu do EU. Za další nezbytný krok považují změnu Ústavy ČR, která by umožnila přímou volbu prezidenta republiky, zpřesnila vzájemné kompetence ústavních orgánů, omezila rozsah imunity ústavních činitelů ...
(2) V zájmu posílení stability právního řádu, jeho přehlednosti a záruk právních jistot se smluvní strany zavazují přistoupit k zásadní rekodifikaci právního řádu ...
(3) Smluvní strany konstatují, že v Československu po listopadu 1989 a v ČR po 1. 1. 1993 byly přijaty zákonné úpravy zmírňující majetkové i jiné křivdy minulého režimu v rozsahu, který nemá obdobu v jiných postkomunistických zemích. Společně se zavazují, že nebudou rozšiřovat rámec těchto restitucí a nepřipustí změnu data 25. únor 1948 jako data rozhodného pro uplatňování nároků z restitucí.
(4) Smluvní strany považují za důležité, aby v souladu se stávajícími zákony pokračovalo vyšetřování a potrestání zločinů komunismu.
(5) Obě smluvní strany považují za stále nedořešenou zásadní otázku uspořádání majetkových vztahů mezi státem na straně jedné a církvemi a náboženskými společnostmi na straně druhé ...
(9) Smluvní strany připraví právní úpravu, která zajistí urychlení zápisů do obchodního rejstříku ... (11) Smluvní strany považují dokončení celkové reformy veřejné správy založené na samosprávném principu za prioritní úkol. Neučiní v žádné z parlamentních komor kroky, které by završení její II. etapy dnem 1. 1. 2003 mohly ohrozit. Reforma veřejné správy bude ukončena III. etapou, která se zejména zaměří na co nejefektivnější fungování ústředních a správních úřadů, na revizi správních agend a zjednodušení správních postupů ...
</TEXT>
<HEADING>
VIII. Veřejné finance a daně
</HEADING>
<TEXT>
(1) Smluvní strany považují konsolidaci veřejných financí za nezbytnou podmínku pro udržitelný střednědobý hospodářský růst a pro úspěch procesu vedoucího k rychlému vstupu do EU a následnému splnění kritérií pro připojení k jednotné evropské měně euro. Konečným cílem tohoto úsilí by měla být dlouhodobě vyrovnaná soustava veřejných rozpočtů. Za nezbytnou podmínku dosažení takového cíle považují obě smluvní strany přípravu a zahájení reformy systému veřejných financí v letech 2003 - 2006 tak, aby saldo veřejných rozpočtů v roce 2006 nepřekročilo hodnotu v rozmezí 4,9 - 5,4 procenta HDP ...
</TEXT>
<HEADING>
IX. Ochrana životního prostředí ...
</HEADING>
<TEXT>
(1) Smluvní strany konstatují, že budou podporovat udržení a zkvalitnění účasti veřejnosti při ochraně životního prostředí. Zavazují se, že se zasadí v Parlamentu ČR o ratifikaci a arhuské úmluvy o účasti veřejnosti na rozhodování ve věcech životního prostředí.
(2) Smluvní strany se zavazují předložit a v Parlamentu ČR prosadit zákonnou úpravu pro jednotlivé národní parky s vyloučením možnosti jejich plošného zmenšení - jejich hranice bude odpovídat dnešnímu stavu. Tato úprava nepřipustí převod správ chráněných krajinných oblastí a správ národních parků na kraje ...
</TEXT>
<HEADING>
X. Zahraniční a obranná politika
</HEADING>
<TEXT>
(1) Společným cílem smluvních stran je aktivní a vyvážená zahraniční politika. Prioritou české zahraniční politiky je začlenění ČR do EU, rozvíjení dobrých vztahů se všemi sousedními zeměmi a plnění závazků vůči našim spojencům v NATO ...
(3) Smluvní strany vycházejí z Českoněmecké deklarace z roku 1997 a zavazují se respektovat principy vyjádřené v usnesení Poslanecké sněmovny č. 2235 ze dne 24. 4. 2002, které se dotýkají právních důsledků 2. světové války ...
ČÁST DRUHÁ
</TEXT>
<HEADING>
XI. Spolupráce
</HEADING>
<TEXT>
(1) Smluvní strany se dohodly, že ve vládě, která bude mít celkem 17 (16, 15) členů, bude uplatněno zastoupení ČSSD a Koalice v poměru X:Y ve složení, které je uvedeno v příloze č. 2 této smlouvy (pozn. redakce: texty příloh nebyly do uzávěrky zveřejněny) a které po vzájemné dohodě předloží pověřený premiér Vladimír Špidla prezidentu republiky. Vláda bude rozhodovat většinovým hlasováním.
(2) Smluvní strany předloží a v Poslanecké sněmovně svým hlasováním podpoří i složení orgánů Poslanecké sněmovny tak, jak je uvedeno v příloze č. 3 této smlouvy.
(3) Smluvní strany zajistí, aby se všichni jejich zvolení poslanci zúčastnili ustavující schůze Poslanecké sněmovny, jakož i schůze, na které bude hlasováno o důvěře nově jmenované vládě ČR, a zajistí, že podpoří hlasování jak o důvěře vládě jmenované podle předchozího odstavce, tak o složení orgánů Poslanecké sněmovny podle přílohy č. 3 k této smlouvě.
(4) Obě smluvní strany respektují ústavní právo předsedy vlády navrhovat prezidentu republiky jmenování a odvolávání členů vlády. Pro každý takový krok bude předseda vlády hledat podporu příslušné koaliční strany. Předseda příslušné koaliční strany může předsedovi vlády podat návrh na odvolání a jmenování člena vlády nominovaného za tuto stranu. Další postup o takovém návrhu podléhá dohodě předsedy vlády s předsedou příslušné strany ...
(6) Smluvní strany se zavazují, že po dobu trvání této koaliční smlouvy nevyvolají na půdě Poslanecké sněmovny hlasování o vyslovení nedůvěry vládě a ani se k takovému hlasování nepřipojí ...
(9) Případné rozpory vyplývající z této smlouvy budou nejdříve řešeny dohodovacím nebo smírčím jednáním smluvních stran ...
</TEXT>
<HEADING>
XII. Závěrečná ustanovení
</HEADING>
<TEXT>
(1) Porušení závazků uvedených v této koaliční smlouvě bude považováno za důvod k jednostrannému odstoupení od této smlouvy, nejdříve však po neúspěšném smírčím jednání smluvních stran ...
(redakčně kráceno)
Celé znění posledního návrhu koaliční smlouvy najdete na www.lidovky.cz
</TEXT>
</DOC>
<DOC>
<DOCID>LN-20020708057</DOCID>
<DOCNO>LN-20020708057</DOCNO>
<DATE>07/08/02</DATE>
<TITLE>
V noci ze středy na čtvrtek se hollywoodská hvězda provdala za kameramana Daniela Modera
</TITLE>
<TEXT>
150 tisíc liber údajně zaplatila slavná herečka manželce svého milence, aby ji přiměla k rozvodu.
TAOS, Nové Mexiko, USA - Americká herečka Julia Robertsová (34) si ve středu v noci vzala na své usedlosti v Taosu v americkém státě Nové Mexiko kameramana Daniela Modera (33). Pro hvězdu filmů "Pretty Woman", "Nevěsta na útěku" a "Svatba mého nejlepšího přítele" to je již druhé manželství. V první polovině 90. let měla 21 měsíců za muže countryového zpěváka Lyla Lovetta. "Julia Robertsová a Daniel Moder se vzali ve svém domě v Novém Mexiku při půlnočním obřadu, kterého se zúčastnila rodina a přátelé," uvedla krátce po svatbě hereččina mluvčí Marcy Engelmannová. Odmítla však uvést jakékoli další podrobnosti. Robertsová pozvala na svatbu kolem 50 hostů včetně George Clooneyho, Stevena Soderbergha, Jennifer Anistonové a Brada Pitta. S posledně zmiňovaným si zahrála ve filmu Mexičan, během jehož natáčení před dvěma lety se seznámila s Moderem. Načasování svatebního obřadu na noc ze třetího na čtvrtý červenec nebylo náhodné. Moder řekl Robertsové své ano v prvních minutách čtvrtého července amerického Dne nezávislosti. Tato doba měla symbolizovat, že jeho dřívější manželství definitivně skončilo a on je pro Julii znovu svobodný. Dalším důvodem "noční svatby" bylo znemožnit fotoreportérům a novinářům, kteří obléhali ranč již od pondělka, kdy britský Daily Mail informoval o chystané svatbě, obřad sledovat.
</TEXT>
<HEADING>
Nákup ženicha
</HEADING>
<TEXT>
Nejmocnější herečka Hollywoodu, která vydělává ročně kolem 20 milionů dolarů, o svého novomanžela dlouhou dobu bojovala. Danny Moder byl totiž ženatý a jeho manželka se ho nemínila vzdát. Veru Moderovou nakonec k rozvodu přimělo 150 tisíc liber (přibližně 6,7 milionu korun), které jí Robertsová za Dannyho zaplatila. Již dříve Robertsová nabídla své sokyni 75 tisíc liber ( 3,4 milionu korun). Tato částka však Moderovou nepřesvědčila. Robertsová má "na kontě" vedle jednoho manželství také dvě zasnoubení: s herci Dylanem McDermottem (v roce 1989) a Kieferem Sutherlandem, kterého v roce 1991 opustila tři dny před plánovanou svatbou kvůli dalšímu herci Jasonu Patrickovi. V minulosti byla také spojována s Matthewem Perrym a Liamem Neesonem. Loni se po čtyřleté známosti rozešla s hereckou hvězdou Benjaminem Brattem.
Nejmocnější herečka Hollywoodu, která vydělává ročně kolem 20 milionů dolarů, o svého novomanžela dlouhou dobu bojovala. Danny Moder byl totiž ženatý a jeho manželka se ho nemínila vzdát. Veru Moderovou nakonec k rozvodu přimělo 150 tisíc liber (přibližně 6,7 milionu korun), které jí Robertsová za Dannyho zaplatila. Již dříve Robertsová nabídla své sokyni 75 tisíc liber ( 3,4 milionu korun). Tato částka však Moderovou nepřesvědčila. Robertsová má "na kontě" vedle jednoho manželství také dvě zasnoubení: s herci Dylanem McDermottem (v roce 1989) a Kieferem Sutherlandem, kterého v roce 1991 opustila tři dny před plánovanou svatbou kvůli dalšímu herci Jasonu Patrickovi. V minulosti byla také spojována s Matthewem Perrym a Liamem Neesonem. Loni se po čtyřleté známosti rozešla s hereckou hvězdou Benjaminem Brattem.
</TEXT>
</DOC>
<DOC>
<DOCID>LN-20020708058</DOCID>
<DOCNO>LN-20020708058</DOCNO>
<DATE>07/08/02</DATE>
<GEOGRAPHY>NIKÓSIE</GEOGRAPHY>
<TEXT>
Archeologové se domnívají, že objevili na staveništi budoucí radnice města Nikósie trosky prvního paláce francouzské dynastie Lusignanů, která na Kypru vládla v letech 1192 - 1489. Stavba paláce byla údajně dokončena v roce 1211. "Jde o jednu ze vzácných stop ze středověku - asi o první palác Lusignanů," řekl Pavlos Flurentzos, ředitel památkové správy na Kypru. V červnu, na počátku prací, buldozery odkryly ruiny. Na místo byl vyslán tým archeologů s cílem posoudit důležitost nálezu. Dosud byla odkryta čtyři metry vysoká zeď, fragmenty fresky, meč, kousky keramiky a mince lusignanské měny. Lusignané, původem z Poitou, vybudovali během svého panování tři paláce. Z druhého zbyla jen jedna místnost v gotickém stylu. Třetí palác v severní části, kontrolované kyperskými Turky, byl zbořen Brity v roce 1904. Jak se vlastně Lusignané na Kypr dostali? Anglický král Richard Lví srdce se zmocnil Kypru v roce 1191. O rok později ho nabídl svému francouzskému spojenci Gui de Lusignanovi, který právě přišel o království Jeruzalému. Lusignané se tedy stáhli na Kypr a založili zde feudální monarchii, která trvala tři století. V tomto období sloužil ostrov jako základna mnoha útoků proti muslimům, dokud nepadl do rukou Benátčanů.
</TEXT>
</DOC>
<DOC>
<DOCID>LN-20020708059</DOCID>
<DOCNO>LN-20020708059</DOCNO>
<DATE>07/08/02</DATE>
<TEXT>
Sedím si takhle na terase. Hledím na zahrádku, teď nejmíň tři dny smím. Clematis je temně fialový, růžička sytě růžová, afrikán jiskří oranžovou a žlutou, lilie odkvétá broskvově, zimolez už ani nevoní, břečťan se natáhl přesně tam, kam měl, zvonky zmodraly, kopretiny bíle odkvétají, okrasný bodlák si to dominantně trčí všude, kde se mu dovolí, hledíky hrají pastelovými barvami, na srdcovce zbylo poslední uschlé srdíčko, netřesk natřikrát ztopořil, voskovka zčervenala... Psí víno zahltilo plot, šeřík je od včerejška pod kontrolou, sloní uši, co nám narostly na seříznuté lípě, taky, i bobkovišeň a zlatý déšť mají nový zástřih a fakt jim to sluší. A nejlepší na tom všem je, že se to u nás všechno dělá samo. Zrovna včera si můj muž před sousedkou - která si mírně stěžovala, že je z té své zahrady docela udřená - pochvaloval, jak je ta naše zahrada vzorná. Nebují a nepřerůstá nikomu přes hlavu, kilometr čtvereční trávníku se drží ve výšce tří centimetrů už nejméně patnáct let, kam oko zamíří, tam je to lahodné, jedna květinka postupně nahrazuje druhou, odkvetlé stonky mizí, plevel nám neroste, má pochopení... U nás je to vůbec tak dokonalé, že se nám i samo pere prádlo, věší se, suší a srovnané a někdy i nažehlené skáče do skříní. Co je to prach, ptá se muž, ale nikdo neví a lux taktně mlčí. Také jídlo máme dobře vychované. Doplňuje se nám do lednice průběžně, už si ani skoro nemusíme nic půjčovat. Asi čtyřicet rohlíků a bochník chleba denně, aby bylo i na snídani pro čtyři chlapíky, u nás prostě bývá pokaždé. No a něco teplého na oběd se taky vždycky najde, salát, co se nám uhnízdil na záhoně, je večer v míse spolu s petrželí a rajčátkem a okurčičkou a česnekem a panenským olejem a vinným octem se špetkou soli. Dobrota. Pivo akurátně vychlazené ze sedmého schodu ve sklepě se tam též samo rozmnožuje... Sousedka zírá a nejspíš tiše závidí. To se tak někdo má, myslí si a dívá se na koláč, jenž ke kávě přinesla, a který musela sama pracně připravit a upéct. Poukázala jsem na mísu se studeným piškotovo-tvarohovo-rumovým dezertem s jahodami, co nám vznikl, a chtěla jí porci naservírovat. Jenže piškoty ještě nebyly rozměklé, musely se uležet. Když sousedka odešla, šel si muž štelovat a nablýskávat kolo. Jezdí na něm do práce. Dvě hodiny tam a zhruba tři až čtyři zpátky. Znamená to, že za svítání z domu vyjede a za tmy se vrací. Při zpáteční cestě je hodinka navíc na návštěvy přátel a další na občerstvení. Měla by sis konečně taky oprášit kolo, poradil mi s olejničkou v ruce. Jinak tady normálně shniješ! Rozběhla jsem se a to jeho kolo načutla. Co bylo dál? Nic. Druhý den si zase klidně odjelo.
</TEXT>
</DOC>
<DOC>
<DOCID>LN-20020708060</DOCID>
<DOCNO>LN-20020708060</DOCNO>
<DATE>07/08/02</DATE>
<TEXT>
Nora. Toto jméno je běžné především v severských zemích, v Anglii a v Irsku. Jméno je snad irského původu, protože právě v této zemi je velmi rozšířena forma Nóra. V jiných krajinách je považováno za zkráceninu jmen Eleanora či Lenora. Tato dvě jména mají své počátky v arabském Ellinor čili "Bůh je mé světlo". V církevním kalendáři dnes slaví svůj svátek Kilián. Jazykovědci se domnívají, že jméno má keltské kořeny a znamená "mnich".
</TEXT>
</DOC>
<DOC>
<DOCID>LN-20020708061</DOCID>
<DOCNO>LN-20020708061</DOCNO>
<DATE>07/08/02</DATE>
<TITLE>
Závody s býky
</TITLE>
<TEXT>
Ve španělské Pamploně vypukly oslavy svátku svatého Fermína. Při běhu, při kterém odvážlivci utíkají úzkými uličkami města před rozzuřenými zvířaty, byli zraněni nejméně čtyři lidé.
</TEXT>
</DOC>
<DOC>
<DOCID>LN-20020708062</DOCID>
<DOCNO>LN-20020708062</DOCNO>
<DATE>07/08/02</DATE>
<GEOGRAPHY>TOKIO</GEOGRAPHY>
<TEXT>
Zvláštní vagony pro ženy zavádí od srpna v ranní špičce na svých městských a příměstských linkách železniční společnost japonské Ósaky. Příčinou tohoto opatření jsou množící se stížnosti žen, že je muži ráno ve vagonech nestydatě osahávají, lepí se na ně a i jinak je sexuálně obtěžují. Speciální vagony vyhrazené pro ženy budou jezdit na nejvíce vytížených linkách mezi pátou a devátou hodinou. Ženy jsou obtěžovány nejvíce cestou do práce, a proto je toto opatření nutné, uvedl ředitel společnosti. Na odpolední vlaky si ženy téměř nestěžují. Ženy, které se chtějí ve vlaku vyhnout pozornosti vlezlých dotěrů, mohou ve vyhrazených vagonech cestovat také na Ukrajině - na trase z Kyjeva do Charkova.
</TEXT>
</DOC>
<DOC>
<DOCID>LN-20020708063</DOCID>
<DOCNO>LN-20020708063</DOCNO>
<DATE>07/08/02</DATE>
<TITLE>
Příběhy tří českých cestovatelů, kteří s prázdnou kapsou objeli svět
</TITLE>
<TEXT>
Chodí v kraťasech, na krku se jim houpe taštička na peníze a doklady, na zádech mají batoh. Bývají mladí, ale najdou se mezi nimi i lidé kolem čtyřicítky a výš. Dokážou se sebrat ze dne na den a odcestovat na druhý konec světa. Cestují po celé planetě za pár korun. Jsou to romantici a blázni. Jejich zážitky z cest, na které se vydali na vlastní pěst s pár korunami, jim však můžeme poléhavajíce před hotely na přeplněných plážích Jadranu jen závidět.
Na tomhle cestování je úžasné, že stále potkáváš úplně odlišné lidi a vlastně každý den zažíváš většinou příjemný kulturní šok," popisuje své cestovatelské dojmy osmadvacetiletý fotograf Aleš Krátký z Prahy. "Člověk se postupně seznamuje se stále odlišnějšími kulturami a neprožije takový šok, jako když někam doletí a není na tu zemi předem připravený." Právě proto se se svým bratrancem rozhodli pro cestu do Pákistánu po souši po vzoru revoltující západní mládeže z přelomu 60. a 70. let. Aleš a Honza odjeli vlakem do Turecka, kde se dá, jak říkají, cestovat úplně "za babku". "Koupili jsme si jízdenku Eurodomino na tři dni, a nakonec jsme na ni jezdili dní šest. Nikdo tam ten lístek nezná, ale nechají vás prostě jet. Přikupte si ale místenku, nebo budete muset každou chvíli měnit sedadlo." Máte-li nějaké vyhraněné stravovací návyky, můžete v cizí zemi narazit na problém. Oba cestovatelé jsou vegetariáni, což je finančně výhodné, člověk se ale prý příliš nenají. "Všude se prodávaly kebaby a jiné pokrmy z jehněčího či kuřecího masa a my se živili rajčaty, paprikami a chlebem." Další cesta vedla na hranice s Íránem, které překročili pěšky. Vnitrostátní linky jsou vždy mnohem levnější než mezistátní. Proto ušetříte, když si koupíte lístek jen na hranice. Přes přechod přejdete pěšky a v nové zemi pokračujete opět vnitrostátní linkou.
</TEXT>
<HEADING>
Setkání s Talibanem
</HEADING>
<TEXT>
Do Pákistánu dorazili za necelé tři týdny. "Po dvoudenní cestě autobusem jsme dorazili do města Kvéta, které bylo plné afhánských uprchlíků. Na ulici si nás stále někdo všímal, ukazoval nám, kam máme jít a čeho se máme vyvarovat. Někteří nás upozorňovali na procházející Talibance a tvrdili, že jsou nebezpeční, sami bychom je ale vůbec nerozeznali." Cestování s minimem peněz umožňuje poznat každou zemi skutečně od základu, což se nemůže stát člověku ležícímu u bazénu luxusního hotelu. "Z domova jsme byli připraveni na zlé muslimy, kteří budou připraveni nás kdykoliv zavraždit. Realita je ale úplně jiná. Musím říct, že jsem nepoznal milejší lidi. A to platí o Turecku, Íránu i Pakistánu. Jsi v poušti, máš hlad a žízeň a jediný člověk, kterého potkáš, tě zavede k sobě domů a celá jeho rodina se o tebe stará. Tady teprve poznáš, jak málo člověku stačí, aby žil a byl šťastný."
</TEXT>
<HEADING>
Dva roky na cestách
</HEADING>
<TEXT>
"V pátek jsem dal v práci výpověď, sbalil si to nejnutnější a v pondělí jsem letěl. Odjet je snadné, problém ale je vrátit se zpátky domů a zvyknout si opět na každodenní český stereotyp," popisuje začátek svého dvouletého cestování Pavel Rychetský z Opavy. Dnes třicetiletý obchodní zástupce jedné nadnárodní společnosti je úspěšným obchodníkem. Poprvé vycestoval na delší dobu do Peru před pěti lety a od té doby ho už dálky nepustily. Náhodou se dozvěděl, že se známí chystají do Austrálie, a okamžitě se přidal. "Na cesty jsme vyjeli ještě s několika kamarády. Po tříměsíčním pobytu v Austrálii, kdy jsme občas pracovali, jsem se rozhodl pokračovat dál na vlastní pěst." Cestování ve více lidech má své výhody i nevýhody. Skupina se hodí z praktických důvodů, vzájemně si můžete hlídat batohy nebo si pomáhat, když jeden z vás onemocní. I ubytování stojí méně pro dva než pro jednotlivce. "Na začátku jsme se například složili na ojeté auto, které jsme na konci pobytu prodali ještě o 6000 korun dráž. Benzin byl levný a na odpočívadlech jsou plotny, kde si každý může zadarmo uvařit jídlo." Když není člověk vázaný na jedno místo, lépe se mu i shání práce. "Tři dny jsme třeba sbírali v poušti bavlnu a každý jsme si vydělali 300 australských dolarů (5000 Kč). Neměl jsem v té době ale moc příležitostí ke kontaktu s někým cizím."
</TEXT>
<HEADING>
Sám na konci světa
</HEADING>
<TEXT>
Pokud jedete po cizích zemích sami, okolí na vás bude působit úplně jinak. Můžete sice prožít větší kulturní šok, ale také se lépe a hlouběji ponořit do místní kultury. Když Pavel do Austrálie narychlo odjížděl, ještě netušil, že se domů vrátí až za dva roky. "Z Austrálie jsem pokračoval sám na Nový Zéland a Tasmánii, kde jsem se seznámil s domorodci i dalšími cestovateli. Jeden Novozélanďan mě třeba pozval na ryby a nakonec jsme se spolu týden potápěli, a dokonce jsme i vařili pivo." Na svých cestách se lidé ze Západu často potkávají, neboť se zdržují často na stejných místech jako jsou hostely, dopravní prostředky atp. Vytvářejí krátkodobá společenství, při kterých cestují spolu a vzájemně si pomáhají a předávají zkušenosti z cizích krajů. "Na Novém Zélandu jsem narazil na Slováka s autem. Slovo dalo slovo a on mi ho zadarmo na dva týdny půjčil. To by se doma stát nemohlo," říká Pavel nadšeně.
</TEXT>
<HEADING>
Čeština - klíč k Vietnamu
</HEADING>
<TEXT>
Pavlova cesta pokračovala do Asie. Ve Vietnamu poprvé prožil velký kulturní šok. A to přesto, že jde o zemi, kde mimo Česko mluví nejvíce lidí česky. "Po klidném sousedním Laosu jsem vůbec nestíhal to neuvěřitelné množství lidí. První dny jsem byl stále podrážděný a nemohl jsem spát. Na vlastní oči jsem viděl, jak v autobusu ukradl za bílého dne jeden člověk spícímu nůž, tím mu rozřízl tašku a ukradl z ní peníze. Celý autobus na to koukal, ale nikdo nic neudělal. Člověk si ale zvykne. Ostatně hned první člověk, na kterého jsem ve Vietnamu narazil, na mě promluvil česky. Dříve totiž v Čechách pracoval. Lidí jako on jsem potom potkal velmi mnoho, rádi se mnou mluvili česky a hostili mě." Po dvou dlouhých letech se Pavel vrátil domů, navlékl oblek, kravatu a zahájil úspěšnou kariéru. "Momentálně se nikam nechystám, ale počítám s tím, že zase pocítím volání dálek a vyrazím."
</TEXT>
<HEADING>
Mladý a neklidný
</HEADING>
<TEXT>
"Vyjedu kdykoli mám čas a trochu peněz. Jakmile se dozvím, že jsou někde úžasně zlevněné letenky neváhám," popisuje svůj životní styl pětadvacetiletý Radek Lošťák z Liberce. "V 18 letech jsem skončil s vrcholovým sportem a od té doby cestuji." Klasický představitel mladé generace permanentních cestovatelů vedle toho stíhá ještě studovat ČVUT a vydělávat si na své cesty. Stejně jako další dobrodruzi nechápe lidi, kteří říkají: "Tak jsem si konečně vydělal na týdenní dovolenou v Chorvatsku," a potom zaplatí 15 000 Kč za to, že tam týden leží na pláži a jedí. Radek vysvětluje, jak se dá výhodně letět do exotických krajů, kam se levnější cestou po souši prostě nedá dostat. "Před pěti lety se přiřítil kamarád, že studentská cestovka GTS má velmi levné letenky pro studenty. Zjistili jsme, že například do Peru, které nás vždycky lákalo, přijde cesta na 9000 Kč. Toho prostě nešlo nevyužít, na brigádách si takové peníze vyděláš vždycky." Radek podobně procestoval Maroko, Venezuelu, Turecko a mnoho dalších zemí, nejvíce ho ale nadchlo Rusko a Rumunsko.
</TEXT>
<HEADING>
Svéráz národního lovu
</HEADING>
<TEXT>
"Na cestu do Ruska jsme se vypravili ve čtyřech. Hned na začátku jsme zakoupili ojetého žigulíka za 5000 Kč a s ním jsme se potom dostali až za polární kruh. Tam nám došly peníze, a tak jsme auto zase prodali a cestovali dál vlaky nebo stopem." Někteří z nás si naivně myslí, že zajímavé zážitky a dobrodružství se dají přivézt jen z exotických krajů.
Mnozí si to však nemohou dovolit, a tak raději sedí doma a napětí prožívají při sledování televize. Přitom právě v Rusku se člověk nudit rozhodně nebude. "Prožili jsme si tam doslova a do písmene Ontario něco jako film Svéráz národního lovu. Jeli jsme na ostrov Kiži a cesta najednou skončila. Všude bylo Karel pusto a prázdno. Pouze z nedaleké maringotky se ozýval nebývalý tartas. V obytném vozítku, které k nám byl otočeno čelem a k lesu zády, bydlela skupinka lesních dělníků. Když nás spatřili, začali zuřivě gestikulovat a ve svých zmámených rukách třímali lahve vodky. V Rusku nelze odmítnout pozvání na průzračný alkohol. Přes den se pilo, večer se do kilometr vzdálené baně (ruské sauny) muselo jezdit pásovým traktorem, protože dělníci už nebyli schopní chodit." Do Ruska se Radek přesto stále vrací, přičemž podle jeho slov dvouměsíční putování se vším všudy ho tam vyjde na 10 000 Kč. V současné době se Radek chystá na svou poslední cestu. "Připravujeme cestu Ifou (východoněmeckým vojenským speciálem) do Mongolska přes Pákistán, Indii, Čínu a Tibet a zpět přes Rusko. Udělám tuhle pořádnou cestu, pak si najdu práci a začnu žít jako normální člověk."
</TEXT>
<HEADING>
Nejlevnější země
</HEADING>
<TEXT>
Zkušený cestovatel dokáže utratit jen tolik, kolik si může dovolit. A v podstatě nezáleží příliš na tom, jestli je zrovna v levném Laosu nebo dražší Austrálii. Nejdůležitější je, jak si svůj pobyt dokáže "pochystat". Skoro každý kontinent má ale samozřejmě své levné země. Nejlevnější je Asie se zeměmi jako Laos, Indie, Pákistán nebo Bangladéš. Ostatní kontinenty jsou mnohem dražší, ale i tady se levné země najdou. Patří k nim Bolívie nebo Guatemala v Jižní Americe nebo třeba africká Etiopie. Za velkými cestovatelskými zážitky ale není třeba jezdit jen do dalekých krajů. V Evropě se sice nesetkáte s naprosto odlišnými kulturami, ale i tady můžete prožít kulturní šok a plno dobrodružství. Cenově skvělé a velmi zajímavé jsou například Rusko, Ukrajina nebo rumunská pohoří. Nutné je sehnat si před cestou do dané země co nejvíce aktuálních informací. Nejvíce informací najdete na internetových stránkách a ve specializovaných průvodcích. Mezi nejlepší patří bedekry od Lonely Planet, u nás je vydává Nakladateství Svojtka a Co.
10 rad pro cestovatele dobrodruhy
1. Nedělejte si přesný plán cesty. Vlak, kterým jste chtěli jet, jede až za týden, změnou plánu ušetříte.
2. Získejte aktuální informace. Přesné informace o zemích, do kterých se chystáte, vám pomohou předejít mnoha chybám.
3. Nešetřete na očkování a na vodě. Onemocníte-li v cizích zemích, utratíte za léčbu, pokud vůbec bude možná, velké částky.
4. Naučte se pár frází. Znalost alespoň několika vět v domorodém jazyce vám v každé zemi velmi usnadní život.
5. Žijte s domorodci. Nebojte se s nimi seznámit, přijmout pozvání na jídlo nebo nocleh.
6. Komunikujte s dalšími cestovateli. Poví vám své zážitky a zkušenosti z dané země, které vám mohou velmi pomoci.
7. Smlouvejte. Ušetříte mnoho peněz, pokud se podřídíte místním zvykům. Věc potom koupíte třeba za třetinu původní ceny.
8. Nenechte se ošidit. Pokud si chcete koupit jídlo a neznáte jeho cenu, počkejte, až si ho koupí někdo před vámi.
9. Nejezděte mezinárodními linkami. Vnitrostátní jízdenky vyjdou mnohem levněji než mezistátní. Hranice přejděte pěšky.
10. Využijte spolujízdu. Složíte se na benzin s někým, kdo má auto a jede sám do místa, kam se chystáte i vy.
Informace na internetu
</TEXT>
</DOC>
<DOC>
<DOCID>LN-20020708064</DOCID>
<DOCNO>LN-20020708064</DOCNO>
<DATE>07/08/02</DATE>
<TEXT>
Na měsíc odjíždíme s Petrem Zelenkou do Kalifornie připravovat půdu pro film. Pak nastupuju do procesu značně pracovního. V září otevírám svou velkou výstavu v ulicích Rotterdamu. Většinou jediná dovolená, kterou kdy mám, je den dva na filmovém festivalu ve Varech a minulý rok v Hradišti, a to většinou v alkooparu. Ale kdybych měl čas a prachy, no, to bych si vyrazil z kopýtka. Třeba: terénní motorka, stan, foťák, Turecko, Střední východ, Indie, Japonsko, pak dolů na Borneo, Mikronésie, Austrálie, Nový Zéland, eukalyptový háje a sopky, do jedný bych skočil a propad se do středu Země. Hm, takže to zas bude spíš robota.
</TEXT>
</DOC>
<DOC>
<DOCID>LN-20020708065</DOCID>
<DOCNO>LN-20020708065</DOCNO>
<DATE>07/08/02</DATE>
<TITLE>
kam a za kolik
</TITLE>
<HEADING>
TURISTIKA
</HEADING>
<TEXT>
Nejvyšší horou Slovinska je Triglav (2864 m n. m.), který se nachází v masivu Julské Alpy. V oblasti je k dispozici dostatek horských chat, ve kterých je možné přespat. Pěkný zážitek čeká na turisty na lublaňském hradě, z něhož je krásný pohled na město a jeho okolí. Za návštěvu stojí určitě i druhý nejrozsáhlejší jeskynní komplex na světě, který se rozkládá mezi Postojnou a Škocjanem. Můžete se tam projít mezi skvostnými stalagmity a dalšími vápencovými útvary.
</TEXT>
<HEADING>
LETOVISKA
</HEADING>
<TEXT>
Nejlepší podmínky ke koupání nabízí Portorož s umělou písečnou pláží vinoucí se kolem celého města. Dobrým tipem na výlet je vzkvétající historické lázeňské městečko Bled u stejnojmenného jezera. Uprostřed jezera leží ostrov, na němž se vypíná barokní kostel Panny Marie - chlouba celého Slovinska. Ačkoliv je slovinské pobřeží pouze 47 kilometrů dlouhé, nechybí mu půvab. Zvlášť pěkné je staré přístavní městečko Piran, v němž návštěvníci ocení zejména atmosféru krčem a hospůdek.
</TEXT>
<HEADING>
PAMÁTKY
</HEADING>
<TEXT>
Kromě horského jezerního města Bled, kde si jednu ze svých honosných vil dal postavit i bývalý vůdce Tito, stojí za návštěvu horní městečko Idrije. Těžívala se zde rtuť a dnes je tu přístupná středověká štola. Cestou z Bledu se zastavte v maličké vesnici jménem Kropa. V jedné ze zdejších lidových staveb najdete muzeum kovářství, které tento kraj živilo po staletí. Cestou z Vrhniky se určitě jděte podívat do bývalého cisterciáckého kláštera Bistra, nyní Národního technického muzea.
Vzdálenost Lublaně od Prahy: autem 670 km, letecky 1 hodina a 20 minut
Jak se dorozumíte: česky, chorvatsky, ve větších městech německy, anglicky a samozřejmě slovinsky
Měna: slovinský tolar (100 SIT je 12,90 CZK)
</TEXT>
<HEADING>
Autobusové zájezdy
</HEADING>
<TEXT>
Jestliže se budete chtít vydat na túru do Julských Alp, vyplatí se vzít si s sebou dostatek pitné vody. Tato horská oblast je suchá a balená voda zde stojí poměrně hodně peněz. Kdo nemá rád davy turistů, ať se vydá na druhý nejvyšší bod Škrlicu. Místo lidí tak spíše uvidí stáda kamzíků.
Ceny potravin
</TEXT>
</DOC>
<DOC>
<DOCID>LN-20020708066</DOCID>
<DOCNO>LN-20020708066</DOCNO>
<DATE>07/08/02</DATE>
<TEXT>
Nebyla jsem v Karlových Varech ještě ani půl dne, a už jsem se nemohla zbavit dojmu, že jedním z hlavních taháků letošního programu bude film o Jánošíkovi. Plakáty visí doslova na každém rohu a jsou prostě nepřehlédnutelné. V katalogu film ale hledám marně. Pídím se tedy, jestli by se z Jánošíka nedalo zhlédnout alespoň pár ukázek. Vždyť my jsme ještě nezačali natáčet, opáčí bodře producent. Jak se ukáže, nejsem se svou naivitou sama, Jánošíka chtějí vidět všichni a všichni mají smůlu. Nicméně už teď je prý jisté, že vznikne nejdražší a nejvelkolepější slovenský film všech dob. Z úst slovenského ministra kultury Milana Kňažka zaznělo, že se osobně přičiní, aby ministerstvo přispělo na Jánošíka minimálně čtyřiceti miliony, což je ovšem slabá třetina předpokládaného rozpočtu. Takové smělé plány - to je přece důvod k oslavě! A tak jsou všichni důležití i nedůležití lidé vyvezeni do zámečku "citlivě" zrekonstruovaného na hampejz, napojeni moravským vínem a nasyceni slovenskými haluškami. Mezi hosty se bezprizorně potuluje Michal Žebrowski. Jasně, říkám si - Jánošík. Dobře obsazeno. Jenomže kdepak - velká hvězda polského filmu si v Jánošíkovi sice zahraje, ale titulní role to překvapivě nebude! Scenáristka totiž strávila sedm let bádáním po archivech, aby objevila pravdu o Jánošíkovi: byl to rachitik s dětskou tváří. Tedy soudě alespoň podle fyzické konstituce jeho představitele Václava Jiráčka. No, uvidíme. Tedy - doufejme, že uvidíme. Zlí jazykové totiž dávají jánošíkovský projekt do souvislosti s filmem Ztraceni v La Mancha. Ten se na rozdíl od virtuálního Jánošíka na festivalu promítá a pojednává o tom, kterak režisér Terry Gilliam nenatočil svůj megalomanský film o donu Quijotovi. Jánošíkovo přepadávání bohatých bylo sice plodnější než Quijotův boj s větrnými mlýny, ale víme, jak dopadl.
</TEXT>
</DOC>
<DOC>
<DOCID>LN-20020708067</DOCID>
<DOCNO>LN-20020708067</DOCNO>
<DATE>07/08/02</DATE>
<TITLE>
Lidi se "sloní pamětí" hostil v sobotu hotel Palace. Konala se zde soutěž v memorování.
</TITLE>
<GEOGRAPHY>PRAHA</GEOGRAPHY>
<TEXT>
Slova, číslice, obrázky. Pekelné soustředění se sluchátky na uších a následné vybavování neskutečného množství znakových kombinací - pro obyčejného "smrtelníka" absolutně nezapamatovatelných. Tak vypadal čtvrtý ročník soutěže v memorování Prague Open Memory Cup 2002. Konal se pod taktovkou společnosti Mensa v tuto sobotu v pražském hotelu Palace. "Nejtěžší je neztratit v určitých fázích soutěže souvislost mezi úkoly," myslí si jeden z jedenácti účastníků soutěže Miroslav Koblic. Jeho jméno figuruje i na světovém žebříčku soutěží v memorování.
</TEXT>
<HEADING>
Hradecká lékařka s fenomenální pamětí
</HEADING>
<TEXT>
Turnaj svou účastí okořenila i světová rekordmanka a první žena na smíšeném žebříčku Michaela Buchvaldová z Hradce Králové. "Loni zvítězila na olympiádě v Londýně. Je to vlastně průkopnice memorovacích disciplín u nás. Zatím zde nemá konkurenci," řekl jeden z organizátorů akce Martin Drtina. Buchvaldová byla nakonec nejlepší z českých účastníků. Paměťová soutěž se dělí na deset disciplín. Každá klade důraz na jinou oblast. Jednou si mají soutěžící zapamatovat co nejvíce po sobě jdoucích slov, podruhé přiřadit k obličeji správné jméno. Pak přichází na řadu memorování nekonečných sad číslic od jedné do devíti. Ačkoliv existují i lidé, kteří na soutěž nepotřebují trénovat, je třeba podle Martina Drtiny si k úspěchu v turnaji najít nějakou systematickou cestu. "Například při memorování dlouhých řad číslic si soutěžící zapamatují sedmičíslo, které převedou do určitého symbolu. Ten si potom vybaví a čísla do něj zpětně dosadí," vysvětluje.
</TEXT>
<HEADING>
Světový rekordman zůstal neporažen
</HEADING>
<TEXT>
Opravdovým mistrem v číselných kombinacích je čerstvý světový rekordman Gunther Karsten z Německa. Ten si na turnaji zapamatoval během pěti minut 534 různě zkombinovaných po sobě jdoucích nul a jedniček. Pro představu: tato kombinace zabere zhruba tři čtvrtiny papíru formátu A4. Karsten se tak stal absolutním vítězem soutěže. Jak ale Drtina říká, mistrem se může stát kdokoliv. "Nejmladšímu účastníkovi je pouze třináct let. Všichni soutěžící dospělí mají naprosto normální povolání. Například Michaela Buchvaldová je lékařka." Ačkoliv se může zdát, že jedenáct soutěžících není příliš, podle Drtiny je kvantita vyvážena kvalitou. "Byla tady opravdová špička, kromě našich i třeba největší soupeřka Buchvaldové Christiane Stenger z Německa, která je ve světovém žebříčku hned za ní."
Opravdovým mistrem v číselných kombinacích je čerstvý světový rekordman Gunther Karsten z Německa. Ten si na turnaji zapamatoval během pěti minut 534 různě zkombinovaných po sobě jdoucích nul a jedniček. Pro představu: tato kombinace zabere zhruba tři čtvrtiny papíru formátu A4. Karsten se tak stal absolutním vítězem soutěže. Jak ale Drtina říká, mistrem se může stát kdokoliv. "Nejmladšímu účastníkovi je pouze třináct let. Všichni soutěžící dospělí mají naprosto normální povolání. Například Michaela Buchvaldová je lékařka." Ačkoliv se může zdát, že jedenáct soutěžících není příliš, podle Drtiny je kvantita vyvážena kvalitou. "Byla tady opravdová špička, kromě našich i třeba největší soupeřka Buchvaldové Christiane Stenger z Německa, která je ve světovém žebříčku hned za ní."
</TEXT>
</DOC>
<DOC>
<DOCID>LN-20020708068</DOCID>
<DOCNO>LN-20020708068</DOCNO>
<DATE>07/08/02</DATE>
<TITLE>
V pražských Riegrových sadech se o víkendu konal první ročník žonglérského festivalu
</TITLE>
<TEXT>
Už za pár dní se dají podle expertů zvládnout základy žonglování. Toto umění je pro mnohé lidi účinnou relaxací, pro některé i životním stylem.
PRAHA - Multifunkční prostory pražského klubu Abaton se o víkendu proměnily v domov létajících kuželů, míčků, stuh a různých jiných náčiní. Hostily totiž první ročník Juggling Meeting neboli žonglérského festivalu. Za zvuků taneční hudby se před klubem i v něm vzduchem míhaly nejrůznější barevné předměty. Koncentrovaný pohled, dokonalá souhra obou rukou. Dredy, barevné tričko a bosé nohy. Asi tak vypadá klasický zástupce novodobých žonglérů - lidí, kteří žonglování považují za určitý životní styl. "Žonglování nám přijde jako velice smysluplná činnost. Je to hluboce terapeutická aktivita. Koordinuje činnost pravé a levé mozkové hemisféry a navíc si při ní člověk odpočine," říká jeden z organizátorů setkání Jakub Vedral. Na festival se sjelo asi sedmdesát vyznavačů tohoto umění: mezi nimi například i žongléři z Německa. Od pátku do neděle si na nejrůznějších workshopech jak v Abatonu, tak v pražských parcích navzájem ukazovali, co všechno s žonglovacím náčiním dovedou.
</TEXT>
<HEADING>
S marihuanou to nejde
</HEADING>
<TEXT>
"Já jsem žonglování cvičil tři roky každý den," říká František. "Jednou jsem se zkouřil a neměl co dělat. Tak jsem začal žonglovat. Pak jsem ale zjistil, že s marihuanou to nejde. Přestal jsem s ní a začal žonglovat naplno," vypráví, zatímco se mu mezi rukama míhají vzduchem tři pestrobarevné kužely. Za chvíli k zábavě přizve ještě dva kamarády. Vytvoří trojúhelník a přehazují si kužely mezi sebou. Parádní podívaná. Vedle nich zkouší své žonglérské umění začátečnice Romana. "Mě sem přivedl přítel David. Nikdy předtím jsem žonglování nezkoušela, ale začíná mě to bavit," říká a na dlouhé tyčce roztáčí plastový talíř. David se zatím pokouší zkrotit tři speciální tyče se střapci na koncích. "Za den dva se dají základy žonglování podle mě zvládnout. Je to prostě řízení hmoty jako když řídíš auto," snaží se žonglování přirovnat k něčemu obvyklejšímu. "Podstatou žonglování je vyhození, chycení a následné ještě vyšší vyhození více předmětů, než má člověk rukou," říká Jakub Vedral. "Dělí se do několika disciplín: míčky, kužely, kruhy..." vypočítává. Jednou z disciplín jsou i diaboly, jakési cívky na provázku. "Obvyklé je žonglování pouze s jednou. V Riegrových sadech, kde se konala večerní představení, ale vystoupila německá žonglérka Lena hned se třemi diabolami," říká Jakub. Slavnosti žonglování provázela po celý víkend vystoupení DJ's a výstavky žonglovacích hraček. Ty si mohli zájemci zakoupit. Noví nadšenci měli také možnost přihlásit se do některého z žonglérských kursů.
"Já jsem žonglování cvičil tři roky každý den," říká František. "Jednou jsem se zkouřil a neměl co dělat. Tak jsem začal žonglovat. Pak jsem ale zjistil, že s marihuanou to nejde. Přestal jsem s ní a začal žonglovat naplno," vypráví, zatímco se mu mezi rukama míhají vzduchem tři pestrobarevné kužely. Za chvíli k zábavě přizve ještě dva kamarády. Vytvoří trojúhelník a přehazují si kužely mezi sebou. Parádní podívaná. Vedle nich zkouší své žonglérské umění začátečnice Romana. "Mě sem přivedl přítel David. Nikdy předtím jsem žonglování nezkoušela, ale začíná mě to bavit," říká a na dlouhé tyčce roztáčí plastový talíř. David se zatím pokouší zkrotit tři speciální tyče se střapci na koncích. "Za den dva se dají základy žonglování podle mě zvládnout. Je to prostě řízení hmoty jako když řídíš auto," snaží se žonglování přirovnat k něčemu obvyklejšímu. "Podstatou žonglování je vyhození, chycení a následné ještě vyšší vyhození více předmětů, než má člověk rukou," říká Jakub Vedral. "Dělí se do několika disciplín: míčky, kužely, kruhy..." vypočítává. Jednou z disciplín jsou i diaboly, jakési cívky na provázku. "Obvyklé je žonglování pouze s jednou. V Riegrových sadech, kde se konala večerní představení, ale vystoupila německá žonglérka Lena hned se třemi diabolami," říká Jakub. Slavnosti žonglování provázela po celý víkend vystoupení DJ's a výstavky žonglovacích hraček. Ty si mohli zájemci zakoupit. Noví nadšenci měli také možnost přihlásit se do některého z žonglérských kursů.
</TEXT>
</DOC>
<DOC>
<DOCID>LN-20020708069</DOCID>
<DOCNO>LN-20020708069</DOCNO>
<DATE>07/08/02</DATE>
<TITLE>
zdraví
</TITLE>
<TEXT>
Až dvě třetiny budoucích otců zažívají stavy, které jsou příznačné pro nastávající matky. Lékaři tento jev popisují jako Couvade syndrom či solidární těhotenství. "Projevuje se poruchami trávení, zvýšenou nebo sníženou chutí k jídlu, nárůstem hmotnosti spolu s bolestmi hlavy a zubů," říká doktor John Klein z Texaské univerzity ve svém nedávném příspěvku pro International Journal of Psychiatry in Medicine. Příčiny jevu nejsou zatím přesně vysvětleny. "Jisté je jen to, že muži pociťují jisté somatické symptomy, které nemají žádné známé fyziologické základy," uvádí Klein. Mezi možná vysvětlení tohoto specifického mužského chování patří potřeba identifikovat se se svou těhotnou partnerkou a plodem, dále strach z přivedení dítěte na svět a také žárlivost na mateřskou roli partnerky. Odborníci dávají mužům následující rady. Žárlivosti se mohou vyhnout tím, že se pokusí více si užívat těhotenství svých partnerek. Strach z nové otcovské role se dá odstranit tak, že si o svém problému promluví s někým zkušeným, popřípadě navštíví rodičovské kursy. Couvade syndrom není v Česku častý, ale ojediněle se vyskytuje. "S tímto jevem jsem se v několika případech setkal," říká Martin Hollý z Centra krizové intervence.
</TEXT>
</DOC>
<DOC>
<DOCID>LN-20020708070</DOCID>
<DOCNO>LN-20020708070</DOCNO>
<DATE>07/08/02</DATE>
<TITLE>
ČESKÉ BUDĚJOVICE - Pokuta tři sta eur nebo dvacet dní vězení hrozí českobudějovickému podnikateli, v jehož autě objevili němečtí policisté v lednu na hraničním přechodu ve Strážném obranný obušek. Soud s Josefem Bláhou se má začít dnes v německém Freyungu. Obušek je přitom v českých obchodech bez jakéhokoliv omezení legálně k dostání za cenu kolem tří set korun. Německé zákony ho však považují za nebezpečnou zbraň. Jeho nošení přísně zakazují. Postih hrozí v Německu českým turistům i v případě, že u nich policie objeví vystřelovací nůž. Také jeho držení je totiž u západního souseda přísně zakázáno. V Česku se ale tento druh nožů opět běžně prodává.
</TITLE>
<HEADING>
Kde vzít informace
</HEADING>
<TEXT>
"Obušek vozím v autě z toho důvodu, že často převážím větší částky peněz. Od německé policie jsem ale za jeho držení dostal výzvu k zaplacení pokuty 300 eur, tedy asi devět tisíc korun," řekl českobudějovický obchodník. Podnikatel se hájí tím, že o rozdílnosti německých a českých zákonů o zbraních nevěděl. A ani neměl možnost získat v tomto směru potřebné informace. Neznalost zákona však v podobných případech Čechy v zahraničí neomlouvá. Český konzulát v Německu podnikateli odpověděl, že mu nemůže poskytnout jakoukoli pomoc. Podle českého ministerstva zahraničí mají turisté jen jedinou možnost. "Pokud se lidé před cestou na dovolenou chtějí vyhnout jakýmkoli potížím, musejí se před cestou na dovolenou informovat o zákonech určité země na jejich konzulátu v Česku," říká Igor Procházka z tiskového odboru ministerstva. Jeho úřad může podle něj podávat pouze rámcové, nikoliv zcela detailní informace o zákonných úpravách v cizích zemích.
"Obušek vozím v autě z toho důvodu, že často převážím větší částky peněz. Od německé policie jsem ale za jeho držení dostal výzvu k zaplacení pokuty 300 eur, tedy asi devět tisíc korun," řekl českobudějovický obchodník. Podnikatel se hájí tím, že o rozdílnosti německých a českých zákonů o zbraních nevěděl. A ani neměl možnost získat v tomto směru potřebné informace. Neznalost zákona však v podobných případech Čechy v zahraničí neomlouvá. Český konzulát v Německu podnikateli odpověděl, že mu nemůže poskytnout jakoukoli pomoc. Podle českého ministerstva zahraničí mají turisté jen jedinou možnost. "Pokud se lidé před cestou na dovolenou chtějí vyhnout jakýmkoli potížím, musejí se před cestou na dovolenou informovat o zákonech určité země na jejich konzulátu v Česku," říká Igor Procházka z tiskového odboru ministerstva. Jeho úřad může podle něj podávat pouze rámcové, nikoliv zcela detailní informace o zákonných úpravách v cizích zemích.
</TEXT>
</DOC>
<DOC>
<DOCID>LN-20020708071</DOCID>
<DOCNO>LN-20020708071</DOCNO>
<DATE>07/08/02</DATE>
<TEXT>
HRADČANY (okres Česká Lípa) - I přes sobotní vedro a poruchy techniky se podařilo 1600 hasičům z celé České republiky vytvořit rekord v dálkovém vedení vody. Na letišti v Hradčanech na Českolipsku dokázalo 161 hasičských jednotek dopravit vodu na vzdálenost více než 52 kilometrů. Proud vody z historické stříkačky přivítaly hasičské sirény a neutuchající jásot. Pokus o zápis do Guinnessovy knihy rekordů byl součástí třídenního cvičení dobrovolných požárních jednotek v České republice, které mělo prověřit akceschopnost hasičské techniky i lidí. Akci provázela řada nepříjemností. Se zpožděním dorazili v pátek hasiči z Dolního Žandova na Chebsku, protože jim vykradli hasičskou zbrojnici. Některé přihlášené jednotky na místo vůbec nedorazily, což znemožnilo sestavit ještě delší hadici.
</TEXT>
</DOC>
<DOC>
<DOCID>LN-20020708072</DOCID>
<DOCNO>LN-20020708072</DOCNO>
<DATE>07/08/02</DATE>
<TITLE>
Co se na Češích líbí a nelíbí studentce z Německa Caroline Skorupka (23).
</TITLE>
<TEXT>
"Původem jsem z Polska, odkud jsme se odstěhovali do Německa, když mi bylo osm, takže si toho dost pamatuji. Proto bych řekla, že mě nic moc nešokovalo, zas takový rozdíl od Polska to tady není." "Myslím, že Pražáci jsou někdy trochu arogantní. Ne že by nebyli lidé milí, to ne, ale většinou jen na turistických místech. Jednou se mi v obyčejné hospodě stalo, že nás servírka natáhla o 10 piv jenom proto, že jsme mluvili anglicky. Snažila jsem se s ní potom domluvit polsky nebo německy, ale jen mávla rukou, že mi nerozumí," popisuje a s lehkou ironií v hlase dodává: "Jsou tu lidi, kteří nerozumějí, ale pak spousta těch, co rozumět nechtějí. Zajímavé je, že když se dostanete z Prahy, je to lepší, tam jsou lidi mnohem ochotnější."
</TEXT>
</DOC>
<DOC>
<DOCID>LN-20020708073</DOCID>
<DOCNO>LN-20020708073</DOCNO>
<DATE>07/08/02</DATE>
<TITLE>
Na britských ostrovech si neví rady s drogovou epidemií. Represe není účinná
</TITLE>
<TEXT>
Pouliční ceny ilegálních drog ve Velké Británii klesly na nejnižší možnou úroveň. Ve srovnání s nimi však stouply několikanásobně ceny alkoholu.
LONDÝN - Britské vládě se nedaří potlačit prodej ilegálních drog na ulicích Spojeného království. Podle časopisu The Economist jsou jejich ceny na tak nízké úrovni, že pomalu ani nemůžou být nižší. Velmi pravděpodobně s tímto cenovým vývojem souvisí i obrovský nárůst užívání cracku a kokainu. Ten v současné době znepokojuje představitele ministerstva vnitra a policie.
Zábava v nočním baru je dražší než drogový trip
Hrozba cracku, který je podle britských odborníků nejnebezpečnější ilegální drogou, neustále stoupá. Vedle toho je určitou stálicí nelegální kokain, jehož obliba je u některých Britů rovněž nemalá. Během posledních deseti let, klesly ve Velké Británii výrazně ceny tzv. lehkých a tvrdých drog. U kokainu a heroinu to je téměř o třetinu z původní ceny, zatímco extáze se prodává o polovinu levněji než dříve. Britské úřady ve světle těchto faktů přiznávají, že pokles cen ilegálních drog je skutečně rapidní. Ceny whisky a piva se během poslední dekády vedle toho zdvojnásobily. Cigarety dokonce podražily třikrát. Ilegální drogy jsou nyní často mnohem levnější než noc strávená v nočním baru. Například ceny LSD či halucinogenních drog jsou v současné době menší než cena jednoho balíčku cigaret. Úřady rovněž potvrzují, že zaměstnání mnohem většího počtu represivních složek v minulosti nemělo příliš efektivní dopad. Za posledních pět let sice bylo policií zabaveno mnohem více heroinu a kokainu než předtím, nicméně úředníci a policie přiznávají, že se jednalo ani ne o jednu desetinu všech drog, které se za tu dobu dostaly do země. Místní úřady se v poslední době snaží problém s nelegálním prodejem drog řešit. I proto se snaží posunout svůj přístup ještě více od tvrdé represe k sofistikovanějšímu přístupu k problematice drogových závislostí. Ve Velké Británii se v poslední době, podobně jako jinde ve světě, diskutuje o legalizaci tzv. měkkých drog, zejména marihuany. Britský ministr vnitra David Blunkett podle zprávy ČTK připravuje návrh, který by měl zmírnit riziko držení marihuany pro osobní potřebu. Návrh nemá drogu legalizovat, ale tím, že umožní policii držitele menšího množství jen napomenout a drogu mu zabavit, má policii uvolnit kapacitu na potírání "tvrdých" drog. Průzkumy ukazují, že mírná nadpoloviční většina Britů je pro zmírnění režimu pro marihuanu, ale jasná většina je proti zmírnění pravidel pro další drogy. Valná většina dotázaných Britů také nesouhlasí s tvrzením parlamentní komise, že požívání "měkkých" drog mladým lidem prakticky neškodí. Více než 70 procent Britů se domnívá, že dlouhodobé požívání drog zdraví poškozuje.
</TEXT>
<HEADING>
Nizozemsko kontra USA
</HEADING>
<TEXT>
Podle odhadů požívá nyní marihuanu kolem pěti milionů Britů. Legální je kouřit marihuanu a hašiš v Nizozemsku ve speciálních coffee-shopech. Podle posledních informací agentur však velmi liberální holandská vláda nemá v úmyslu počet těchto obchůdků s měkkými drogami rozšiřovat. Rizikem často bývá, když si občané jiných států nějaké množství měkkých drog z Holandska vezou domů. Belgičtí, němečtí a zejména francouzští policisté pak dělají na hranicích razie. Zákony jednotlivých zemí EU se liší. To, co je někde dovoleno jako legální množství pro osobní spotřebu, je už jinde považováno za přehnané a trestné. V USA i nadále převládá spíše represivní politika. Jenom marihuana je v americké společnosti částečně akceptovatelná. Pro americké úřady ale zůstává nebezpečným narkotikem, a to navzdory rostoucí atmosféře shovívavosti u veřejnosti. V osmi amerických státech ji lze léčebně používat.
Podle odhadů požívá nyní marihuanu kolem pěti milionů Britů. Legální je kouřit marihuanu a hašiš v Nizozemsku ve speciálních coffee-shopech. Podle posledních informací agentur však velmi liberální holandská vláda nemá v úmyslu počet těchto obchůdků s měkkými drogami rozšiřovat. Rizikem často bývá, když si občané jiných států nějaké množství měkkých drog z Holandska vezou domů. Belgičtí, němečtí a zejména francouzští policisté pak dělají na hranicích razie. Zákony jednotlivých zemí EU se liší. To, co je někde dovoleno jako legální množství pro osobní spotřebu, je už jinde považováno za přehnané a trestné. V USA i nadále převládá spíše represivní politika. Jenom marihuana je v americké společnosti částečně akceptovatelná. Pro americké úřady ale zůstává nebezpečným narkotikem, a to navzdory rostoucí atmosféře shovívavosti u veřejnosti. V osmi amerických státech ji lze léčebně používat.
</TEXT>
</DOC>
<DOC>
<DOCID>LN-20020708074</DOCID>
<DOCNO>LN-20020708074</DOCNO>
<DATE>07/08/02</DATE>
<TITLE>
Belgický tým vědců prokázal, že během spánku se nám známé informace reaktivují. Nemůžeme se však naučit nic, co bychom během dne do svého mozku neuložili.
</TITLE>
<TEXT>
SENDAI (Japonsko) - Před důležitou zkouškou je důležitější se pořádně vyspat než strávit celou noc ponořeni v učebnicích. Doporučuje to lidová moudrost a také psychologové tento přístup podporují. Vedle toho však existují dvě odlišné teorie, proč je spánek užitečný pro naši paměť. Jedna tvrdí, že si zapamatováváme věci i během doby, kdy spíme. Druhá naopak klade důraz na dobu bdělosti během dne, zatímco poté po dobu spánku dochází k editování uložených informací. Zároveň se v noci při spaní podle této teorie zbavujeme nadbytečných a nepotřebných vjemů.
</TEXT>
<HEADING>
Mozek je aktivní především během REM
</HEADING>
<TEXT>
Abychom zjistili, jak to skutečně je, museli bychom se podle červnového čísla časopisu The Economist podívat přímo do mozku spícího člověka. To je však skutečně velmi těžké. Nicméně po dlouhodobé a náročné práci se to podařilo belgickému týmu vědců z výzkumného centra cyklotronu na univerzitě v Liege pod vedením doktora Pierra Maqueta. Podařilo se jim přesvědčit dostatek lidí, aby měli hlavu v přístroji, který monitoroval jejich mozek během spánku. Výsledky jejich práce prezentoval na konferenci v Japonsku spolupracovník Maqueta Steven Laureys. Belgičtí vědci se soustředili především na fázi spánku známou pod názvem REM (rapid eye movement). V té době je mozek a tělo aktivní, srdeční aktivita stoupá a oči pod víčky velmi rychle kmitají, jako by sledovaly nějaký film. Doktor Maquet u zkoumaných lidí použil speciální tomograf při jejich denní činnosti a potom během jejich nočního spánku. Měli mačkat knoflík u přístroje co možná nejrychleji, jakmile zaregistrovali světlo v šesti různých pozicích. Za tímto světlem v některých případech následoval vzorek, který doktor Laureys nazval "umělou gramatikou". Výsledky pokusu ukázaly, že na něj zkoumaní lidé reagovali i ve spánku. Tedy tehdy, aniž by si jasně uvědomovali, co činí. Z výsledků rovněž vyplývá, že cuneus, klínovitý lalůček v mozku, byl aktivní během fází REM, ne však během celého spánku. Vědecký tým došel k závěru, že během REM se nám reaktivují naučené informace. Nemělo by tedy hrozit, že před důležitou zkouškou nám již naučené matematické vzorce vytlačí z paměti třeba zprávy z rádia puštěného u sousedů.
Abychom zjistili, jak to skutečně je, museli bychom se podle červnového čísla časopisu The Economist podívat přímo do mozku spícího člověka. To je však skutečně velmi těžké. Nicméně po dlouhodobé a náročné práci se to podařilo belgickému týmu vědců z výzkumného centra cyklotronu na univerzitě v Liege pod vedením doktora Pierra Maqueta. Podařilo se jim přesvědčit dostatek lidí, aby měli hlavu v přístroji, který monitoroval jejich mozek během spánku. Výsledky jejich práce prezentoval na konferenci v Japonsku spolupracovník Maqueta Steven Laureys. Belgičtí vědci se soustředili především na fázi spánku známou pod názvem REM (rapid eye movement). V té době je mozek a tělo aktivní, srdeční aktivita stoupá a oči pod víčky velmi rychle kmitají, jako by sledovaly nějaký film. Doktor Maquet u zkoumaných lidí použil speciální tomograf při jejich denní činnosti a potom během jejich nočního spánku. Měli mačkat knoflík u přístroje co možná nejrychleji, jakmile zaregistrovali světlo v šesti různých pozicích. Za tímto světlem v některých případech následoval vzorek, který doktor Laureys nazval "umělou gramatikou". Výsledky pokusu ukázaly, že na něj zkoumaní lidé reagovali i ve spánku. Tedy tehdy, aniž by si jasně uvědomovali, co činí. Z výsledků rovněž vyplývá, že cuneus, klínovitý lalůček v mozku, byl aktivní během fází REM, ne však během celého spánku. Vědecký tým došel k závěru, že během REM se nám reaktivují naučené informace. Nemělo by tedy hrozit, že před důležitou zkouškou nám již naučené matematické vzorce vytlačí z paměti třeba zprávy z rádia puštěného u sousedů.
</TEXT>
</DOC>
<DOC>
<DOCID>LN-20020708075</DOCID>
<DOCNO>LN-20020708075</DOCNO>
<DATE>07/08/02</DATE>
<TITLE>
Ruští magnáti se snaží chovat podle západních standardů, obvyklých ve slušném byznysu.
</TITLE>
<GEOGRAPHY>MOSKVA</GEOGRAPHY>
<TEXT>
Ještě nedávno neukáznění ruští oligarchové se naučili, že se během Putinova vládnutí musí chovat mnohem slušněji než doposud. Skeptici však pochybují o tom, jestli jim to vydrží dlouho. Informuje o tom ve svém posledním čísle týdeník Newsweek. Konkrétním příkladem je Oleg Deripaska, který dělí svůj podnikatelský život na dvě části - na dobu před a poté. Dělicí čárou je nástup ruského prezidenta Vladimíra Putina k moci. Ještě před třemi lety byl totiž Deripaska pochybným podnikatelem v ruském lukrativním hliníkovém průmyslu. Výjimkou v něm nebyla ani celá řada kriminálních deliktů. V ponurých sibiřských městech, ve kterých se kov vyrábí, byly na denním pořádku obchodní vraždy. Většina zahraničních investorů se radši držela v dostatečně bezpečné vzdálenosti.
</TEXT>
<HEADING>
Novými manažery jsou Kanaďané a Australané
</HEADING>
<TEXT>
V dnešní době má Deripaska, jenž předtím podporoval Putinovu kandidaturu na prezidenta, pod kontrolou více než 70 % ruského aluminiového průmyslu. Jeho bohatství - údajně vlastní majetek v hodnotě více než jedné miliardy dolarů - není však to jediné, co se u něj během Putinova vládnutí změnilo. Celou řadu svých sibiřských příznivců a nepřátel pustil k vodě a snaží se pokaženou minulost napravit. Přijal za své mnoho nových západních způsobů včetně standardů v účetnictví a obchodní praxi, kterým se naučil z různých knih. (Údajně mezi ně nepatří zkušenosti podobných firem, jako jsou Enron či WorldCom). Polepšený ruský podnikatel ve své firmě zaměstnal manažery z Austrálie a Kanady. Deripaska chce jádro společnosti veřejně co nejvíce prezentovat a je si vědom, že úspěch záleží především na správné reputaci.
V dnešní době má Deripaska, jenž předtím podporoval Putinovu kandidaturu na prezidenta, pod kontrolou více než 70 % ruského aluminiového průmyslu. Jeho bohatství - údajně vlastní majetek v hodnotě více než jedné miliardy dolarů - není však to jediné, co se u něj během Putinova vládnutí změnilo. Celou řadu svých sibiřských příznivců a nepřátel pustil k vodě a snaží se pokaženou minulost napravit. Přijal za své mnoho nových západních způsobů včetně standardů v účetnictví a obchodní praxi, kterým se naučil z různých knih. (Údajně mezi ně nepatří zkušenosti podobných firem, jako jsou Enron či WorldCom). Polepšený ruský podnikatel ve své firmě zaměstnal manažery z Austrálie a Kanady. Deripaska chce jádro společnosti veřejně co nejvíce prezentovat a je si vědom, že úspěch záleží především na správné reputaci.
</TEXT>
</DOC>
<DOC>
<DOCID>LN-20020708076</DOCID>
<DOCNO>LN-20020708076</DOCNO>
<DATE>07/08/02</DATE>
<GEOGRAPHY>BERLÍN</GEOGRAPHY>
<TEXT>
Více než 800 000 Němců trpí stresem na pracovišti. Každý devátý zaměstnanec se aspoň jednou v profesním životě stal obětí psychického teroru svých kolegů nebo nadřízených. Uvádí to nedávná studie spolkového ministerstva práce o tomto novém masovém fenoménu. "Obětí stresu v zaměstnání se může stát každý," upozorňuje náměstkyně ministra práce Ulrike Mascherová. Riziko je u každého individuální. Ženy jsou vystaveny daleko více systematickému nepřátelství, šikanování nebo diskriminaci. Ve více než 50 procentech případů přichází "teror" od šéfa nebo se na něm vedoucí podílí. Ve studii jsou využity poznatky asi 4000 zaměstnanců. Příčiny stresu jsou přitom velmi pestré. K nejčastějším formám patří pomluvy a urážky. Pověsti o nedostatečných výkonech nebo o chybných krocích a postupech šíří různí kolegové naprosto cílevědomě. Některé oběti si stěžují na popichování nebo dokonce tělesné bití. Následky šikanování jsou dost závažné. Podle odhadů vyčerpávají projevy stresu asi tři procenta pracovního času všech zaměstnanců. Pracovníci jsou značně nejistí, nervózní, bez motivace, často nemocní, nebo dokonce dlouhodobě práce neschopní. Ve více než polovině případů stresovaný člověk dává výpověď.
</TEXT>
</DOC>
<DOC>
<DOCID>LN-20020708077</DOCID>
<DOCNO>LN-20020708077</DOCNO>
<DATE>07/08/02</DATE>
<GEOGRAPHY>ŘÍM</GEOGRAPHY>
<TEXT>
Podle jedné studie věří převážná většina Italů na mimozemšťany. Průzkum vědeckého časopisu Quark ukázal, že 80 procent Italů je přesvědčeno o tom, že lidé nejsou ve vesmíru sami. Polovina dotázaných si je jista tím, že pokud jde o formy života ve vesmíru, jedná se o civilizace, které jsou rovnocenné, nebo dokonce nadřazené té pozemské, informovala agentura ANSA. Šedesát procent se domnívá, že mimozemšťané se svým vzhledem od lidí pravděpodobně velmi liší. Mírové soužití považuje za nepravděpodobné téměř 50 procent Italů.
</TEXT>
</DOC>
<DOC>
<DOCID>LN-20020708078</DOCID>
<DOCNO>LN-20020708078</DOCNO>
<DATE>07/08/02</DATE>
<GEOGRAPHY>TEHERÁN</GEOGRAPHY>
<TEXT>
Policie zatkla v jihoíránském Šírázu 30 účastníků diskotéky. Podle íránského večerníku Kejhán bylo pět aktérů údajně zkažené zábavy odsouzeno k podmínečným trestům a 74 ranám bičem. Ostatní vyvázli se 40 ranami a pokutou. Veselící se společnost se sešla k oslavě třináctých narozenin jedné z dívek. V rámci kampaně proti zkaženosti mládeže jsou pravidelně kontrolovány "nóbl" čtvrti na severu Teheránu a každý týden je z tamních večírků odvedeno k výslechu na policejní komisařství několik set lidí. Páry, které se nemohou prokázat oddacím listem, může čekat vězení, zejména jsou-li přistiženy při konzumaci alkoholu nebo není-li žena oblečena podle islámského zákona.
</TEXT>
</DOC>
<DOC>
<DOCID>LN-20020708079</DOCID>
<DOCNO>LN-20020708079</DOCNO>
<DATE>07/08/02</DATE>
<TITLE>
Pokud se vám nechce cestovat po dalekých krajích, můžete strávit příjemnou a levnou dovolenou i v České republice. Velmi populární jsou kempy. V posledních letech se jejich kvalita a vybavenost zvyšuje. Dalšími variantami jsou menší hotely, penziony či ubytování v privátu. Týdenní dovolená v Česku pro čtyřčlennou rodinu se dá pořídit už kolem 3500 Kč (bez jídla). Pokud máte oblíbené místo, vyplatí se rezervovat jej v dostatečném předstihu.
</TITLE>
<HEADING>
HOTELY
</HEADING>
<TEXT>
Levné ubytování nabízejí zejména hotely s nižší kapacitou v malých obcích. Cena za noc často nepřesahuje 200 Kč na osobu s polopenzí, takže příjemný týden s dětmi můžete v takovém zařízení strávit i za cenu nižší než 4000 Kč. Sociální zařízení bývá nejčastěji společné pro několik pokojů, stejně jako sprcha nebo koupelna. K dispozici bývá společenská místnost s televizí. Možnosti sportovního vyžití se různí a závisí na vybavenosti daného zařízení. V některých hotelech můžete být požádáni o příplatek za ubytování vašeho domácího zvířete. Jen málo zařízení ve svých prostorách pobyt zvířat zakazuje.
</TEXT>
<HEADING>
PENZIONY
</HEADING>
<TEXT>
Nabídka penzionů je obdobná jako u hotelů. Penziony mívají nižší lůžkovou kapacitu, proto se často setkáte s osobnějším přístupem ze strany personálu. Platí to zejména pro rodinné penziony. Cena je většinou nižší, může se pohybovat kolem 150 Kč za noc. Za týden tedy rodina se dvěma dětmi zaplatí řádově 3000 Kč. Sociální zařízení bývá v penzionech společné. Problémy s ubytováním domácích zvířat se vyskytují pouze zřídka. V některých menších penzionech je jedinou variantou stravování polopenze (nebo jen snídaně), takže obědy je třeba zajišťovat z vlastních zásob nebo v přilehlých restauracích. Výběr nabízených jídel je omezený, ale většinou nebývá problém domluvit se s kuchařem na svém oblíbeném menu.
</TEXT>
<HEADING>
PRIVÁT
</HEADING>
<TEXT>
Kapacita zařízení nabízejících tento typ ubytování je nízká. Velmi často jde o rodinné domky či rekreační chaty, v nichž si můžete pronajmout pokoj. Stále oblíbenější je pronajmout si na celou sezonu chatu či chalupu. Cena ubytování v soukromí bývá nízká, často nepřekročí 100 Kč za noc, takže týden vyjde čtyřčlennou rodinu zhruba na 2500 Kč. Podmínky v těchto zařízeních se liší. Je třeba si uvědomit, že domek či chatu sdílíte obvykle přímo s majitelem. To sice většinou zaručuje osobní přístup a rodinné prostředí, mohou z toho ovšem plynout i určité problémy. Ten, kdo se nechce o dovolené přizpůsobovat zvyklostem jiných, by raději tento druh ubytování měl vypustit. Dalším rizikem je nezaručitelná kvalita pokojů a sociálních zařízení. Existují specializované cestovní kanceláře, které mají ve své databázi i mnoho samostatných pokojů - včetně jejich fotografií. Jinak se při ubytování v privátu vždy vyplatí dát na doporučení lidí, kteří s takovými zařízeními již mají nějaké zkušenosti.
Přehled cen vybraných kempů v České republice
Chatka Stan Osoba
Název Místo cena/počet velký/malý dospělý/dítě Auto lůžek
BRNĚNSKÝ KRAJ
</TEXT>
</DOC>
<DOC>
<DOCID>LN-20020708080</DOCID>
<DOCNO>LN-20020708080</DOCNO>
<DATE>07/08/02</DATE>
<TITLE>
KDO BYL KDO V 90. LETECH: Michal Budinský - účetní, kterého zachránila operace ve Stockholmu
</TITLE>
<TEXT>
Michalovi Budinskému je dnes třiadvacet let. Jeho jméno před deseti lety zaštiťovalo první velkou sbírku polistopadové historie. Na Kontě Míša se podařilo shromáždit více než sto milionů korun, za které byl zakoupen Leksellův gama nůž. Do dnešních dnů tento unikátní přístroj na pražské Homolce pomohl více než čtyřem tisícům pacientů.
Ve třiadvacetiletém účetním obecního úřadu vesničky poblíž Martina by málokdo hledal kdysi nejznámějšího Míšu tehdejšího Československa. A přece samolepku s jeho jménem si před deseti lety na sklo auta lepily tisíce lidí. Díky dobré vůli tehdejších dárců patří Česká republika mezi několik zemí, které se mohou pochlubit unikátním zdravotnickým zařízením: Leksellovým gama nožem. V květnu roku 1990 se na tehdejšího československého velvyslance ve Švédsku obrátili slovenští manželé Budinští s prosbou o zprostředkování zahraniční operace jejich těžce nemocného syna. Právě ve Stockholmu totiž jedna z nemocnic disponuje Leksellovým gama nožem, který představoval pro desetiletého chlapce s mozkovým nádorem jedinou naději. Klasická "krvavá" metoda spojená s otevřením lebky u něj nepřipadala z medicínských důvodů v úvahu. Problém byl ale ve financování operace v ceně patnácti tisíc dolarů. Velvyslanec se proto obrátil na Nadaci 77 se žádostí o pomoc při shánění peněz na nezbytný zákrok. Nadace vyhlásila sbírku a v rekordně krátkém čase se na jejím kontě shromáždilo skoro 30 000 dolarů dvojnásobek částky potřebné na provedení zákroku ve Stockholmu. Dlužno říci, že většina těchto peněz byla posbírána ve Švédsku. Desetiletý Michal odjel do švédské metropole a podstoupil tam náročnou operaci. Před zbytečným stresem chránila chlapce především ohleduplnost jeho rodičů. "Nemohli jsme mu přece říci, že na úspěchu operace závisí přímo jeho život," říká paní Budinská. I proto dnes Michal vzpomíná na návštěvu Švédska spíše jako na zajímavý výlet: "Některé zákroky byly nepříjemné, ale vcelku se mi ve Stockholmu líbilo. Byl to pro mě jiný svět." Tehdy desetiletého chlapce nejvíce zaujala známá stockholmská atrakce - Vasova loď vytažená z mořského dna, což je nejstarší zachovalá loď na světě. Sbírka nazvaná Míšovým jménem však pokračovala dále, tentokrát s novým jasným cílem: Leksellův gama nůž do České republiky. A veřejnost na jasnou prosbu podepřenou konkrétním dětským osudem slyšela překvapivě dobře. Na kontě Míša se během jediného roku shromáždilo neuvěřitelných sto milionů korun. Přispívali všichni: firmy i jednotlivci. Sbírky organizovaly mateřské školky i domovy důchodců, pracovní kolektivy, trampské osady i štamgasti z hospůdek. Odhady mluví nejméně o dvou milionech lidí, kteří na Konto Míša přispěli. Na mimořádnou atmosféru tehdejší sbírky vzpomíná i představitel Nadace Charty 77 František Janouch: "Všelidové sbírky jsou v naší zemi věcí mimořádnou. Za posledních sto let to byla sbírka na Národní divadlo, sbírka v osmnáctém roce a pak snad v osmašedesátém na Fond republiky. A potom až Konto Míša. Taková vlna se vzedme jednou za řadu let." V květnu roku 1992 byl unikátní přístroj (jako osmý v Evropě a dodnes jediný v bývalém sovětském bloku) skutečně zakoupen a instalován v Nemocnici Na Homolce. Zůstal majetkem nadace a nemocnici je pouze zapůjčen. Protože se na sbírce podíleli v rámci tehdejšího Československa i slovenští občané, mají k zákrokům stejný přístup jako Češi. Nadace ale umožňuje levnější zákroky například ukrajinským dětem, jejichž rodiče by operaci za plnou cenu neměli z čeho zaplatit. Konto Míša pomohlo i Nadaci Charty 77. Právě díky němu si získala důvěru veřejnosti a pustila se do dalších rozsáhlých projektů. Zřejmě nejznámějším je Konto Bariéry a nověji Ostrovy života. Jak žije iniciátor celé sbírky, Michal Budinský, dnes? Velmi nenápadně. Absolvoval obchodní akademii a dnes pracuje jako účetní obecního úřadu ve vesničce Slovany poblíž Martina. Jeho zdravotní stav je v podstatě stabilizovaný, i když další operace nejsou vyloučeny. Vyšší studia proto zatím neplánuje (ale ani nevylučuje) a se svým životem je v zásadě spokojen. Jeho nadřízená, starostka Elena Jackuliová, si ho nemůže vynachválit: "Míša je velice precizní, když mu účet nevychází o tři koruny, stráví hodiny hledáním chyby." Do obce Slovany se Budinští přistěhovali z Martina před pěti lety. Mnozí spoluobčané dodnes nevědí, že nenápadnému mladému muži pracujícímu na půl úvazku na obecním úřadě možná i oni před jedenácti lety přispěli na operaci. Ani Michal na svých několik měsíců mediální slávy příliš nevzpomíná: "Žiju úplně normálně, populární jsem možná jen mezi doktory." Na Švédsko si sice vzpomene rád, ale: "Je to už tak dávno a já byl tehdy malý chlapec. Občas mi někdo z tehdejších švédských přátel napíše, ale nestýkám se s nikým."
</TEXT>
</DOC>
<DOC>
<DOCID>LN-20020708081</DOCID>
<DOCNO>LN-20020708081</DOCNO>
<DATE>07/08/02</DATE>
<TITLE>
Úlet
</TITLE>
<TEXT>
Dnes mám pro Vás opravdovou lahůdku. Následující písňový text je z pera novinářky, jejíž reportáže můžete objevit na stranách nejednoho bulvárního periodika. Tajemství jejího jména ponechme zkratce P. V., píseň má název "Nešťastná v okurkách":
Dmi G
Kam se vrtnout o čem stať psát
C Ami
Kdo mě proklel kdo mě má rád
Dmi G
</TEXT>
<HEADING>
Jak žít v létě o čem psát
</HEADING>
<TEXT>
Ten se schoval na své lodi téhle se zas venkov hodí Co mám dělat jak mám spát smysl řádkům nesebrat Refrén:
C Ami
Sezónou mou okurkovou
Dmi G
marné lásky smutně plovou
C Ami
zelené a dlouhé jsou
Dmi
</TEXT>
<HEADING>
Šťastná jsem jen s okurkou.
</HEADING>
<TEXT>
Inu, někdy musí žena začít zpívat, aby až v refrénu odhalila skutečný původ své nespokojenosti. Až si tuto píseň zkusíte zahrát s přáteli třeba na kytaru, sami uslyšíte, jak daleko má život její autorky k libozvučnosti sladkých táborákových Daján...
Inu, někdy musí žena začít zpívat, aby až v refrénu odhalila skutečný původ své nespokojenosti. Až si tuto píseň zkusíte zahrát s přáteli třeba na kytaru, sami uslyšíte, jak daleko má život její autorky k libozvučnosti sladkých táborákových Daján...
</TEXT>
</DOC>
<DOC>
<DOCID>LN-20020708082</DOCID>
<DOCNO>LN-20020708082</DOCNO>
<DATE>07/08/02</DATE>
<TITLE>
Pořadatelé 8. ročníku rockové přehlídky v Českém Brodě museli čelit vichřici a průtrži mračen
</TITLE>
<TEXT>
Za osm let narostl festival Rock for People v Českém Brodě v mamutí mezinárodní akci, jež je každoročně jedním ze "záchytných bodů" rockového léta.
ČESKÝ BROD - I letošní ročník českobrodského hudebního setkání, jemuž byl vyhrazen prodloužený víkend 4. až 7. července, přinesl několik novinek a řadu jistot. Tradicí festivalu Rock for People se stávají výkyvy počasí. Posledních několik ročníků končilo deštěm a nejinak tomu bylo i letos. Horší následky měla však středeční bouřka, jež poničila dvě ze tří připravených pódií, zpozdila čtvrteční program a způsobila některé dramaturgické změny. Pořadatelé se však se situací vyrovnali profesionálně. Odměnou jim byla evidentní spokojenost návštěvníků, které ani bahnem pokrytý areál neodradil od běžného festivalového života. Program nabídl reprezentativní výběr z české rockové scény, a to jak jejích populárních špiček (Support Lesbiens, Monkey Business, Tři sestry, Čechomor, Mňága a Žďorp, - 123 minut, Tata bojs, Anna K. Band, Mig 21), tak souborů, které buď provozují okrajovější styly, nebo na větší zájem publika zatím čekají - převážně jim byla věnována scéna ve velkém "cirkusovém" stanu, která byla letošní novinkou. Kromě řady skutečně vydařených vystoupení (pro mnohé kapely je vystoupení na Rock for People vyvrcholením celoročního snažení) bylo jednoznačně nejzajímavější položkou domácí části programu vystoupení skupiny Sluníčko. Ta patřila v první polovině 90. let k nejpopulárnějším a zároveň kritikou nejlépe hodnoceným rockovým souborům, těsně před zahájením prvního ročníku Rock for People, jehož měla být hlavní hvězdou, se však rozpadla. Letošní vystoupení tedy bylo jakousi splátkou organizátorům i návštěvníkům. Sluníčko ve svém vystoupení nic neošidilo a z pódia se valil stejně mohutný proud energetické lávy jako v jeho nejlepších letech. Oba frontmani Pancho a Lenka Dusilová, kteří jsou dnes na sólové dráze a s vlastními kapelami účinkovali v Českém Brodě tentýž den, byli ve vynikající pěvecké formě a nejeden pamětník jistě zažíval silně nostalgické pocity.
</TEXT>
<HEADING>
Zaujala dcera Petra Jandy
</HEADING>
<TEXT>
Zajímavá byla i soupiska zahraničních účinkujících. Kromě kapel ze Slovenska, Polska či Slovinska přijeli též stále populárnější němečtí Die Happy s českou zpěvačkou Martou Jandovou, britské a u nás již dobře známé jistoty Chumbawamba a Transglobal Underground a v neposlední řadě američtí představitelé tvrdého rocku Agnostic Front a Biohazard. Největším překvapením byli však jednoznačně američtí punkeři Dead Kennedys - jedni z nejlegendárnějších představitelů svého žánru. Dnes kromě stávajícího vzpomínkového turné neexistující kapela má sice nového zpěváka (se členem klasické sestavy Jellem Biafrou se dokonce zbytek souboru soudí), na razanci jejího projevu však nic nezmenšilo ani to, že ostatní členové ve svém věku působí spíše jako bankovní úředníci než punkeři žijící na ulici. Ačkoliv je dnešní tvář Dead Kennedys de facto revivalem sama sebe, do trapnosti někdejšího "comebacku" Sex Pistols má hodně, hodně daleko. Ani letos tedy českobrodští pořadatelé v hlavních dramaturgických a organizačních záležitostech nezaváhali a Rock for People si status jednoho z králů mezi českými rockovými festivaly udržel.
Zajímavá byla i soupiska zahraničních účinkujících. Kromě kapel ze Slovenska, Polska či Slovinska přijeli též stále populárnější němečtí Die Happy s českou zpěvačkou Martou Jandovou, britské a u nás již dobře známé jistoty Chumbawamba a Transglobal Underground a v neposlední řadě američtí představitelé tvrdého rocku Agnostic Front a Biohazard. Největším překvapením byli však jednoznačně američtí punkeři Dead Kennedys - jedni z nejlegendárnějších představitelů svého žánru. Dnes kromě stávajícího vzpomínkového turné neexistující kapela má sice nového zpěváka (se členem klasické sestavy Jellem Biafrou se dokonce zbytek souboru soudí), na razanci jejího projevu však nic nezmenšilo ani to, že ostatní členové ve svém věku působí spíše jako bankovní úředníci než punkeři žijící na ulici. Ačkoliv je dnešní tvář Dead Kennedys de facto revivalem sama sebe, do trapnosti někdejšího "comebacku" Sex Pistols má hodně, hodně daleko. Ani letos tedy českobrodští pořadatelé v hlavních dramaturgických a organizačních záležitostech nezaváhali a Rock for People si status jednoho z králů mezi českými rockovými festivaly udržel.
</TEXT>
</DOC>
<DOC>
<DOCID>LN-20020708083</DOCID>
<DOCNO>LN-20020708083</DOCNO>
<DATE>07/08/02</DATE>
<TITLE>
Michaela Yorka v Karlových Varech střídají další hvězdy: herci Stellan Skarsgard a Ben Chaplin nebo režisér István Szabó
</TITLE>
<TEXT>
Pět dní má za sebou třicátý sedmý ročník karlovarského festivalu. Po Michaelu Yorkovi přijeli herci Ben Chaplin, Keira Knightleyová a Brian Cox. Drama Na miskách vah v Karlových Varech prezentují režisér István Szabó a herec Stellan Skarsgard. A na Slovensku se začne točit nový Jánošík.
KARLOVY VARY (od zpravodajky LN na mezinárodním filmovém festivalu) - Koprodukční drama Na miskách vah, představené v západočeské lázeňské metropoli, vzbudilo pozornost už na festivalu v Berlíně. Klasik maďarského filmu István Szabó natočil příběh německého dirigenta Wilhelma Furtwanglera, jenž na jedné straně udržoval styky s Hitlerovým režimem, na straně druhé využíval své pozice k pomoci židovským hudebníkům. Scénář napsal podle vlastní divadelní hry Ronald Harwood. Szabó dílo koncipoval jako komorní drama dvou postav: nekompromisního amerického vyšetřovatele hraje Harvey Keitel, obžalovaného dirigenta Stellan Skarsgard. Právě strhující herecké výkony této dvojice jsou ozdobou filmu, který přesahuje válečné kulisy.
</TEXT>
<HEADING>
Nadčasové problémy
</HEADING>
<TEXT>
"Nechtěl jsem natočit film o určité epoše. Chtěl jsem se vyjádřit k současným tématům," vysvětluje režisér. Problematické zkoumání míry viny, kolaborace, kompromisního přežívání "mezi vlky" se aktuálně trefuje do stále bolestných otázek, které si kladou lidé v postkomunistických zemích. Pro dominantní téma filmu, tedy lze-li oddělit umění a politiku (zejména v totalitní epoše), můžeme najít řadu paralel mezi českými umělci, ať už si "zadali" s nacisty či s komunisty. "Nedokážu říci, jak bych v podobných situacích morálně obstál já," řekl k postavě dirigenta Stellan Skarsgard. "Neustále kličkujeme mezi kompromisy. Neumím si třeba představit, jak bych se stavěl k problému emigrace. Jako Švéd jsem to nikdy nemusel řešit." Za mimořádnou zkušenost označil režisér, který má doma Oscara za film Mefisto, spolupráci s Harveyem Keitelem. "On je takový velekněz herectví, akumulátor energie. Jeho přístup k práci na filmu je úplně jiný, než jsme v Evropě zvyklí, takže to zprvu vypadalo na nepřekonatelné překážky," přiznal Szabó. Nakonec prý bariéru prolomil Skarsgard svou pověstnou bodrou bezprostředností, když prý řekl Keitelovi: Harvey, co kdybychom se od sebe navzájem něco naučili? Dále se Szabó svěřil, že v Německu režíruje současnou operu Tři sestry. A Skarsgard letos spolupracoval s režisérem Larsem von Trierem na snímku Dogville, kde hraje po boku Nicole Kidmanové.
</TEXT>
<HEADING>
Národní hrdina se vrací
</HEADING>
<TEXT>
V říjnu by mělo začít natáčení velkorysého projektu o legendárním slovenském zbojníkovi. Snímek je připravován pod názvem Jánošík Pravdivá historie, na festivalu ho prezentoval producent Rudolf Biermann. Rozměr tohoto díla dosud nemá ve slovenské kinematografii obdoby. Na filmovém plátně by měla za 130 - 150 milionů slovenských korun ožít demytizovaná historie o zbojníku Jurovi Jánošíkovi. Dílo bude režírovat polská režisérka Agnieszka Hollandová, absolventka pražské FAMU, spolu se svou dcerou Kasií Adamikovou (na festivalu je k vidění její debut Štěkot).
</TEXT>
<HEADING>
První slovenský cinemascop
</HEADING>
<TEXT>
"Už půl roku běží intenzivní přípravy, v tuto chvíli máme obsazené mužské role. Natáčení by mělo začít za čtvrt roku," uvedl producent Bierman. Jánošík bude vznikat ve slovenskopolsko-české koprodukci, není prý vyloučeno, že do projektu vstoupí ještě Maďarsko. Nákladný film zatím podpořili Slováci ze státního rozpočtu dvaceti miliony, přispěl i Státní fond na podporu české kinematografie. Slovenský ministr kultury na setkání s novináři prohlásil, že by se chtěl zasloužit o to, aby Jánošík dostal z rozpočtu ministerstva kultury 40 - 50 milionů. Pro titulní roli byl z několika stovek adeptů vybrán student DAMU Václav Jiráček, dále například populární polský herec Michal Žebrowski nebo Slovák Ivan Martinka. Pod scénářem je podepsaná Eva Borušovičová (jako scenáristka a režisérka se podílela na filmech Modré z nebe a Vadí, nevadí), která prý sedm let pátrala po archivech, aby mohla vytvořit co nejpravdivější obraz proslulého zbojníka. Jeho život je zahalen mnoha nejasnostmi: jednoznačně se prý ani neví, kolik mu bylo let, když zemřel. První slovenský film natáčený na cinemascop (širokoúhlý filmový pás) bude vznikat v atraktivních lokalitách slovenských velehor. Producent plánuje jeho uvedení do kin v únoru 2004 a doufá ve značný divácký ohlas nejen na Slovensku, ale i v Čechách.
"Už půl roku běží intenzivní přípravy, v tuto chvíli máme obsazené mužské role. Natáčení by mělo začít za čtvrt roku," uvedl producent Bierman. Jánošík bude vznikat ve slovenskopolsko-české koprodukci, není prý vyloučeno, že do projektu vstoupí ještě Maďarsko. Nákladný film zatím podpořili Slováci ze státního rozpočtu dvaceti miliony, přispěl i Státní fond na podporu české kinematografie. Slovenský ministr kultury na setkání s novináři prohlásil, že by se chtěl zasloužit o to, aby Jánošík dostal z rozpočtu ministerstva kultury 40 - 50 milionů. Pro titulní roli byl z několika stovek adeptů vybrán student DAMU Václav Jiráček, dále například populární polský herec Michal Žebrowski nebo Slovák Ivan Martinka. Pod scénářem je podepsaná Eva Borušovičová (jako scenáristka a režisérka se podílela na filmech Modré z nebe a Vadí, nevadí), která prý sedm let pátrala po archivech, aby mohla vytvořit co nejpravdivější obraz proslulého zbojníka. Jeho život je zahalen mnoha nejasnostmi: jednoznačně se prý ani neví, kolik mu bylo let, když zemřel. První slovenský film natáčený na cinemascop (širokoúhlý filmový pás) bude vznikat v atraktivních lokalitách slovenských velehor. Producent plánuje jeho uvedení do kin v únoru 2004 a doufá ve značný divácký ohlas nejen na Slovensku, ale i v Čechách.
</TEXT>
</DOC>
<DOC>
<DOCID>LN-20020708084</DOCID>
<DOCNO>LN-20020708084</DOCNO>
<DATE>07/08/02</DATE>
<TITLE>
To se mi snad zdá!
</TITLE>
<TEXT>
Druhý díl "tajných zápisků" britské teenagerky od Louise Rennisonové (v překladu Veroniky Volhejnové vydal opět Albatros) přináší jen několik nových žertů. V prvním "deníčku čtrnáctileté Georgie" (On je fakt boží) britská novinářka prokázala, že jí literární výpůjčka není cizí. Z pokračování je patrné, že nejlépe "opisuje" od sebe. Georgia znovu glosuje svůj "těžký" život dospívající dívky. Stejně jako v předcházejícím díle opouští hrdinku její idol. Opakuje se nicméně nejen zápletka, nýbrž i materiál a střih situačních šprýmů. Humorný má být nadhled vnášený do "zápisků" pubertálního děvčete dospělou autorkou. Zdá se, že Rennisonová nemůže nabídnout víc - a tak nás avizovaná pokračování stěží mohou překvapit. mua
</TEXT>
<HEADING>
Jednadvacet
</HEADING>
<TEXT>
"Soubor 21 originálních kolorovaných kreseb", vytvořených roku 1938 Toyen a vydaných tehdy v jediném exempláři jako soukromý tisk, vrhlo na trh - za přemrštěnou cenu 222 korun nakladatelství Torst. Frivolní obrázky s ústředním tématem lidských genitálií si před léty objednal u osobité malířky a ilustrátorky esejista Bohuslav Brouk. Unikátní kolekci pak věnoval jako svatební dar svému bratrovi. "Psychoanalytický" rozbor oněch necudných kresbiček přičinil editor Karel Srp; penis prý je tu "trofejem" (sic!) ženského vítězství nad muži. Snaha o povýšení knížečky na "názorný příklad sexuální osvěty" je skoro komická. Máme před sebou kdysi provokativní rozmar bravurní kreslířky, nic víc, nic míň. duš
Agent z Panamy
</TEXT>
<HEADING>
VIDEO
</HEADING>
<TEXT>
Nový film režiséra Johna Boormana, hosta letošního festivalu v Karlových Varech, vznikl podle románu Johna Le Carrého. Prostopášného agenta Osnarda (Pierce Brosnan) "uklidí" britská MI6 na panamské velvyslanectví. Tam si ctižádostivý vyzvědač vytipuje zadluženého krejčího Pendela (Geoffrey Rush) jako zdroj informací. Skutečné spiknutí ohrožující místní průplav nehrozí, a tak si Pendel vymyslí fenomén "tiché opozice". Ten však začne dýchat svým vlastním, hrozivým životem. Vtipnost pohledu do špionážního zákulisí se zbortí v nesourodou směs dramatu a politické satiry. Narážky na romanci Casablanca zaujmou, ale od autora předlohy i režiséra bychom čekali víc. pan
Photographs
</TEXT>
<HEADING>
FOTOGRAFIE
</HEADING>
<TEXT>
Výstavou americké fotografky Mary Ellen Markové zahájila svůj provoz v prostorách Nejvyššího purkrabství Pražského hradu výstavní síň Leica Gallery Prague. Marková pracovala pro časopisy Life, New York Times Magazine nebo Rolling Stone a získala řadu ocenění. Čtenáři American Photography ji vyhlásili za svou nejoblíbenější fotografku. V Praze vystavuje do 14. července své cykly Den v životě (SSSR, Irska, Španělska aj.), Bída venkova či Matky a dcery. Tématem jí jsou také bezdomovci, narkomani a nemocní z indické Kalkaty. Silnou oscilaci mezi bolestí a krásou vyjadřuje třeba snímek z pohřbu černošského děvčátka. Talent a sociální cítění Markové stvořily mimořádné dílo. ste
Výstavou americké fotografky Mary Ellen Markové zahájila svůj provoz v prostorách Nejvyššího purkrabství Pražského hradu výstavní síň Leica Gallery Prague. Marková pracovala pro časopisy Life, New York Times Magazine nebo Rolling Stone a získala řadu ocenění. Čtenáři American Photography ji vyhlásili za svou nejoblíbenější fotografku. V Praze vystavuje do 14. července své cykly Den v životě (SSSR, Irska, Španělska aj.), Bída venkova či Matky a dcery. Tématem jí jsou také bezdomovci, narkomani a nemocní z indické Kalkaty. Silnou oscilaci mezi bolestí a krásou vyjadřuje třeba snímek z pohřbu černošského děvčátka. Talent a sociální cítění Markové stvořily mimořádné dílo. ste
</TEXT>
</DOC>
<DOC>
<DOCID>LN-20020708085</DOCID>
<DOCNO>LN-20020708085</DOCNO>
<DATE>07/08/02</DATE>
<TEXT>
Zpěvák Michael Jackson obvinil americký hudební průmysl z rasismu. "Nahrávací firmy se spikly proti umělcům. A hlavně proti černošským hudebníkům," uvedl v sobotu během projevu pro asi 350 účastníků setkání, které v newyorském Haarlemu uspořádal aktivista hnutí za občanská práva reverend Al Sharpton. A šéfa nahrávací společnosti Sony Music Tommyho Mottolu obvinil z používání rasistických nadávek vůči nejmenovanému černošskému umělci.
</TEXT>
</DOC>
<DOC>
<DOCID>LN-20020708086</DOCID>
<DOCNO>LN-20020708086</DOCNO>
<DATE>07/08/02</DATE>
<TITLE>
říká britský herec Michael York, hvězda letošního filmového festivalu v Karlových Varech
</TITLE>
<TEXT>
Blonďák s širokým úsměvem se od dob Kabaretu a Tří mušketýrů příliš nezměnil. Zapůsobil inteligencí, širokým rozhledem a upřímným zájmem o festival. Michael York se zařadil mezi nejvstřícnější a nejmilejší hvězdy, jaké kdy na karlovarskou filmovou přehlídku zavítaly. "Slyšel jsem, že byly zase nějaké problémy na losangeleském letišti," řekl před rozhovorem pro LN, "tak to jsem rád, že jsem stihl odletět."
LN: Byl jste na zahájení festivalu, viděl jste i film Rok ďábla. Co jste mu říkal?
Bylo to skvělé. Příkladná lekce toho, jak zahájit festival. Skvělá show, málo projevů a opravdu dobrý film. A neříkám to jen ze zdvořilosti. Už jsem si řekl o CD s hudbou z filmu.
</TEXT>
<HEADING>
LN: Ten film je hodně specifický, nezaskočil vás?
</HEADING>
<TEXT>
Víte, já jsem dobře trénovaný filmový divák. Jsem členem americké filmové akademie. Každý víkend pro nás pořádají projekce, posílají nám DVD všech filmů, které se natočí. V Los Angeles máme 500 televizních kanálů, kde promítají filmy z celého světa. Sleduji úplně všechno. Zajímají mě třeba režiséři, kteří točí podle manifestu Dogma.
LN: Před týdnem instalovali na proslulém hollywoodském bulváru hvězdu s vaším jménem. Jak to na vás zapůsobilo?
Nečekal jsem, že to bude tak silné. Takovéhle situace normálně zvládám, ale když jsem viděl svou hvězdu hned vedle hvězdy Ronalda Reagana, tak mě to dojalo. Málem jsem zapomněl svou řeč. Teď už chápu všechny ty rozpaky při přebírání Oscarů.
LN: Na programu festivalu je váš film Kabaret. Jak vysoko stavíte tenhle film ve své filmografii?
Hodně vysoko. Když se ohlížím, uvědomuji si, jak důležitý ten film pro mě byl. Často se objevuje v různých anketách a žebříčcích nejúspěšnějších a nejlepších filmů.
LN: Kabaret získal osm Oscarů. Vy jste ho ale netočil s vědomím, že děláte na mimořádném projektu.
To určitě ne. Byl to jen další film v řadě. Navíc režisér Bob Fosse měl pošramocenou reputaci svým předešlým filmem, který propadl. Projekt měl velmi malý rozpočet. Můj agent mi říkal, ať to raději neberu, že to nestojí za to, protože moje postava je taková beztvará a bezbarvá. Když jsem si pak znovu přečetl scénář, tak jsem si s hrůzou uvědomil, že měl agent nejspíš pravdu.
</TEXT>
<HEADING>
LN: Chtěl jste z toho vycouvat?
</HEADING>
<TEXT>
To ne, ale zašel jsem za režisérem, kterého jsem do té doby osobně neznal, a řekl mu, že tu roli neumím zahrát, protože tam žádná role není. Režisér se mnou kupodivu souhlasil. Během týdenních zkoušek jsme tu postavu našli. Tehdy jsem se naučil, že je nezbytné vždycky otevřeně říct režisérovi, co si myslím. Je to rozhodně lepší, než se neuroticky užírat.
</TEXT>
<HEADING>
LN: Co jste tedy režisérovi řekl?
</HEADING>
<TEXT>
Třeba že mě štvaly kostýmy. Ušili nám spoustu šatů, které sice vypadaly dobově, ale byly prostě nové. S Lisou Minnelliovou jsme se sebrali, odjeli do Londýna a tam jsme v second handech nakoupili spoustu hadrů ze třicátých let. V těch jsme pak film odehráli.
LN: U nás jste velmi populární také jako D'Artagnan ze Tří mušketýrů. Jak se dnes na toho hubeného mladíka, který hrál D'Artagnana, díváte?
Byla to skvělá role, která přišla v pravý čas, právě po jemném poetickém Brianu Robertsovi z Kabaretu. D'Artagnan byl naopak šílený, extrovertní, maskulinní typ. Lidi mají tendenci si herce nacpat do škatulek, ale díky takovýmhle rolím to nejde tak snadno.
LN: Vy jste ale nebyl na D'Artagnana zrovna nejideálnější typ. Dumas ho líčí jako tmavovlasého Gaskoňce s knírem.
Já vím, také mě to dost znervózňovalo. Pak jsem se ale setkal s hrabětem de Montesquie, který pochází ze stejného rodu jako D'Artagnan. Byl to blonďatý modrooký chlapík. To mě uklidnilo.
LN: Pracoval jste s vynikajícím italským režisérem Frankem Zeffirellim. Jak na něj vzpomínáte?
Především mu vděčím za to, že mi dal mou vůbec první filmovou roli. Bylo to ve Zkrocení zlé ženy. On je cholerický temperamentní Jihoevropan, kdežto já jsem takový ten chladnější a klidný Angličan. Franco tenhle rozdíl respektoval a dokázal z něj dost vytěžit. Z anglické chladné krve vydoloval nečekané emoce a natočil Shakespeara po italsku.
LN: Se Shakespearem jste se setkal nejen díky Zeffirellimu, ale hrál jste mnoho shakespearovských rolí na divadle, a dokonce jste o tom napsal knihu.
Napsal jsem ji s letitým přítelem, režisérem. Nejsou to žádné akademické úvahy, ale pohled na Shakespeara očima herce a očima režiséra.
LN: Napsal jste už několik knih. Máte spisovatelské ambice? Samotné herectví vás neuspokojuje?
Proč by měl být herec "odsouzen" jen k hraní. Alžbětinští herci si přece sami hry psali, byli to hudebníci, tanečníci, autoři. Vadí mi, když jsem nucen dělat jen jednu věc. K tomu, bohužel, tíhne americký systém, který striktně rozděluje herce na divadelní, televizní a filmové. Já potřebuji mít tu "evropskou" svobodu dělat všechno. To člověka prostě víc obohacuje. Ale když se vrátíme k psaní: možná není úplně nejlepší psát svou biografii ve čtyřiadvaceti letech, tak jako Kenneth Branagh.
LN: Znáte Shakespearovo dílo podrobně. Patříte k těm, kteří pochybují o autorství jeho textů?
Připadá mi nepravděpodobné, že by tak úžasné verše psal ten muž ze Stratfordu. Pocházel z negramotné rodiny, neměl žádné knihy, téměř se neuměl podepsat, jeho smrt prošla bez povšimnutí. Přikláním se k hypotéze, že autorem textů byl hrabě Edward de Vere. Byl to velký básník, miloval divadlo a podporoval herce, ale jako šlechtic nemohl psát pod vlastním jménem, divadlo patřilo na okraj společnosti. Nedávno našli jeho bibli; všechno, co je v ní podtrženo, se objevuje v Shakespearových hrách.
LN: Už jste se dotkl rozdílu mezi americkým a evropským herectvím. V Americe žijete řadu let, bylo pro vás obtížné přijmout tamní životní styl?
Skoro to zní, jako byste myslela, že žít v Americe znamená stát se barbarem. To skutečně není nutné. Jsem v Americe šťastný, vyhovuje mi. Nicméně připouštím, že je značný rozdíl v tom, jestli žijete na východním, nebo na západním pobřeží. Na západě jsou úžasné možnosti, lidé tam nejsou cyničtí, funguje tam otevřenost a vstřícnost. Určitě není náhoda, že má počítačový průmysl svou základnu právě na západním pobřeží. V Berkeley dokonce můžete potkat spoustu intelektuálů. Ale duší jsem stále Evropan. Mám potřebu se do Evropy vracet a procházet místa, která mají tisíciletou historii.
LN: Studoval jste na Oxfordu s Terrym Jonesem a Michelem Palinem, kteří později založili legendární skupinu Monty Python. Který druh humoru je vám bližší, ten jejich, nebo třeba ten Mikea Meyerse z filmu Austin Powers, v němž také hrajete?
Vy si asi myslíte, že jde o naprosto rozdílné polohy humoru.
</TEXT>
<HEADING>
LN: Dá se to tak říci.
</HEADING>
<TEXT>
Vidíte, já si to nemyslím. Mike Meyers je multikulturní člověk, jeho otec byl Brit, on vyrůstal v Kanadě i v Americe a všechny tyhle proudy se v něm slévají. To, co Meyers dělal ve své show Saturday Night Life, má s Monty Python leccos společného. Obojí má kořeny ve studentské recesi.
LN: Ví se o vás, že jste vášnivý cestovatel. Který kout světa na vás nejvíce zapůsobil?
Indie. Tu člověk buď nesnáší, nebo si ji zamiluje. Já si ji zamiloval. Moc by mě zajímala Čína. Zatím jsem neměl příležitost se tam podívat, ale snad to vyjde příští rok, manželka by tam měla mít výstavu.
LN: Vaše manželka je fotografka, seznámili jste se při fotografování?
Víceméně. Je to taková celkem banální historka. Chcete to vyprávět? Když jsem natočil své první filmy v Evropě, domluvil mi agent nějaké propagační rozhovory s americkými novináři. Na seznamu bylo i jméno Pat McCallum. Čekal jsem nějakého irského chlápka, ale přišla krásná americká blondýna. Vyvedlo mě to z míry, pořád jsem něco mlel. Pak jsem si uvědomil, že by se měla spíš ptát ona mě. Jenže ona řekla, že se na nic ptát nechce. Teprve pak mi došlo, že je to fotografka. Na focení už ale bylo špatné světlo, tak jsme se museli sejít ještě jednou, a pak zase znova.
LN: Jste člověk, který žije minulostí, nebo se raději díváte jen dopředu?
Důležité je vědět, že mám něco za sebou. Pak se můžete s klidem těšit na to, co přijde. Víte, když jsem loni volal svému příteli, skvělému herci Johnu Gielgudovi, abych mu popřál k devadesátým šestým narozeninám, řekl mi, že neslaví, ale natáčí film. Rád bych o svých šestadevadesátých narozeninách řekl totéž.
</TEXT>
<HEADING>
LN: Zdržíte se ještě v Evropě?
</HEADING>
<TEXT>
Rád bych, ale požádali mě, abych se zúčastnil premiéry třetího dílu komedie o Austinu Powersovi, takže se už tenhle týden vracím do Los Angeles.
Rád bych, ale požádali mě, abych se zúčastnil premiéry třetího dílu komedie o Austinu Powersovi, takže se už tenhle týden vracím do Los Angeles.
</TEXT>
</DOC>
<DOC>
<DOCID>LN-20020708087</DOCID>
<DOCNO>LN-20020708087</DOCNO>
<DATE>07/08/02</DATE>
<GEOGRAPHY>PLZEŇ</GEOGRAPHY>
<TEXT>
Předáním čtyř interpretačních a dvou autorských Port začal v sobotu poslední den 36. ročníku festivalu trampské, folkové a country hudby Porta 2002. Devítičlenná porota vybírala ze 30 skupin a interpretů. Do plzeňského finále Porty se probojovali ze 400 soutěžících v krajských a místních předkolech festivalu. Autorskou Portou za kvalitu textů ocenila porota Romana Špilínka a Jeronýma Lešnera. Za provedení skladeb získaly interpretační Portu kapely Douda Band, Drive, Strašlivá podívaná a písničkářka Lucie Faltýnová. "Ceny jsme udělili za to, že dobře hrají, písničkářce za její interpretaci. Byli nejlepší ze všech zúčastněných," řekl organizátor festivalu Josef Pecl. Jako každoročně vyvrcholila Porta Dvoranou slávy. Letos na ní vystoupili mimo jiné František Nedvěd či skupiny AG Flek a Nezmaři.
</TEXT>
</DOC>
<DOC>
<DOCID>LN-20020708088</DOCID>
<DOCNO>LN-20020708088</DOCNO>
<DATE>07/08/02</DATE>
<GEOGRAPHY>CHRUDIM</GEOGRAPHY>
<TEXT>
Předáním pěti křišťálových srdcí vyvrcholil v pátek v Chrudimi 51. ročník celostátní přehlídky loutkového amatérského divadla Loutkářská Chrudim. Představení souborů z celé ČR navštívilo během šesti dnů zhruba 3,5 tisíce diváků, řekla hlavní organizátorka přehlídky Dana Bohuňková. Na Loutkářské pouti převzaly ceny festivalu soubory Céčko Svitavy za inscenaci Slon, plzeňský Rámus za Šoulet a Základní umělecká škola Děčín, která do Chrudimi přivezla inscenaci Bylo nebylo. Křišťálové srdce udělila porota i Karlu Šebrnovi za hudbu k inscenaci Slon a Jakubu Vašíčkovi za hudbu k inscenaci Šoulet. "Zvláštní cena poroty patří Divadlu Dno z Hradce Králové," doplnila Bohuňková. Během svátku amatérských loutkářů se letos v Chrudimi představilo na 20 amatérských souborů, které hrály střídavě na třech scénách. Zároveň se do Chrudimi na týden přestěhovalo 130 seminaristů, tedy lidí, kteří mají zájem o loutkové divadlo a chtějí se od zkušenějších kolegů přiučit. Co jim týden dal, předvedli dospělí i děti na dnešní pouti v absolventských představeních.
</TEXT>
</DOC>
<DOC>
<DOCID>LN-20020708089</DOCID>
<DOCNO>LN-20020708089</DOCNO>
<DATE>07/08/02</DATE>
<GEOGRAPHY>WASHINGTON</GEOGRAPHY>
<TEXT>
Ve věku 72 let zemřel v sobotu americký režisér John Frankenheimer, známý autor řady filmových thrillerů. Frankenheimer naposledy dokončil thriller Falešná hra (2000). Úspěšné byly jeho filmy s politickou tematikou, například Mandžuský kandidát (1962) z období studené války s Frankem Sinatrou. Zaujal i špionážní thriller Ronin, v němž se vedle Roberta De Nira a Jeana Renoa objevil i Jan Tříska. Ve druhé polovině 60. let se světového ohlasu dočkal film Grand Prix z prostředí automobilových závodů. Nejproslulejším Frankenheimerovým snímkem je druhý díl Francouzské spojky (1975) s Genem Hackmanem v hlavní roli, v tuzemsku uváděný pod názvem Dopadení.
</TEXT>
</DOC>
<DOC>
<DOCID>LN-20020708090</DOCID>
<DOCNO>LN-20020708090</DOCNO>
<DATE>07/08/02</DATE>
<TITLE>
Australský favorit a první nasazený Lleyton Hewitt dovolil ve finále tenisového Wimbledonu Argentinci Nalbandianovi získat pouze šest her, vsestrovražedném boji uspěla v sobotu stejně jako na French Open mladší Serena Williamsová.
</TITLE>
<GEOGRAPHY>LONDÝN</GEOGRAPHY>
<TEXT>
Australský tenista Lleyton Hewitt potvrdil ve finále Wimbledonu pozici nejvýše nasazeného a poprvé v kariéře získal na londýnské trávě titul. První hráč světa bez problémů porazil wimbledonského debutanta Davida Nalbandiana z Argentiny 6:1, 6:3 a 6:2. "Stále jsem se díval na výsledkovou tabuli, abych zjistil, že se mi to nezdá," přiznal Hewitt. "Je to neuvěřitelný pocit, vždycky jsem snil o tom, že tu budu hrát o titul." Wimbledonský titul prý překonal všechna jeho očekávání. "Vloni jsem vyhrál US Open, doma v Sydney jsem se na konci roku stal světovou jedničkou - myslel jsem, že už nemůže být nic lepšího. Ale teď... Je to úžasné," radoval se. Jeho soupeře, jenž hrál ve Wimbledonu poprvé v kariéře, prohra ani v nejmenším nezarmoutila. "Je to velký den. Byl to můj první turnaj na trávě, je to neuvěřitelné," pochvaloval si Nalbandian finálovou účast. "Doufám, že příští rok už napodruhé finále vyhraju," dodal a velký dík věnoval publiku, které jako tradičně fandilo více outsiderovi.
</TEXT>
<HEADING>
Serena překazila sestře hattrick
</HEADING>
<TEXT>
Jedné z dešťových pauz při finále využil exhibicionista, jenž vběhl na kurt a nadšeným divákům u sítě zatančil. Přibližně po dvou minutách naháče lapili zaměstnanci bezpečnostní služby a zabaleného do červené pokrývky ho odvedli. Venus Williamsová potřetí v řadě titul ve Wimbledonu nezískala. Americká tenistka, první nasazená, se musela v sobotním finále sklonit před svou sestrou Serenou, turnajovou dvojkou, jež získala svůj první wimbledonský titul v kariéře za 78 minut po setech 7:6 a 6:3. Vyhrát tři tituly za sebou se v Londýně po-dařilo naposledy Steffi Grafové z Německa vletech 1991-93. Z posledních dvanácti turnajů Grand Slamu vyhrála jedna ze sourozenecké dvojice Williamsových plných sedm. Z posledních čtyř grandslamových finále byly tři "sesterské". Loni na US Open vyhrála Venus 6:2 a 6:4, minulý měsíc na antuce při French Open své sestře Serena porážku vrátila. Jen na Australian Open se do finále zatím nedostala ani jedna. V prvním setu obě finalistky předváděly kvalitní tenis. Šťastnější byla nakonec dvacetiletá Serena, která o dva roky starší sestru přehrála tvrdou a nápaditou hrou od základní čáry. V druhé sadě už Venus ztrácela síly a nepříznivý vývoj zápasu nedokázala otočit. "Říkala jsem si v druhém setu teď, nebo nikdy. Hrála jsem přeci proti dvojnásobné wimbledonské vítězce, vedla jsem a taková šance se nepouští," řekla zaplněnému hledišti hned po zápasu Serena. "Na trávě ve Wimbledonu je Venus velmi těžké porazit. Skvěle dobíhala i zdánlivě ztracené míče," prohlásila. "Jsem moc ráda, trofej si pořádně užiji," řekla poté, co převzala stříbrný tác z rukou princezny Alexandry. Vévodkyně z Kentu, jež tradičně předává trofeje pro vítězku, dnes v hledišti All England Clubu chyběla, teprve podruhé za 25 let. Oficiálně svou nepřítomnost zdůvodnila tím, že měla jiné rodinné povinnosti. Za svou kariéru se sestry střetly podeváté, Venus byla úspěšnější pětkrát. Poslední tři vzájemné zápasy však vyhrála Serena a v pondělí vystřídá Venus v čele světového žebříčku. "Hrála moc dobře, každý její úder byl tvrdý a přesný," pochválila svou sestru Venus. Rodina Williamsových si za výsledky ve dvouhře na konto připíše 1,109 milionu dolarů, asi 33 miliónů korun. Vítězka inkasuje 739 000 dolarů, poražená 370 000 dolarů.
Výsledky z Wimbledonu
</TEXT>
</DOC>
<DOC>
<DOCID>LN-20020708091</DOCID>
<DOCNO>LN-20020708091</DOCNO>
<DATE>07/08/02</DATE>
<TITLE>
Prohrál finále, přesto bude dvacetiletý Argentinec David Nalbandian patřit v historii k největším vítězům wimbledonského turnaje. Senzačním tažením na sebe téměř neznámý tenista strhl velkou pozornost.
</TITLE>
<GEOGRAPHY>LONDÝN</GEOGRAPHY>
<TEXT>
O velkou senzaci se na turnaji ve Wimbledonu postaral Argentinec David Nalbandian. Jako první hráč v otevřené éře od roku 1968 se ihned ve svém prvním představení na dvorcích All England Clubu probojoval až do finále. A to ještě navíc nemá zkušenosti s travnatým povrchem, vyjma dvou juniorských turnajů na něm neodehrál žádný zápas... Srovnatelný debut ve Wimbledonu měl pouze legendární bouřlivák John McEnroe, jenž při svém prvním vystoupení prohrál v semifinále. Teprve dvacetiletý rodák z Cordoby přijel do Anglie sbírat zkušenosti z velkých turnajů. Semifinálový souboj s Belgičanem Malissem, který byl v pátek kvůli dešti přerušen a dohráván v sobotu, ale dotáhl Argentinec do vítězného konce. "Je to největší výhra mého života, nemám mnoho času na oslavy, ale potřebuji se alespoň trochu oprostit od emocí," popisoval pln dojmů svůj postup do finále. "Ještě před odjezdem na turnaj jsem řekl matce, že za týden se určitě vrátím a najednou jsem ve finále," nemohl uvěřit.
</TEXT>
<HEADING>
První Argentinec ve wimbledonském finále
</HEADING>
<TEXT>
Nalbandian se stal prvním Argentincem, který postoupil až do finále v All England Clubu. Na konci minulého roku skončil na žebříčku ATP na 47. místě, letošní Wimbledon pro něj byl teprve čtvrtým grandslamovým vystoupením. "Když jsem se svým trenérem přijel, mysleli jsme si, že když vyhraju dva až tři zápasy, bude to pro mne velký turnaj," krčí rameny Nalbandian. "Je to pro mne splněný sen," dodává dvacetiletý Argentinec, který má zkušenosti s travnatým povrchem pouze ze dvou juniorských soutěží v roce 1999. Nikdy více na něm nehrál. Přes lehkou finálovou prohru vyjela po nedělním utkání celá Nalbandianova rodina s přáteli na svém náklaďáčku vyzdobeném vlajkami do ulic Cordoby, malého argentinského města. "Je to pro nás jako sen, jen se dívat na televizi a vidět našeho syna ve finále bylo úžasné," rozplýval se otec Norberto Nalbandian, civilním povoláním automechanik. Během finále popíjela rodina Nalbandianova vlastní víno a sousedé se shromáždili kolem domu, aby tenistu oslavili jako fotbalovou hvězdu. Zápas sledovali na obřím plátně, které rodina Nalbandianova vytáhla. Oslavy propukly i po celé zemi. Hráčův úspěch alespoň na chvíli rozveselil Argentinu, zmítanou obrovskou ekonomickou krizí. "Je úžasné, že David dokázal dát lidem alespoň trochu štěstí v těchto těžkých časech," pravil hrdý otec.
</TEXT>
<HEADING>
Kdo je David Nalbandian
</HEADING>
<TEXT>
věk: 20 let bydliště: Cordoba, Argentina výška: 180 cm profesionál: od roku 2000 pozice na žebříčku ATP: 28 turnajová vítězství: 1 bilance na okruhu ATP: 36 výher, 24 porážek prize money: 471 000 dolarů juniorské úspěchy: vítězství na US Open (1998), French Open (1999) záliby: fotbal a rybaření
věk: 20 let bydliště: Cordoba, Argentina výška: 180 cm profesionál: od roku 2000 pozice na žebříčku ATP: 28 turnajová vítězství: 1 bilance na okruhu ATP: 36 výher, 24 porážek prize money: 471 000 dolarů juniorské úspěchy: vítězství na US Open (1998), French Open (1999) záliby: fotbal a rybaření
</TEXT>
</DOC>
<DOC>
<DOCID>LN-20020708092</DOCID>
<DOCNO>LN-20020708092</DOCNO>
<DATE>07/08/02</DATE>
<GEOGRAPHY>LONDÝN</GEOGRAPHY>
<TEXT>
Naposledy v roce 1977 předávala Alžběta II. na dvorcích v All England Clubu cenu za titul ve Wimbledonu britskému zástupci - v roce oslav pětadvaceti let u moci viděla královna triumf Virginie Wadeové. Letos, padesát let od nástupu na trůn, se totéž neopakovalo. Dvouhru mužů nevyhrál Brit ani po šestašedesáti letech, neboť Tim Henman prohrál v semifinále s Lleytonem Hewittem z Austrálie 5:7, 1:6, 5:7. Nejvýše nasazený Hewitt v zápasu předvedl, proč je na prvním místě žebříčku ATP Tour. "Musím před jeho výkonem smeknout," řekl po utkání Henman, který s Australanem prohrál pošesté v řadě. "Je neuvěřitelné, jak dokáže svou hru přizpůsobit každému povrchu. Proto je nejlepší na světě. A dnes to znovu dokázal," připustil poražený Brit. Brit na londýnské trávě nevyhrál od roku 1936, kdy se z titulu radoval Fred Perry. Ve finále ve Wimbledonu byl domácí tenista naposledy o dva roky později - v roce 1938 Bunny Austin. "Každý rok je to stále těžší," prohlásil sedmadvacetiletý Henman, který prohrál v semifinále Wimbledonu dvakrát s Petem Samprasem (1998 a 1999) a loni s Goranem Ivaniševičem. "Když se podívám na těch čtrnáct dní zpátky, tak jsem nehrál špatný tenis. O moc lepší už to být nemohlo. Na ostatní to ale nestačí," smířil se.
</TEXT>
</DOC>
<DOC>
<DOCID>LN-20020708093</DOCID>
<DOCNO>LN-20020708093</DOCNO>
<DATE>07/08/02</DATE>
<TITLE>
Ve stejné režii jako letošní French Open se odehrávalo sobotní finále ženské dvouhry ve Wimbledonu. Sestry Serena a Venus Williamsovy sehrály na centrálním dvorci All England Clubu dvousetový souboj, z něhož jako vítězka vyšla za stavu 7:6, 6:3 mladší Serena Williamsová. Získala tak svůj první wimbledonský titul a překazila tak o rok starší Venus třetí triumf v nejslavnějším turnaji světa v řadě.
</TITLE>
<TEXT>
Myslíte si, že letošní finále ve Wimbledonu bylo nejlepším zápasem, který jste proti sestře odehrála?
Nevím. Vzpomínám, že jsem velmi dobře hrála proti sestře dva turnaje v roce 1999, jeden z nich v Mnichově. Tenhle turnaj pro mě má ale větší cenu.
Splnila jste si vítězstvím ve Wimbledonu jeden ze svých životních snů?
Nemohu se s vítězstvím jen spokojit. Pokud budu spokojená, budu si říkat, že jsem wimbledonská vítězka, vyhrála jsem US Open, tak teď můžu odpočívat. Ale právě jako wimbledonskou vítězku mě budou chtít všechny soupeřky porážet. Na začátku roku jsem si říkala, že se nebudu starat o to, co se stane, jen jsem chtěla vyhrát Wimbledon. Červnové vítězství na French Open pro mne byl bonus. Teď se mi podařilo vyhrát i prestižní Wimbledon, jsem zapsána do historie!
Mohla byste popsat rozdíl mezi letošním rokem a těmi předešlými? Jste trojnásobná grandslamová vítězka, první titul jste získala už před třemi roky na US Open...
Loni jsem na tom byla daleko hůř. Letos je to velký vzestup. Velký vzestup!
</TEXT>
<HEADING>
Změnila jste se i vy?
</HEADING>
<TEXT>
Změnila jsem se hlavně po psychické stránce. Jsem teď někdo úplně jiný. Jsem silnější, mám daleko více zkušeností, dostala jsem mnoho ran pod pás. Ale nevím, kdy přesně došlo k tomuto zvratu. Snad při loňském Wimbledonu, když jsem prohrála, byla to pro mě těžká prohra. Skutečně. Od té doby se pro mne některé věci změnily.
Jak se tyto změny odrazily na vašem sobotním zápase? Jaké to bylo stát na kurtu proti Venus?
V sobotu jsem chtěla moc vyhrát. Říkala jsem si, že musím zůstat klidná. Venus už má dva wimbledonské tituly. A skutečně jsem hrála dobře. Venus nezvládala podání. Má unavenou ruku. Bylo toho na ni už mnoho. Ve druhém setu nemohla podávat tak dobře jako v prvním. Já už jsem také druhý set neprožívala tak silně jako první.
Hra, kterou praktikovala Venus, působila oproti French Open daleko agresivněji. Možná také velmi riskovala svými údery do rohů?
Nevím, zda mám takový pocit. Uvědomuji si, že jsme obě bojovaly daleko více než na French Open. Venus velmi rychle běhala, musela jsem se do úderů více opřít.
Co vám řekla Venus po zápase o svém zranění ruky?
Neřekla mi nic. Jen ať se o ni nestarám. Venus je člověk, který si na nic nestěžuje. Já ale vím, že ji to bolelo při forehandu.
Ptala jste se sestry, jak máte přebrat vítěznou trofej? Neradila vám, co máte dělat?
Ne, jen mi řekla, ať se při přebírání trofeje ukloním vévodkyni.
V jednom rozhovoru jste uvedla, že na prvním místě je ve vašem životě duchovno, poté rodina a až třetí tenis, ačkoliv tvoří podstatnou část vašeho života. Můžete nám vysvětlit, co se skrývá pod pojmem duchovno?
Jsem sestra Jehovova. Pokud člověk nevěří v Boha, je pro něj život daleko těžší, protože mnoho pěkného v životě pochází právě od Boha. Věřím v něj a bibli. Bez něho bych zde opravdu nemohla být. Děkuji mu za vše.
Vzájemné zápasy sester Williamsových
</TEXT>
</DOC>
<DOC>
<DOCID>LN-20020708094</DOCID>
<DOCNO>LN-20020708094</DOCNO>
<DATE>07/08/02</DATE>
<TITLE>
PAŘÍŽ - Plných osm atletů z dvanácti si udrželo po pátečním mítinku Zlaté ligy v Paříži naději na podíl z jackpotu v podobě 50 kilogramů zlata. Dvě vítězství v lukrativní sérii mají na svém kontě sprinterka Marion Jonesová, trojskokan Jonathan Edwards, mílař Hicham El Guerrouj, čtvrtkařka Ana Guevaraová, běžci Gabriela Szabóová a Benjamin Limo a překážkáři Felix Sánchez a Gail Deversová. Šest atletů, kteří obhájili svá prvenství z úvodního mítinku v Oslu, vytvořilo letošní světová maxima. V závodu na 100 metrů se Američance Marion Jonesové sice příliš nepodařil start, nicméně časomíra ukázala letošní nejlepší čas 10,89 sekundy. "Jsem moc ráda, že jsem běžela pod 10,9 sekundy i přesto, že nepřálo počasí," radovala se zlatá olympijská medailistka. Šanci na celkové vítězství ztratil britský sprinter Dwain Chambers, který vynechal start v Paříži kvůli zranění ramene. Stometrový závod mužů se tak stal kořistí Američana Maurice Greenea, jenž proťal cílovou pásku setinu pod deseti sekundami. "Cítím se velmi dobře, uvolněně. Věděl jsem, že poběžím kvalitní čas," prohlásil v cíli olympijský vítěz. "Jsem připraven běžet v dalších závodech ještě lépe. Nejsem totiž zatím ve vrcholné formě, ta teprve přijde," dodal světový rekordman. Ani nepřízeň počasí, nízké teploty a časté dešťové přeháňky nezabránily letošnímu maximu v závodu na 1500 metrů. Famózní Maročan Hicham El Guerrouj o čtyři setiny pokořil jako první v sezoně hranici 3:30 minuty a cílem proběhl jasně jako první. Sedmadvacetiletý mistr světa z tabulek vymazal Keňana Bernarda Lagata a jeho výkon z Lausanne 3: 32,24 minuty.
</TITLE>
<TEXT>
Výsledky Zlaté ligy
</TEXT>
</DOC>
<DOC>
<DOCID>LN-20020708095</DOCID>
<DOCNO>LN-20020708095</DOCNO>
<DATE>07/08/02</DATE>
<TITLE>
Je to spravedlivé? Trenér Luiz Felipe Scolari dovedl brazilské fotbalisty k pátému titulu mistrů světa, ale jeho podíl na slávě je navenek mizivý. S Ronaldovým věhlasem se nemůže měřit. Přesto si vysloužil uznání, s funkcí se rozloučil jako trenér mistrů světa.
</TITLE>
<GEOGRAPHY>PRAHA</GEOGRAPHY>
<TEXT>
Už dopředu věděl, že odejde. Šlo jen o to, zda bude doma hledat nejkratší cestu z letiště, či zda si návrat náležitě užije. Měl dvě možnosti: buď přiveze zlato, nebo ho krajané vyštípají. Správná byla nakonec první varianta. Došel k ní proti všem brazilským zásadám. "Zavedu disciplínu," hřímal, když v kritické situaci loni přebíral taktovku. Jeho předchůdci, třeba Luxemburgo nebo Leao, měli k dispozici stejné hráče. Jenže jim tak dlouho povolovali obojek, až se sami skáceli z křesla. Scolari, řečený Velký Phil, opratě okamžitě utáhl. Výsledky se vzápětí dostavily. Cestou však zažil řadu strastí. "První tři měsíce, to bylo peklo. Nebyl jsem připravený na takovou funkci, bylo to opravdu těžké," vzpomínal na své začátky u reprezentace. Dosud vedl výhradně klubové týmy. 14. listopadu loňského roku věděl, že první a možná nejtěžší část úkolu splnil. Brazilci doma smetli Venezuelu 3:0 a horkotěžko postoupili do závěrečných bojů mistrovství světa. Klid však nenastal. Veřejnost se dožadovala návratu kanonýra Romária. Dokonce rozpoutala protestní akce, aby byl mistr světa z roku 1994 zařazen zpátky do výběru. Scolari se však nenechal obměkčit. "Mám rád týmové hráče. Romário tuhle charakteristiku nenaplňuje," odmítal nominovat zkušeného útočníka. "Myslím, že čas mi dal zapravdu," řekl později hrdě. O to usilovněji musel pracovat, aby svou filozofii obhájil. "Mám 170 milionů kritiků," narážel na počet obyvatel Brazílie. Kdyby je zklamal, stal by se vyvrhelem.
</TEXT>
<HEADING>
Zlatí byli už před finále
</HEADING>
<TEXT>
Už před finálovým zápasem proti Německu tušil, že jeho mise se zdařila. "Bez ohledu na výsledek finále jsou pro mě hráči šampiony," prohlásil vzletně. Mistry se nakonec stali i na hřišti. Každý si všímal Ronaldovy chladnokrevnosti, Rivaldovy jedovaté levačky, Luciovy elastičnosti. Trenérovi, který u postranní čáry neustále vzrušeně poskakoval a rukama signalizoval taktické pokyny, věnoval pozornost málokdo. Až japonské deníky, které vysoko hodnotily hru světových šampionů, složily Scolarimu hold. "Poskládal skvělý tým," psaly noviny. Třiapadesátiletý Scolari měl na pohled snadnou práci. Stačilo vybrat si z nepřeberné zásobárny brazilských talentů. Minulost mu však jasně ukázala, že zvolit jedenáctku individualit samo o sobě nic neznamená. Možná proto neposlal nominační pozvánku slavným útočníkům Elberovi, Jardelovi nebo Marcelinhovi. Po návratu do roztančené vlasti si vychutnával slastné pocity triumfátora. Vyhrál nejen nad zbytkem světa, ale i nad vlastním národem. "Nezapomeňte na tyhle obrázky," ukazoval na své svěřence, jak se radují s pohárem. Konec příběhu přesně zapadá do jeho rámce. Trenér mistrů světa je již týden na dlažbě. "Pár dní jsem o fotbale nechtěl ani slyšet. Teď o něm zase začnu přemýšlet," řekl Scolari. Kdo mu předloží nabídku hodnou zlatého trenéra? "Vždycky jsem chtěl trénovat v Itálii, v zemi, odkud pocházejí mí rodiče," odtušil.
Osudy trenérů z fotbalového MS
ODEŠLI NA VRCHOLU
Felipe Scolari (Brazílie), Guus Hiddink (Korea), Philippe Troussier (Japonsko), Robert Waseige (Belgie), Cesare Maldini (Paraguay)
USPĚLI A ZUSTÁVAJÍ
</TEXT>
</DOC>
<DOC>
<DOCID>LN-20020708096</DOCID>
<DOCNO>LN-20020708096</DOCNO>
<DATE>07/08/02</DATE>
<TITLE>
STOCKHOLM - Nejlepšího výsledku v historii české ploché dráhy dosáhl v sobotu večer na olympijském stadionu ve Stockholmu Lukáš Dryml. V pátém závodu elitního seriálu Grand Prix nestačil pouze na obhájce titulu mistra světa, domácího Tonyho Rickardssona, a obsadil druhé místo. Rickardsson vede i v průběžném pořadí, Dryml je dvanáctý. Lukáš Dryml ve švédské metropoli absolvoval maximální počet osmi jízd. Nejsložitější situaci zvládl v hlavní části závodu, v níž musel třikrát startovat z nevýhodné čtvrté pozice od mantinelu. Přesto postoupil mezi nejlepší osmičku, kde se mu nejprve podařilo vyřadit dosud vedoucího muže šampionátu Australana Sullivana a Brita Lorama. Ve finále pak dojel do cíle před Američanem Hancockem a dalším Australanem Crumpem.
</TITLE>
<HEADING>
Úspěch slíbil před závodem bratrovi
</HEADING>
<TEXT>
Český plochodrážník byl po závodu z druhého místa a dvacetibodového zisku nesmírně šťastný. "Před Grand Prix v Praze 20. července jsem chtěl udělat výsledek. Navíc jsem slíbil bratrovi, který jede českou Grand Prix na divokou kartu, že se mu nebudu plést mezi nenasazenými jezdci. To znamenalo být mezi osmi," zářil motocyklista. Dryml dodal, že ve stockholmském závodu měl postupné cíle. "Nejprve mezi šestnáct a pak se pokusit dostat mezi dvanáct. Tam byla nejhorší jízda v boji o semifinále, když jsem musel bojovat se třemi posledními finalisty a Rickardssonem. Semifinále i finále pak už bylo loterií kdo s koho," prohlásil první český jezdec, který se v historii Grand Prix postavil na stupně vítězů.
Český plochodrážník byl po závodu z druhého místa a dvacetibodového zisku nesmírně šťastný. "Před Grand Prix v Praze 20. července jsem chtěl udělat výsledek. Navíc jsem slíbil bratrovi, který jede českou Grand Prix na divokou kartu, že se mu nebudu plést mezi nenasazenými jezdci. To znamenalo být mezi osmi," zářil motocyklista. Dryml dodal, že ve stockholmském závodu měl postupné cíle. "Nejprve mezi šestnáct a pak se pokusit dostat mezi dvanáct. Tam byla nejhorší jízda v boji o semifinále, když jsem musel bojovat se třemi posledními finalisty a Rickardssonem. Semifinále i finále pak už bylo loterií kdo s koho," prohlásil první český jezdec, který se v historii Grand Prix postavil na stupně vítězů.
</TEXT>
</DOC>
<DOC>
<DOCID>LN-20020708097</DOCID>
<DOCNO>LN-20020708097</DOCNO>
<DATE>07/08/02</DATE>
<TITLE>
Pilot stáje Ferrari zvítězil i ve Velké ceně Velké Británie a zvýšil náskok na 54 bodů
</TITLE>
<TEXT>
Nepřemožitelný je v letošní sezoně formule 1 Němec Michael Schumacher. Soupeři ho nezastavili ani včera na okruhu v Silverstonu.
SILVERSTONE - Michael Schumacher je v letošní sezoně téměř neporazitelný. Na okruhu v Silverstonu včera pilot stáje Ferrari vyhrál Velkou cenu Velké Británie vozů formule 1 a rázně vykročil za pátým titulem mistra světa. Ten si může zajistit již při jedenáctém závodu seriálu, který se jede za čtrnáct dnů ve Francii. Triumf vozů Ferrari dokonal na druhém místě v cíli Brazilec Rubens Barrichello. Třetí pozici obsadil Kolumbijec Juan Pablo Montoya, který do závodu odstartoval z prvního místa, ale na deštěm smáčené trati se mu nedařilo. Schumacher může předčasně ukončit boj o mistrovský titul, pokud se mu v Magny Cours podaří zvítězit a zároveň Barrichello neskončí do čtvrtého a Montoya do třetího místa. Jestliže tak Velká cena Francie dopadne, bude německý pilot korunován nejrychleji v historii. Rekord v tomto směru zatím drží Brit Nigel Mansell, který před deseti lety rozhodl šampionát ve svůj prospěch po jedenácti závodech. Tehdy však kalendář MS zahrnoval o jednu Velkou cenu méně než dnes. "Skutečně mohu už po příštím závodu být mistrem světa?" divil se otázkám novinářům na toto téma vítěz. "Já ani nevím, já jsem své body ještě nepočítal," odvětil. Vedle sedí Montoya však reagoval pohotově. "Vždyť to ani nemusíš počítat, máš to v kapse už dávno," usmíval se Kolumbijec. "Uvidíme," dodal Schumacher. Závod poznamenal déšť, který chvílemi ustával a trať osychala. Jezdci proto museli častěji zajíždět do boxů. Ještě na startu to přitom vypadalo, že se pojede na suchu. Do zahřívacího kola neodstartoval Barrichello, a musel se proto přesunout až na konec startovního pole. Montoya udržel první místo, ale těsně za něj se zavěsil Michael Schumacher, následován svým bratrem Ralfem. Barrichello se rychle tlačil dopředu a už v pátém kole byl desátý.
</TEXT>
<HEADING>
Vítěz dominoval v dešti
</HEADING>
<TEXT>
V dvanáctém kole se spustil déšť a začalo se zajíždět do boxů. Montoya se Schumacherem přijeli téměř současně, ale zatímco pro Kolumbijce připravili mechanici pneumatiky na vodu, Němec zvolil kompromis a se vzorkem vhodným jak do deště, tak na sucho byl pak viditelně rychlejší. Kolumbijec se sice ještě chvíli držel v čele, ale v šestnáctém kole jej Schumacher předjel a začal se mu vzdalovat. Na tiskové konferenci si Montoya postěžoval na počasí. "Byl to dost bláznivý závod," prohlásil. "Také proto jsem velmi rád, že jsem dokázal i v takovém počasí vyhrát," řekl Schumacher. "Často tady nevyhrávám, navíc jsem déšť nečekal," přiznal německý pilot. Na závod nebude rádo vzpomínat ani vedení týmu McLaren, protože jej dokončil jen Coulthard, a to na desátém místě. Druhý mclaren Fina Kimiho Räikkönena závod nedokončil kvůli poruše motoru.
Výsledky VC Velké Británie
</TEXT>
</DOC>
<DOC>
<DOCID>LN-20020708098</DOCID>
<DOCNO>LN-20020708098</DOCNO>
<DATE>07/08/02</DATE>
<GEOGRAPHY>SILVERSTONE</GEOGRAPHY>
<TEXT>
Tomáš Enge vyhrál sobotní závod mezinárodního mistrovství formule 3000 v britském Silverstonu. Český pilot slavil své druhé letošní vítězství. V průběžné klasifikaci seriálu je druhý, ale náskok vedoucího Francouze Sebastiena Bourdaise snížil na devět bodů. Bourdais, který před britským závodem vedl o 13 bodů, dojel druhý a na kontě má 40 bodů, zatímco Enge 31. Předchozí vítězství v letošním seriálu vybojoval Enge v květnu na rakouském A1 Ringu. Enge po páteční vyhrané kvalifikaci odstartoval z prvního místa, které udržel a postupně zvyšoval náskok. Jel bezchybně a neustále se vzdaloval svým soupeřům. Do cíle nakonec dojel s náskokem téměř třinácti sekund. "Nemohl jsem chtít víc," uvedl po závodu spokojený vítěz na své internetové stránce. Pochvaloval si, že auto po celý víkend fungovalo perfektně, a tak mohl jet podle svých představ. "Snad jen start mohl být malinko lepší, ale ani tak nikdo neměl šanci k průniku na první místo. Dokonale mi vyšel můj plán a hned v úvodu jsem ujel Bourdaisovi i ostatním," řekl Enge. Britský závod zvládl bez jediné chyby. "Jenom jsem zvyšoval náskok. S výjimkou jediného kola jsem byl vždy rychlejší než Bourdais a v závěru jsem již pouze kontroloval situaci," konstatoval. V následujících závodech hodlá Enge dále snižovat Bourdaisův náskok. "Sobotní výsledek byl z pohledu dalšího vývoje šampionátu velmi důležitý. Ještě nás čekají dva závody do letní přestávky a do té doby bych se chtěl Bourdaisovi co nejvíce přiblížit, nebo jej i předstihnout," plánuje český jezdec.
</TEXT>
</DOC>
<DOC>
<DOCID>LN-20020708099</DOCID>
<DOCNO>LN-20020708099</DOCNO>
<DATE>07/08/02</DATE>
<TITLE>
TEPLICE/STARÉ MĚSTO - Úspěšně vstoupili čeští zástupci do 2. kola fotbalového Intertoto Cupu. Teplice i Synot si včera v domácím prostředí připsaly shodně vítězství rozdílem třídy.
</TITLE>
<GEOGRAPHY>Teplice</GEOGRAPHY>
<TEXT>
Santa Clara 5:1
Tepličtí udělali důležitý krok k případnému atraktivnímu duelu. Pokud postoupí, narazí na německý Kaiserslautern. Rozhodující náskok si vybudovali ve druhém poločase v rozpětí pěti minut, kdy zvýšili až na 4:0. "Vyhráli jsme 5:1 a všichni si myslí, že je rozhodnuto. Já však tvrdím, že ve fotbale se může stát cokoliv, proto mě mrzí inkasovaná branka. Prohra je pro soupeře až příliš krutá. Hodně nás zlobil v prvním poločase. Byly momenty, kdy náš výkon byl velmi dobrý, ale také chvíle, kdy byl velice špatný," konstatoval trenér vítězů František Cipro.
Také Synot si vytvořil dobrou výchozí pozici pro odvetu. Švédský IF Helsingborg doma rozdrtil 4:0. Odveta se hraje příští neděli ve Skandinávii. Dvě branky Synotu zaznamenal produktivní Kowalík, jenž stačil ještě přihrát na gól Medunovi a při čtvrté brance chytře přenechal míč Činčalovi. Premiéra se vydařila novému trenérovi Milanu Bokšovi. Vedle něj se představila také posila z Prešova, obránce Seman. "Do utkání jsme šli s cílem hlavně nedostat branku, což je zlaté pravidlo pohárových utkání. O poločase jsem byl spokojen s náskokem a měl obavu, abychom dvoubrankové vedení neztratili. Jsem příjemně překvapen taktickou hrou mužstva, myslím si, že nastalo velké zlepšení v tomto směru. Jsme ale zatím v polovině druhého kola a výsledek nechci přeceňovat," řekl spokojený Bokša.
</TEXT>
</DOC>
<DOC>
<DOCID>LN-20020708100</DOCID>
<DOCNO>LN-20020708100</DOCNO>
<DATE>07/08/02</DATE>
<GEOGRAPHY>MILÁN</GEOGRAPHY>
<TEXT>
Bývalí nizozemští reprezentanti Ruud Gullit, Marco van Basten a Frank Rijkaard čelí obvinění, že v průběhu svého angažmá v italské fotbalové lize neodváděli řádně daně. Nyní jim za to hrozí vězení nebo pokuta. Právník Fabio Belloni, jenž zastupuje hráče, kteří na počátku 90. let působili v AC Milán, po prvním slyšení naznačil, že fotbalisté trest přijmou. Tříměsíční trest odnětí svobody by jim měl být převeden na pokutu ve výši 1500 eur. Soud zároveň zprostil obvinění místopředsedu AC Milán Adriana Gallianiho, šest dalších funkcionářů a majitele klubu, společnost Fininvest premiéra Silvia Berlusconiho, kteří čelili žalobě z falšování účetních záznamů. Další hráče milánského klubu čeká slyšení u soudu 27. září.
</TEXT>
</DOC>
<DOC>
<DOCID>LN-20020708101</DOCID>
<DOCNO>LN-20020708101</DOCNO>
<DATE>07/08/02</DATE>
<TITLE>
Český hokejista by měl nastupovat v prvním útoku s Oatesem a Kariyou
</TITLE>
<TEXT>
Z elitního týmu Východní konference do kádru outsidera Západní konference byl v NHL vyměněn český hokejista Petr Sýkora. New Jersey ho v rámci výměny zahrnující sedm hráčů poslalo do Anaheimu a po Bobby Holíkovi se tak v krátké době zbavilo druhého Čecha.
ANAHEIM, USA - Pětadvacetileté pravé křídlo Sýkora se stal součástí transakce, v jejímž rámci přestoupilo mezi New Jersey a Anaheimem celkem sedm hráčů. Devils poslali spolu se Sýkorou do Anaheimu obránce Mika Commodoreho, brankáře J. F. Damphousse a devatenáctiletého slovenského útočníka Igora Pohanku. Opačným směrem putovali ruský bek Oleg Tverdovskij, levé křídlo Jeff Friesen a další útočník Maxim Balmočnych. Tento rozsáhlý obchod potvrdil, že Devils pokračují v zásadní obměně kádru. Ta začala březnovým odchodem Jasona Arnotta a Randyho McKaye do Dallasu a v minulých dnech pokračovala přestupem českého útočníka Roberta Holíka do New York Rangers. Z bývalé elitní útočné formace Sýkora - Arnott - Eliáš, která v roce 2000 výrazně přispěla k zisku Stanleyova poháru, tak zůstal v New Jersey už pouze Patrik Eliáš. Toho v létě čeká vyjednávání s vedením klubu o nové smlouvě a není vyloučeno, že i on z týmu odejde.
</TEXT>
<HEADING>
Anaheim čeká od Sýkory hlavně góly
</HEADING>
<TEXT>
Anaheim má podle všeho se Sýkorou velké plány. Český forward by měl nastupovat v prvním útoku po boku Adama Oatese, kterého klub získal před týdnem z Philadlephie. Druhým spoluhráčem v útoku by mu měl být hvězdný Paul Kariya. "Petr je útočný hráč s potenciálem sbírat za sezonu 80 bodů," liboval si generální manažer Mighty Ducks Bryan Murray. "Má skvělou schopnost střílet góly a doufáme, že mimořádně přispěje k zlepšení úspěšnosti našich přesilových her, která byla v poslední sezoně katastrofální," pravil šéf Anaheimu, letos spolu s Nashvillem nejhoršího klubu v Západní konferenci. Sýkora si v příští sezoně vydělá 3,53 milionu dolarů na základě vyhrané arbitráže z loňského léta, která mu zvýšila plat z podprůměrných 675 tisíc dolarů. Plzeňský rodák Sýkora byl loni čtvrtý v kanadském bodování NHL s 81 body za 35 branek a 46 asistencí. V uplynulé sezoně se mu však povedlo vstřelit jen 21 gólů a na 27 přihrát. V únoru byl členem českého olympijského výběru v Salt Lake City, je mistrem světa z roku 1999, o rok dříve získal bronz.
Anaheim má podle všeho se Sýkorou velké plány. Český forward by měl nastupovat v prvním útoku po boku Adama Oatese, kterého klub získal před týdnem z Philadlephie. Druhým spoluhráčem v útoku by mu měl být hvězdný Paul Kariya. "Petr je útočný hráč s potenciálem sbírat za sezonu 80 bodů," liboval si generální manažer Mighty Ducks Bryan Murray. "Má skvělou schopnost střílet góly a doufáme, že mimořádně přispěje k zlepšení úspěšnosti našich přesilových her, která byla v poslední sezoně katastrofální," pravil šéf Anaheimu, letos spolu s Nashvillem nejhoršího klubu v Západní konferenci. Sýkora si v příští sezoně vydělá 3,53 milionu dolarů na základě vyhrané arbitráže z loňského léta, která mu zvýšila plat z podprůměrných 675 tisíc dolarů. Plzeňský rodák Sýkora byl loni čtvrtý v kanadském bodování NHL s 81 body za 35 branek a 46 asistencí. V uplynulé sezoně se mu však povedlo vstřelit jen 21 gólů a na 27 přihrát. V únoru byl členem českého olympijského výběru v Salt Lake City, je mistrem světa z roku 1999, o rok dříve získal bronz.
</TEXT>
</DOC>
<DOC>
<DOCID>LN-20020708102</DOCID>
<DOCNO>LN-20020708102</DOCNO>
<DATE>07/08/02</DATE>
<TITLE>
RAJECKÉ TEPLICE, Slovensko V tenisovém turnaji čtyřher, kterým bylo zakončeno soustředění hokejového Jágr týmu v Rajeckých Teplicích, zvítězili Jaromír Jágr s Milanem Kraftem před bratry Petrem a Jaroslavem Nedvědovými. Na třetím místě skončili Milan Hnilička s Jaroslavem Bednářem. V rámci týdenního soustředění se hokejisté z NHL připravovali v horském prostředí na nadcházející sezonu. Vedle tenisového turnaje na hráče čekala v rámci přípravy cyklistická část na silnicích Malé Fatry, posilovna i regenerace a také fotbalový zápas, v němž Jágr tým prohrál s internacionály z Bytči 4:5. V tenisovém turnaji Jágr s Kraftem porazili bratry Nedvědovy 6:2 a Hniličku s Bednářem až v tie-breaku 7:6. "Prohrávali jsme už 3:5 a museli jsme proti soupeřům vytáhnout ipsychologii. Řekl jsem Bednářovi, že jestli prohrajeme, tak mu pokazím jeho kontrakt v Los Angeles. Podařilo se nám srovnat a v tie-breaku jsme vyhráli 7:5. Tím jsme si udrželi neporazitelnost," smál se Jágr.
</TITLE>
<TEXT>
Výsledky tenisového turnaje: 1. Jágr, Kraft, 2. P. Nedvěd, J. Nedvěd, 3. Hnilička, Bednář.
</TEXT>
</DOC>
<DOC>
<DOCID>LN-20020708103</DOCID>
<DOCNO>LN-20020708103</DOCNO>
<DATE>07/08/02</DATE>
<TITLE>
Štafeta mužů získala na triatlonovém mistrovství Evropy titul, dařilo se i Radové
</TITLE>
<TEXT>
Zlato neobhájil, ale medaili přiveze. Triatlonista Filip Ospalý se v maďarském Györu stal v sobotu vicemistrem Evropy.
GYÖR - V repríze souboje z loňského evropského šampionátu v Karlových Varech tentokrát triatlonista Filip Ospalý podlehl v závěrečném běhu Španělovi Ranovi. Nejlépe postavený Evropan ve světovém žebříčku potvrdil v maďarském Györu roli papírového favorita a zvítězil s náskokem dvou sekund před Ospalým. "S druhým místem jsem maximálně spokojený. Nestěžuji si, je to velký úspěch. Ivan byl prostě lepší. Stříbro beru všemi deseti," nejevil známky zklamání v cíli Ospalý. Vůbec mu nevadilo, že prohrál právě s Ranou, kterého loni zdolal v dramatickém finiši. "Je to možná nejlepší porážka v životě," smál se. Vinou první letošní porážky Ospalému těsně uniklo místo ve společnosti dvou legendárních triatlonistů. Evropský titul v minulosti dokázali obhájit jen Nizozemec Rob Barel, který vyhrál v 80. letech dokonce čtyřikrát za sebou, a Brit Simon Lessing. Ani trenéra Jelínka Ospalého prohra nezarmoutila. "Filip měl krizi, ale zvládl ji a já jsem rád, že doveze medaili. Zvítězily zkušenosti," dal najevo svou spokojenost. Jako odměnu si stříbrný medailista vychutnal plný tác meruňkového koláče. "Na to, že jsem obhájce titulu, jsem nemyslel. To bylo před rokem. To, že mám na zadku, na kole nebo na čísle jedničku, tady nikoho nezajímalo," vysvětlil Ospalý. Souboj s Ranou prý ani jeden z nich nebral jako prestižní duel či odvetu za loňský rok. "Říkal, že v prvních dvou kolech měl strach, že se neudrží, když jsem tahal tempo. Pak docházely síly mně, a když to viděl, tak se toho snažil využít. Nechtěl to nechat dojít do finiše, protože ví, že bych ho v něm asi porazil. Každý jsme měli své krize a jemu to vyšlo líp," zrekapituloval Ospalý rozhodující momenty.
</TEXT>
<HEADING>
Mužská štafeta získala titul
</HEADING>
<TEXT>
Ospalý si ale z ME odváží i druhou medaili, když spolu s Janem Řehulou, Martinem Krňávkem, Michalem Daňkem a René Milichovským získali zlato ve štafetovém závodě družstev. Druhé místo obsadili s odstupem pouhé desetiny vteřiny Španělé a třetí skončili se ztrátou 39 sekund Francouzi. Další medaili do české sbírky přidaly juniorky za třetí místo v soutěži týmů. Výčet úspěchů českých barev podtrhla pátým místem Lenka Radová. Postarala se tak o největší úspěch českých žen v historii kontinentálních šampionátů. Dosavadním maximem českých triatlonistek byla osmá pozice Renaty Berkové z roku 1996 v Szombathély.
Výsledky ME v triatlonu
</TEXT>
</DOC>
<DOC>
<DOCID>LN-20020708104</DOCID>
<DOCNO>LN-20020708104</DOCNO>
<DATE>07/08/02</DATE>
<TITLE>
Splněný fotbalový sen se Vladimíru Malárovi po půl roce ve Spartě proměnil v černou můru. Šestadvacetiletý útočník nedostal na Letné pořádnou šanci a už se stěhoval zpátky do Starého Města, odkud na Letnou přišel. Je zklamaný, ale motivovaný zároveň. Chce teď dobrými výkony poděkovat Synotu za důvěru a Spartě dokázat, že udělala chybu.
</TITLE>
<GEOGRAPHY>PRAHA</GEOGRAPHY>
<TEXT>
Příchod trenéra Jozefa Jarabinského do Sparty mohl být pro fotbalistu Vladimíra Malára novou šancí. Jenže on se po pár dnech přípravy rozhodl z letenského klubu odejít. "Trenér mi řekl, že mám stejnou šanci prosadit se jako ostatní. Jenže už musel vědět o rozhodnutí sparťanského vedení, že když se objeví zájemce o mé služby, bude Sparta a můj manažer s klubem jednat," tvrdí Malár. Co jej dovedlo k definitivnímu rozhodnutí odejít? "Chtěl jsem hrát a po čtvrtém nebo pátém tréninku dal trenér dohromady sestavu, která vypadala, že bude nastupovat i na podzim. Já v ní chyběl, tak jsem dal manažeru Nehodovi zelenou k jednání o odchodu.
LN: Nevzdal jste se moc rychle? Nestálo za to ještě nějaký čas rvát se o místo v sestavě?
Přemýšlel jsem o tom. Před Spartou jsem ve všech klubech byl vždycky v základu a teď to bylo jinak. Cítil jsem se špatně, psychicky i fyzicky. Nedokázal jsem si představit, že bych třeba ještě půl roku stál.
LN: Mohl jste ale třeba nastupovat za sparťanskou rezervu ve druhé lize a tam dokázat trenérovi, že si zasloužíte šanci...
Druhá liga sice byla jednou z možností, ale já jsem chtěl hrát první ligu.
LN: Ve Spartě jste se neprosadil, napadlo vás někdy, že odchod na Letnou byla chyba?
Věděl jsem, že to nebude jednoduché, ale nikdy jsem toho nelitoval a litovat nebudu. Kdybych do Sparty nešel, tak by mě zase mrzelo, že jsem to nezkusil.
LN: Kdyby se dal vrátit čas, udělal byste nyní něco jinak?
Že bych udělal chybu, to si nemyslím. V tréninku jsem makal naplno a ani nic dalšího bych neměnil. Spíš jsme si s Lubošem Blahou říkali, že jsme křeni, když si pro přestup do Sparty vybereme zrovna půlrok, kdy se jí nedaří. Takových moc není a asi ani nebude.
LN: Najdete po půl roce ve Spartě aspoň nějaká pozitiva, nebo to byla jen zklamání?
Představoval jsem si, že se prosadím, a tak jsem teď zklamaný. Ale na druhou stranu jsem nahlédl do nejlepšího klubu u nás a nasál atmosféru Ligy mistrů, i když jen z tribuny. Taky mě těší, že Sparta zachránila aspoň druhé místo a má šanci dostat se znovu do Ligy mistrů. Na Spartu budu nakonec vzpomínat v dobrém i kvůli partě. Spoluhráči mi ve chvílích, kdy se nevedlo, hodně pomohli.
LN: Když jste se rozhodl ze Sparty odejít, byl kromě Synotu ve hře i jiný klub?
Zájem měly další dva týmy z ligy, ale Staré Město bylo první a taky tam pro mě není problémem aklimatizace.
LN: Jak vás ve Starém Městě přijali? Neslyšel jste hlasy, že když vás Sparta nechtěla, tak je vám teď Synot dobrý?
Zatím ne, ale možná se někdo takový najde. Snad mi ale většina lidí bude věřit a já klubu to, že mi podal pomocnou ruku, vrátím dobrými výkony. Prvním cílem je pro mě dostat se do základní sestavy. Synot nemá špatný kádr a nechce hrát v lize druhé housle.
</TEXT>
</DOC>
<DOC>
<DOCID>LN-20020708105</DOCID>
<DOCNO>LN-20020708105</DOCNO>
<DATE>07/08/02</DATE>
<GEOGRAPHY>SOUL</GEOGRAPHY>
<TEXT>
Korejská fotbalová federace ustoupila hráčům a prémie za úspěšné vystoupení na MS rozdělí mezi všechny reprezentanty rovným dílem. Fotbalisté si přáli, aby každý člen třiadvacetičlenné nominace dostal za účast v semifinále 250.000 dolarů, zatímco svaz hodlal odměny odstupňovat podle času, který jednotliví reprezentanti strávili na hřišti. Federace také po skončení turnaje rozeslala děkovné dopisy zahraničním klubům, v nichž korejští reprezentanti působili. Vděku se tak dočkala i italská Perugia, dosavadní zaměstnavatel útočníka An Čung-hwana, který hlavičkou v prodloužení osmifinálového zápasu zajistil Korejcům výhru 2:1 nad Itálií.
</TEXT>
</DOC>
<DOC>
<DOCID>LN-20020708106</DOCID>
<DOCNO>LN-20020708106</DOCNO>
<DATE>07/08/02</DATE>
<GEOGRAPHY>LYON</GEOGRAPHY>
<TEXT>
Vedení Francouzské fotbalové federace zbavilo Rogera Lemerra funkce trenéra národního týmu. Francouzi pod jeho vedením naprosto propadli na mistrovství světa, kde obhajovali titul. Nejenže nepostoupili ze základní skupiny, ale nevstřelili ani branku. "Roger Lemerre byl propuštěn z funkce trenéra národního týmu, ale bude i nadále pracovat v managementu týmu," uvedl šéf svazu Claude Simonet. Podle něj by ideálním nástupcem mohl být Jean-Francois Domergue z Le Havru, ale ten oznámil, že se o funkci nebude ucházet. Podle mnohých zůstal hlavním adeptem na uvolněný post Jacques Santini, který přivedl k mistrovskému titulu Lyon a na svou funkci krátce poté rezignoval. Navíc jej podporuje také legendární Michel Platini. Mezi další kandidáty podle francouzského tisku patří bývalý reprezentační záložník Alain Giresse, další Francouz Philippe Troussier, jenž přivedl Japonce na mistrovství světa do osmifinále, a Raymond Domenech, který trénuje jedenadvacítku. V úvahu prý připadají také Didier Deschamps zMonaka a Jean Tigana z Fulhamu.
</TEXT>
</DOC>
<DOC>
<DOCID>LN-20020708107</DOCID>
<DOCNO>LN-20020708107</DOCNO>
<DATE>07/08/02</DATE>
<TITLE>
Míče Fevernova byly vyvinuty tak, aby byly přesnější a rychlejší než všichni jejich předchůdci. Tomu napomáhají plynem naplněné mikrokapsle pod pěnovým povrchem balonu. Nová koncepce zaručuje i to, že míč nemění vlastnosti podle počasí, lépe odolává poryvům větru a nepředvádí nelogické odrazy od nohou či hlavy hráče.
</TITLE>
<TEXT>
Na soutěžní otázku: Kdo postoupí do finále mistrovství světa ve fotbale a jaký bude jeho přesný výsledek? odpověděli správně (Brazílie - Německo 2:0) dva tipující: Jiří ŠTĚPÁN a Karel KAHÁN
Třetího výherce jsme vylosovali z nejbližších správných odpovědí a stala se jím Kateřina TISNOVSKÁ
Všichni tři výherci získávají míč Fevernova od firmy Adidas, se kterými se šampionát v Japonsku a Koreji hrál.
Výhercům gratulujeme a v nejbližší době je budeme kontaktovat.
</TEXT>
</DOC>
<DOC>
<DOCID>LN-20020708108</DOCID>
<DOCNO>LN-20020708108</DOCNO>
<DATE>07/08/02</DATE>
<TITLE>
Švýcarský cyklista vyhrál první etapu slavného závodu a oblékl žlutý trikot
</TITLE>
<GEOGRAPHY>LUCEMBURK</GEOGRAPHY>
<TEXT>
Švýcarský cyklista Rubens Bertogliati vyhrál překvapivě první etapu závodu Tour de France, jejíž trasa vedla kolem Lucemburku a měřila 192,5 kilometru. V cíli přespurtoval Němce Erika Zabela a svlékl ze žlutého trikotu vedoucího jezdce průběžného pořadí Američana Lance Armstronga, který vyhrál sobotní prolog. Na třetím místě dojel Australan Robby McEwen. Bertogliati zaskočil v cíli spurtérskou elitu v čele s Zabelem, pro kterého vypracovali slušnou pozici jeho stájoví kolegové z Telekomu. Jenže najednou se vyřítil Švýcar a všechny přespurtoval. "Je to celé jako sen. Před startem bych si nikdy netroufal říct, že vyhraju etapu," uvedl Bertogliati, který jezdí spolu s Jánem Svoradou za tým Lampre. Švýcar vede průběžné pořadí s náskokem tří sekund před Francouzem Laurentem Jalabertem. Dnes třicátý Armstrong klesl na třetí místo. Američan přitom zahájil tažení za čtvrtým titulem z Tour de France vítězstvím v sobotním prologu. Třicetiletý cyklista porazil v časovce na sedm kilometrů v ulicích Lucemburku Laurenta Jalaberta o dvě vteřiny a do včerejší etapy tak nastoupil stejně, jak ukončil loňský ročník - ve žlutém trikotu. Armstrongovi v prologu přálo i štěstí, neboť celou trať absolvoval bez deště, přesto ani on nejel na suchu. Kluzkou trať i tak projel průměrnou rychlostí 42 kilometrů v hodině za 9:08 minuty. V dnešní druhé etapě se peloton přesune na území Německa. Trať vede z Lucemburku do Saarbrückenu a měří 188 kilometrů. Na závodníky čekají dvě vrchařské prémie, ale pouze ve stoupáních čtvrté kategorie.
Výsledky Tour
</TEXT>
</DOC>
<DOC>
<DOCID>LN-20020708109</DOCID>
<DOCNO>LN-20020708109</DOCNO>
<DATE>07/08/02</DATE>
<TEXT>
FRANKFURT, MNICHOV - Slavný německý cyklista Jan Ullrich, který byl namátkově testován 12. června, měl v krvi stopy amfetaminu. Ullrich přijal pozitivní dopingový test a odmítl druhou zkoušku. Olympijský vítěz a dvojnásobný mistr světa v časovce uvedl, že amfetamin se do jeho krve dostal zřejmě ze dvou pilulek, jež si vzal na diskotéce. "Akceptuji tuto pozitivní dopingovou zkoušku," prohlásil Ullrich na tiskové konferenci ve Frankfurtu. "Nechci, aby byl proveden také druhý test," uvedl překvapivě osmadvacetiletý jezdec, který byl po oznámení pozitivního nálezu šokován a prožil bezesnou noc. "Mou prioritou je vrátit se nyní k závodění a být opět úspěšný," vytkl si cíl. Amfetamin má povzbuzující účinky a jako doping je užíván ke krátkodobému zvýšení výkonu. Mezinárodní olympijský výbor jej považuje za stimulant. "Já jsem nikdy s dopingem neměl nic společného, nikdy jsem za celou svou kariéru zakázaný podpůrný prostředek nevzal," dušoval se cyklista. "Prostě jsem si na diskotéce vzal dvě pilulky, které jsem tam dostal zadarmo. Byla to blbost, velká chyba," kál se Ullrich, vítěz Tour de France z roku 1997. "Nevím, co to bylo za pilulky, nikdy předtím jsem nic takového neměl. Vůbec nic jsem po nich necítil." Cyklista se momentálně zotavuje po operaci kolena, kvůli které přišel o celou dosavadní sezonu včetně letošní Tour de France, a podle vlastních slov je frustrován malým pokrokem v léčbě. Ullrichovi nyní hrozí zákaz závodní činnosti na několik měsíců, protože u něj jde o první případ porušení dopingových pravidel. Rovněž by mohl být vyloučen z německého Telekomu, což potvrdil i mluvčí tohoto týmu Olaf Ludwig. Ullrich minulý měsíc přišel na rok také o řidičský průkaz, neboť začátkem května řídil pod vlivem alkoholu. Státní zastupitelství v Mnichově navíc zahájilo proti Ullrichovi řízení. Podle německé legislativy se provinil proti zákonu o držení omamných prostředků. Uvedl to v rozhovoru pro německou televizi ZDF prokurátor Eduard Mayer. "Beru tiskovou konferenci pana Ullricha jako doznání k tomu, že užil zakázanou podpůrnou látku," uvedl Mayer. "To je pro nás podnětem k tomu, abychom proti němu zahájili trestní řízení, což jsme také okamžitě učinili," dodal státní zástupce. Pro německý sport jde o třetí mimořádný dopingový skandál za poslední roky. Aktéry předchozích afér byli vytrvalec Dieter Baumann a zápasník ve volném stylu Alexander Leipold, jenž přišel o zlatou olympijskou medaili ze Sydney.
</TEXT>
</DOC>
<DOC>
<DOCID>LN-20020708110</DOCID>
<DOCNO>LN-20020708110</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Návrh koaliční smlouvy je podle předsedy ODS Václava Klause cestou k socialismu. Stanovisko Klause včera tlumočil jeho mluvčí Ladislav Jakl. "Každý, kdo zvedne ruku pro vládu postavenou na takové koaliční smlouvě, musí vědět, že hlasuje pro socialismus," uvedl šéf ODS. Jak dodal, na takto postaveném programu sociálna a pseudojistot namísto výkonu a odpovědnosti člověka není možné naší zemi zajistit ekonomický růst a prosperitu. Kritizoval také časté odvolávání se na Evropskou unii. "Ohánění se Evropou v každé druhé větě je průhlednou zástěrkou, která má zakrýt posouvání cesty zpět," uvedl.
</TEXT>
</DOC>
<DOC>
<DOCID>LN-20020708111</DOCID>
<DOCNO>LN-20020708111</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Svatopluk Karásek, poslanec zvolený jako nezávislý na kandidátce Koalice, předpokládá, že podepíše koaliční smlouvu domluvenou vyjednavači Koalice a ČSSD. V sobotu ale uvedl, že dokument zatím neviděl. "Až to dostanu do ruky, tak to uvážím. Zatím mám vůli být pro," dodal. Smlouvu má podle jejího textu podepsat kromě vrcholných představitelů stran i všech 101 poslanců, s jejichž podporou vláda počítá. Vyjádření druhé nezávislé poslankyně zvolené na kandidátce Koalice, Táni Fischerové, se o víkendu nepodařilo získat.
</TEXT>
</DOC>
<DOC>
<DOCID>LN-20020708112</DOCID>
<DOCNO>LN-20020708112</DOCNO>
<DATE>07/08/02</DATE>
<GEOGRAPHY>PRAHA</GEOGRAPHY>
<TEXT>
Kvůli silné bouřce a dešti, která se v sobotu přehnala přes naše území, vyjeli hasiči k šesti spadlým stromům a ve dvou případech zasahovali kvůli zatékání vody do elektroinstalace. Ani jeden ze stromů nespadl na auto a neponičil žádný další majetek. Sobotní bouřka nabrala největší sílu nad středními Čechami a Prahou. Kromě spadlých stromů vyjeli hasiči i k ulítlé stříšce nad balkonem. "Kvůli laminátové stříšce nad balkonem nám volala nějaká paní. Nějak to nezvládla, asi se bála, že jí zmokne prádlo," uvedl hlavní směnař pražských hasičů. Na Kladensku vítr vyvrátil jeden strom, který zatarasil silnici u Ledců. Prudký déšť narušil i festival Rock for People v Českém Brodě. Ostatní místa středních Čech zasáhly bouřky jen okrajově a hasiči nemuseli vyjíždět. I když bouřka vznikla nad jihočeskou přehradní nádrží Lipno, jižním Čechám se její ničivé projevy vyhnuly. Ve většině případů tam bouřky provázel pouze déšť.
</TEXT>
</DOC>
<DOC>
<DOCID>LN-20020708113</DOCID>
<DOCNO>LN-20020708113</DOCNO>
<DATE>07/08/02</DATE>
<TEXT>
TEL AVIV/KYJEV - Pilot izraelského dopravního letadla společnosti El Al v noci na pátek hlásil explozi rakety v blízkosti jeho stroje v okamžiku, kdy se při letu do Moskvy nacházel nad Ukrajinou. Kyjev v sobotu popřel, že by mohlo jít o vojenskou raketu. "Viděl jsem exploze raket a rozeznám je od východu slunce," řekl pilot El Al, který má zkušenosti i z bojových letů. Ohnivý kotouč modré barvy spatřili také tři piloti ruských letadel prolétajících v blízkosti. Ukrajinci, kteří údajně zastavili zkoušky vojenských raket poté, co loni omylem sestřelili ruské letadlo letící z Izraele, tvrdí, že se jim neztratila žádná raketa. Místní úřady uvedly, že mohlo jít o explozi meteoru. Pracovníci izraelského ministerstva dopravy jsou k vysvětlení Kyjeva podle listu Haarec skeptičtí.
</TEXT>
</DOC>
</CZE>