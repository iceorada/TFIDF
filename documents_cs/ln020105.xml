<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020105001</DOCID>
<DOCNO>LN-20020105001</DOCNO>
<DATE>01/05/02</DATE>
<TITLE>
PRAHA - Sněžení a vánice posledních dní vystřídal po celé zemi neobvykle silný mráz. Na mnoha místech naměřili nový teplotní rekord. Meteorologové ale tvrdí, že mrazivé dny nejsou ničím výjimečným. "Je to sice už slušný 'samec', ale z dlouhodobějšího pohledu nic mimořádného," zhodnotil mrazy Vít Květoň z Českého hydrometeorologického ústavu. Teplotní rekordy padly v Praze, v Brně a Ostravě. Nejnižší teplota, minus 29,4 stupně Celsia, byla včera ve Štítné nad Vláří v okrese Zlín. V Šumperku bylo minus 26,7 stupně a třetím nejchladnějším místem s minus 25,5 stupně byla včera ráno Milíčeves na Jičínsku. Velké mrazy dělají starosti železničářům. Na dráze totiž začaly praskat koleje. "Lomy kolejí jsme zaznamenali v pražském obvodu a na severu Čech," uvedla mluvčí Českých drah Martina Benešová. Mráz komplikuje také nákladní dopravu. Na vagonech mrzne písek a další sypké materiály, které pak nelze vykládat.
</TITLE>
<HEADING>
CO NAPÁCHAL MRÁZ
</HEADING>
<TEXT>
* lékaři ošetřovali desítky lehkých omrzlin * na železnici praskají koleje a zamrzá sypký náklad * chodníky místo sněhu pokryl led * stovky bezdomovců zaplnily ubytovny a charity * větší města trápí smog
* lékaři ošetřovali desítky lehkých omrzlin * na železnici praskají koleje a zamrzá sypký náklad * chodníky místo sněhu pokryl led * stovky bezdomovců zaplnily ubytovny a charity * větší města trápí smog
</TEXT>
</DOC>
<DOC>
<DOCID>LN-20020105002</DOCID>
<DOCNO>LN-20020105002</DOCNO>
<DATE>01/05/02</DATE>
<GEOGRAPHY>WASHINGTON</GEOGRAPHY>
<TEXT>
Při přestřelce na východě Afghánistánu včera padl americký voják. Jde o prvního Američana, který od 7. října, kdy začaly americké útoky na Afghánistán, zahynul v přímém boji. "Při přestřelce z ručních zbraní zahynul příslušník speciálních jednotek," řekl včera vrchní velitel amerických operací v Afghánistánu Tommy Franks, který neuvedl totožnost mrtvého. "Žádní další vojáci nebyli během tohoto incidentu zraněni," dodal generál, podle něhož k přestřelce došlo poblíž města Gardez. Agentura Reuters však s odvoláním na nejmenovaný zdroj oznámila, že při incidentu byl zraněn jeden důstojník CIA, a agentura AP hovořila dokonce o několika zraněných. Na území Afghánistánu přišli do včerejška o život čtyři Američané, ale žádný z nich v otevřeném boji. První americkou obětí afghánské kampaně byl agent CIA Johnny "Mike" Spann. Ten zahynul 25. listopadu při vzpouře zajatců z organizace Al Kajda a hnutí Taliban v pevnosti u Mazáre Šarífu. Začátkem prosince zemřeli u Kandaháru tři příslušníci amerických speciálních jednotek, jejichž pozice omylem zasáhl vlastní bombardér. Šest dalších Američanů zahynulo během kampaně při nehodách mimo Afghánistán. Americké jednotky se nyní v Afghánistánu účastní pátrání po teroristovi Usámovi bin Ládinovi a vůdci hnutí Taliban mullovi Muhammadu Umarovi. Ten byl podle některých zpráv v obklíčení u Kandaháru, podle dalších dokonce již v zajetí protitalibanských sil.
</TEXT>
</DOC>
<DOC>
<DOCID>LN-20020105003</DOCID>
<DOCNO>LN-20020105003</DOCNO>
<DATE>01/05/02</DATE>
<TITLE>
Válka v Afghánistánu pomalu vyklízí první strany novin a uvolňuje prostor pro zprávy o momentálním vývoji odvěkého konfliktu mezi silničáři a sněhem - ten se zákeřností sobě vlastní udeřil. Už skoro čtyři měsíce ale žijeme ve světě, který se údajně jednou provždy změnil jedenáctého září, kdy mělo - tentokrát už naostro - začít nové milénium. Za tu dobu by se už daly sesbírat nějaké poznatky (nebo alespoň jejich útržky) ohledně toho, v čem ohlášená změna vlastně spočívá. Změny, jichž v důsledku války doznala globální politika a její technologie, vysvětlují na stránkách tisku povolanější autoři. Při pohledu na události posledních měsíců z místní perspektivy ovšem vyvstávají i různé, již dříve známé pravdy, snad jen trochu výrazněji ilustrované. V odpověď na tu nejdůležitější otázku, která po zářijových útocích visela ve vzduchu, zní zatím jen dutá ozvěna. Naštěstí. Leč vezměme to po řadě. Některé z těch zmíněných pravd ilustrovala diskuse, jež se po útocích rozpoutaly, a způsob, jakým se vedly. Ze strany odpůrců amerického útoku na Afghánistán v Česku i za jeho hranicemi často zaznělo, že argumentaci "válečné strany" diktuje stádní mentalita. Jenomže menší stádo taky stádo. Jistě, mnozí zarputilí válečníci usazení za psacím stolem plně rozvinuli svůj komický potenciál. Útok však zdaleka neobhajovali jen oni. Měl také své úctyhodné kritiky. Z jejich tábora ovšem zaznělo i množství namyšleného plkání ignorujícího fakta a elementární logiku a přitom namyšleného, prodchnutého příjemným vědomím vlastní výlučnosti. Pocit příslušnosti k elitě se, zdá se, nikdy nedal pořídit levněji než dnes. Jistá poučení se dají vyvodit i ze zpráv z bojiště, kde lidé čelí daleko hrozivějším nebezpečím, než je kontaminace úplavičnou prózou. Dosavadní vývoj vyvrátil mnoho autoritativně vyslovených a velice chmurných prognóz, jejichž autoři by dnes asi byli velmi neradi, kdyby je ještě někdo někdy četl. Potvrzuje se ale, že použije-li Západ jako rozhodující složku svých pozemních jednotek místní bojovníky, přijímá s nimi - alespoň do jisté míry - i místní pravidla vedení boje.
</TITLE>
<HEADING>
Choroba maskovaná náboženstvím
</HEADING>
<TEXT>
Jaké poučení pro nás ale má Usáma bin Ládin? Především to, že šílenství není ten nejlepší základ pro nějakou dlouhodobou strategii. Chorá a fanatická mysl je jistě schopná sestavit plán z logistického hlediska tak brilantní, jako byl ten, na jehož základě se uskutečnil zářijový útok na New York a Washington. Její dlouhodobé představy však zůstanou nenaplněny (alespoň pokud mluvíme o sféře života, nikoli umění) - vždyť jsou také choré. Nejsou nebezpečné tím, že by se mohly uskutečnit, ale tím, jaké mohou způsobit neštěstí, než se naplno vyjeví jejich neuskutečnitelnost. Fanatik, který svou chorobu maskuje náboženstvím, má navíc tu nevýhodu (tedy z jeho hlediska), že jeho plány většinou počítají s aktivní účastí boha. Mnozí bojovníci organizace Al Kajda, o nichž se předpokládalo, že budou zuřivě bojovat až do poslední kulky, složili zbraně až s překvapivou lehkostí. Třeba je za tím i zklamání z toho, že bůh nejednal tak, jak podle jejich chorých představ jednat měl, že nezmobilizoval miliony muslimů do boje a nenastolil fundamentalistickou vládu v mnoha zemích, nesmetl spojenecká letadla z nebe. Těžko lze vypudit z paměti obraz šajcha, který na světoznámém videozáznamu skládá po útoku hold Usámovi bin Ládinovi. V jeho očích není nic než neochvějná víra a radost nad tím, že "dobrá věc se podařila". Ani stín pochybnosti o dobrotě té věci, ani na okamžik neprobleskla v šajchově pohledu zvrácená povaha jeho radosti. Jak se ten člověk asi dívá teď (pokud to tedy ve skutečnosti není agent provokatér pákistánské rozvědky, jak tvrdí jedna z interpretací vzniku videozáznamu)? Udržel si víru, že on sám a Usáma, před nímž se tak skláněl, jsou privilegovaní vykonavatelé boží vůle a pod boží ochranou? Možná že ano - koneckonců válka ještě neskončila.
</TEXT>
<HEADING>
Rétorika standardu
</HEADING>
<TEXT>
A jaká tedy byla ta nejdůležitější a naštěstí nezodpovězená otázka? Stejná jako vždycky, když televize přinese záběry z místa, kde jsou lidé vystaveni nějakému mimořádnému strádání. Při poslední Sedmičce z televize zaznělo, že teroristé jsou nepřátelé standardních postupů. Asi v tom smyslu, že jsou to lidé, kteří nenávidí takové instituty, jako jsou svobodné volby, svobodný tisk, a vůbec jsou nepřáteli svobody, což je jistě pravda. Sporné je jen to užití slova standardní. Poměry, v nichž fungují ony standardní postupy (třeba i tak nedokonale jako v současném Česku) totiž v globálním měřítku zrovna standardní nejsou. Situace člověka, který si dá dobrou večeři, trochu si zanadává na poměry a pak napíše do novin, co mu slina na jazyk přinesla, není o nic "standardnější" než situace uprchlíka, jenž vysílením padl do škarpy u silnice, která nikam nevede. Televizní zprávy čas od času tenhle jiný standard připomenou a přinutí člověka zeptat se, co by dělal, kdyby byl vytržen z pohodlí svých nestandardních poměrů a musel jít po té nikam nevedoucí cestě nebo by musel paběrkovat zbytky své existence mezi rozbořenými zdmi či "jen" trávit dny ve strachu o život. Dokázal by ochránit svoje blízké? Zachovat se správně a uchovat si alespoň nějakou důstojnost? Takové otázky samozřejmě nevedou k žádné odpovědi. Může ji dát jen setkání s tou hrůzou. Útok na New York a Washington a následná nejistota ohledně budoucího vývoje na chvilku zahrozily tím, že bychom tu odpověď třeba mohli poznat - osnovatelé toho útoku byli přinejmenším odhodláni nám ji zprostředkovat. Zatím to ale vypadá, že toho poznání budeme ušetřeni. Po tisícerém opakování tak působí záběry hroutících se věží jako přelud. Jako dech konce, který se na chvilku vysrážel na neprůstřelném skle.
A jaká tedy byla ta nejdůležitější a naštěstí nezodpovězená otázka? Stejná jako vždycky, když televize přinese záběry z místa, kde jsou lidé vystaveni nějakému mimořádnému strádání. Při poslední Sedmičce z televize zaznělo, že teroristé jsou nepřátelé standardních postupů. Asi v tom smyslu, že jsou to lidé, kteří nenávidí takové instituty, jako jsou svobodné volby, svobodný tisk, a vůbec jsou nepřáteli svobody, což je jistě pravda. Sporné je jen to užití slova standardní. Poměry, v nichž fungují ony standardní postupy (třeba i tak nedokonale jako v současném Česku) totiž v globálním měřítku zrovna standardní nejsou. Situace člověka, který si dá dobrou večeři, trochu si zanadává na poměry a pak napíše do novin, co mu slina na jazyk přinesla, není o nic "standardnější" než situace uprchlíka, jenž vysílením padl do škarpy u silnice, která nikam nevede. Televizní zprávy čas od času tenhle jiný standard připomenou a přinutí člověka zeptat se, co by dělal, kdyby byl vytržen z pohodlí svých nestandardních poměrů a musel jít po té nikam nevedoucí cestě nebo by musel paběrkovat zbytky své existence mezi rozbořenými zdmi či "jen" trávit dny ve strachu o život. Dokázal by ochránit svoje blízké? Zachovat se správně a uchovat si alespoň nějakou důstojnost? Takové otázky samozřejmě nevedou k žádné odpovědi. Může ji dát jen setkání s tou hrůzou. Útok na New York a Washington a následná nejistota ohledně budoucího vývoje na chvilku zahrozily tím, že bychom tu odpověď třeba mohli poznat - osnovatelé toho útoku byli přinejmenším odhodláni nám ji zprostředkovat. Zatím to ale vypadá, že toho poznání budeme ušetřeni. Po tisícerém opakování tak působí záběry hroutících se věží jako přelud. Jako dech konce, který se na chvilku vysrážel na neprůstřelném skle.
</TEXT>
</DOC>
<DOC>
<DOCID>LN-20020105004</DOCID>
<DOCNO>LN-20020105004</DOCNO>
<DATE>01/05/02</DATE>
<TEXT>
Téměř pět a půl roku stará ovce Dolly, která byla prvním klonovaným savcem, trpí artritidou neboli zánětem kloubů. Ian Wilmut, který ovci naklonoval, tvrdí, že tato nemoc může být důsledkem klonování. Artritida se totiž obvykle vyskytuje u starších zvířat. Vědci nicméně tvrdí, že si nejsou jisti, zda nemoc skutečně souvisí s tím, jak přišla Dolly na svět.
</TEXT>
</DOC>
<DOC>
<DOCID>LN-20020105005</DOCID>
<DOCNO>LN-20020105005</DOCNO>
<DATE>01/05/02</DATE>
<TEXT>
Tak už nám to začalo! Jindy víme o politicích jen díky televizi, ve volebním roce se nám ale hned od ledna cpou přímo do obýváků. Podíváte se z okna - a směje se na vás z billboardu Cyril Svoboda. Utečete k novinám a jukne na vás půlstránkový Klaus. A když otevřete schránku, vypadne Špidla. Na volební kampaň, odstartovanou půl roku před volbami, lze hledět z různých úhlů. Třeba z pohledu taktu. Vlísat se k voliči v emocionálně silné, sotva poadventní době, přát mu štěstí a zdraví a jen tak mezi řečí ocitovat pár bodů z volebního programu, to svědčí o dost silném žaludku volebního stratéga. Jiného druhu je pohled finanční. Před minulými volbami si strany tak trochu po vzoru národní fronty dohodly finanční strop kampaně. Letos to vypadá na opačný extrém: přesně odměřené měšce se změní v nekonečné oceány volebních peněz. Nebude to problém: strany si loni hned dvojím způsobem zvedly dotace ze státní pokladny. A vedle toho, že si zřizují kašny na svých nádvořích a plánují koupi nových budov, jim zbude i víc na volební kampaň. Je to ale opravdu v našem zájmu, aby nás politici namísto jindy přetrpěného měsíce obtěžovali celý půlrok?
</TEXT>
</DOC>
<DOC>
<DOCID>LN-20020105006</DOCID>
<DOCNO>LN-20020105006</DOCNO>
<DATE>01/05/02</DATE>
<TITLE>
PRAHA - České voliče čekají v letošním roce hned troje volby. Politické strany proto zahajují předvolební kampaň již na začátku roku. Letos se strany s rozjezdem volební kampaně shodly téměř na den. Na přelomu supervolebního roku zahájila nenápadný útok na voliče všechna tři uskupení, která mají reálnou šanci na vítězství v jarních parlamentních volbách. Do přízně občanů se ČSSD, ODS i čtyřkoalice snaží vloudit novoročním blahopřáním. Každá ze stran přitom k oslovení budoucích voličů zvolila vlastní cestu. Nasazením billboardů, novinové inzerce či tiskovin vhazovaných přímo do poštovních schránek volební kampaň fakticky odstartovala. Je to nezvykle brzy, skoro půl roku před volbami, jindy začínala "horká" část kampaně ve chvíli, kdy do voleb zbýval měsíc. Strany ale tvrdí: "Není to ještě kampaň, přejeme jen lidem dobrý rok." V jiných letech ale podobnou potřebu téměř nikdo z politiků nepocítil. "Přejeme Vám hodně lásky, zdraví, štěstí, úspěchů a moudrých rozhodnutí," píší předseda ČSSD Vladimír Špidla a jeho pravá ruka Stanislav Gross v dopise, který měl být před koncem roku doručen do všech poštovních schránek v zemi. Sněhová kalamita ale zavinila, že roznáška Špidlových novoročenek končí teprve v těchto dnech. Obecná přání socialisté v dopise rozvádějí do několika konkrétních vizí, které se velmi nápadně podobají bodům jejich volebního programu: solidární společnost, dostatek bytů pro mladé, důstojné zajištění ve stáří atd. ODS zase vsadila na novinovou inzerci. "Vkročme hrdě do Nového roku!" vyzval v prvních novinách roku 2002 předseda Václav Klaus na pozadí s modrou Evropou a novoročním mottem "Nový rok - nová šance - jasný cíl". Kromě toho se šéf ODS objevil ještě na kontroverzním billboardu firmy Völkel. Ten ale ODS považuje za soukromou Klausovu iniciativu. Klasickou billboardovou kampaň rozjela zatím jen čtyřkoalice. Ve čtyřech krajích, Středočeském, Královéhradeckém, Pardubickém a Libereckém, vylepila zatím zhruba čtyři desítky velkoplošných plakátů. Na nich vždy dvojice neformálně oblečených politiků (lidovec a unionista) přeje občanům dobrý rok.
</TITLE>
<HEADING>
Voliči, víme o vás!
</HEADING>
<TEXT>
Za rozjezd kampaně s půlročním předstihem před volbami se strany trochu stydí. "Není to kampaň, není v tom ani žádná agitace nebo sebechvála. My přece neříkáme, aby lidé volili nás. Jenom vyzýváme lidi, aby přišli k volbám a volili moudře. Chtěli jsme jen lidem popřát, ujistit je, že o nich víme," tvrdí mluvčí sociálních demokratů Jiří Hron. "My se nevnucujeme, nikdo se přece na billboardy nemusí dívat. Podle nás ale lidé ocení, že má o ně někdo zájem i jindy než týden před volbami," dodává volební manažer US-DEU Patrik Nacher. Strany se pouze neshodují v tom, co bude po novoročním oslovení následovat. Čtyřkoalice přiznává, že od této chvíle už bude kampaň postupně gradovat, ODS naopak tvrdí, že lednové přání bylo jen ojedinělé. "Skutečná kampaň, kdy se budeme obracet přímo na voliče, začne opravdu až měsíc před volbami," říká její volební manažer Miroslav Beneš.
Některé strany již odstartovaly útok na hlasy voličů
</TEXT>
<HEADING>
ČSSD
</HEADING>
<TEXT>
Zvolila formu dopisu doručeného všem domácnostem. Předseda Vladimír Špidla a místopředseda Stanislav Gross v něm přejí moudré rozhodnutí ve volbách.
</TEXT>
<HEADING>
ODS
</HEADING>
<TEXT>
Využila novinovou inzerci, v níž její předseda přeje hrdé vykročení do Nového roku. Václav Klaus kromě toho ještě sólově přidal billboard výrobce sportovních potřeb Völkel.
Jako jediná rozjela již klasickou billboardovou kampaň. Dvojice politiků - lidovec a unionista - ze tříčlenné čtyřkoalice na nich přeje dobrý rok 2002.
</TEXT>
</DOC>
<DOC>
<DOCID>LN-20020105007</DOCID>
<DOCNO>LN-20020105007</DOCNO>
<DATE>01/05/02</DATE>
<GEOGRAPHY>ŘÍM</GEOGRAPHY>
<TEXT>
Nejstarší muž na zemi, 112letý Antonio Todde, zemřel v noci na včerejšek na italském ostrově Sardinie. Todde strávil většinu života na čerstvém vzduchu. Pracoval totiž jako pasák ovcí v hornatém kraji poblíž města Nuoro. A tak venku i přespával. Doma žil jen poslední čtyři roky života kvůli zdravotním potížím. Až ty mu zabránily vycházet každý den se stádem na horské pastviny. Celý život jedl prostou stravu těstoviny, zeleninové polévky a jen občas malý kousek masa. Tajemství dlouhověkosti podle něj ovšem spočívalo ve víně. Každý den si dopřál sklenici červeného. "Mějte rádi své bližní a každý den si dejte sklenku dobrého červeného vína," radil členům své rodiny při loňské oslavě svých 112. narozenin. "Tak pokračujte den po dni," dodal. Toddeho příbuzní v posledních dnech již chystali oslavu 113. narozenin, jichž by se stařík dožil 22. ledna. Jako rekordmana v dlouhověkosti jej uznávala i Guinnessova kniha rekordů. Todde se narodil v malé horské vesničce ve stejné době, kdy byla v Paříži vztyčena Eiffelova věž, tedy v roce 1889. Do Guinnessovy knihy rekordů byl zapsán jako prokazatelně nejstarší muž světa vloni. Než ho potkaly zdravotní problémy, pobýval neustále venku. "Vedl klidný život tvrdě pracujícího člověka, byl s námi těsně spjatý," řekla na Toddeovu adresu jeho vnučka Vanni. Jak dodala, stařík přestal jíst dva dny před svým skonem a pak mu klesl krevní tlak. "Dědeček nás opustil bez hlesu," uvedla Toddeova vnučka.
</TEXT>
</DOC>
<DOC>
<DOCID>LN-20020105008</DOCID>
<DOCNO>LN-20020105008</DOCNO>
<DATE>01/05/02</DATE>
<TITLE>
PRAHA - Policie chce postavit před soud exministra financí Iva Svobodu a bývalou hlavní ekonomku sociálních demokratů Barboru Snopkovou. Středočeský policejní vyšetřovatel Václav Kutílek totiž po třech letech definitivně uzavírá případ podezřelého krachu mělnické firmy Liberta, kterou před čtyřmi lety vlastnili právě Svoboda se Snopkovou. Policie má podle Kutílka dost důkazů proti oběma někdejším špičkám vládnoucí strany. Za údajné "tunelování" Liberty jim hrozí až dvanáct let vězení. "Je to prakticky uzavřeno, teď se už jen kompletuje spis. V druhé polovině ledna s ním seznámím obviněné. Je to ale rozsáhlé, počítám, že na to bude třeba tak týden," řekl včera LN Kutílek. Dodal, že hned potom podá návrh na obžalobu Svobody i Snopkové. Bývalého ministra vlády ČSSD Svobodu a bývalou pokladní vládní strany Snopkovou viní policie z toho, že firmu Liberta v podstatě vytunelovali. Před čtyřmi lety koupili většinu firmy. Podle svých slov netušili, že továrna na výrobu kočárků je před krachem. Když to zjistili, rozdělili podnik na dvě části - zdravou převedli na svou společnost Zora Euro a zbývající nechali zkrachovat. Svoboda a Snopková jsou obviněni z několika trestných činů. V létě 1999 to bylo poškozování věřitele. Podle policie totiž nespláceli dluhy Liberty i přesto, že mohli. Po tomto obvinění odvolal Miloš Zeman Svobodu s funkce ministra financí. V listopadu přišlo obvinění obou ze zpronevěry šesti a půl milionu korun a oba vrcholní představitelé vládnoucí strany skončili na pár měsíců ve vazbě. V roce 1997 totiž zmíněnou částku převedli z úvěrového účtu Liberty na své dvě firmy Zora Euro a Omnia. Právě to policie považuje za jeden z důkazů, že chtěli Libertu vytunelovat. Svoboda i Snopková se brání tím, že zadlužená Liberta měla v té době zablokované bankovní účty a peníze pro podnik posílali na konta svých firem, aby mohli dál financovat výrobu kočárků. Snopková byla také obviněná za to, že v době, kdy byla likvidátorkou zkrachovalé Liberty, nepředala úřadům všechny dokumenty o hospodaření firmy a tvrdila, že se ztratily. Později tyto dokumenty policie objevila na půdě u jejich bývalé sekretářky, která vypověděla, že si je Snopková u ní schovala. Letos na jaře vyšetřovatel oba obvinil ještě ze zvýhodňování jednoho z věřitelů. Za dvacet milionů prodali část nemovitostí Liberty, většinu peněz pak dali Komerční bance, která údajně slíbila, že za to stáhne návrh na konkurs jejich firmy.
</TITLE>
<HEADING>
Co dnes dělají Svoboda a Snopková, se neví
</HEADING>
<TEXT>
Případ Liberta měl být definitivně uzavřen už před rokem a pak ještě loni v létě. Nejdříve se policie probírala rozsáhlým účetnictvím Liberty. Potom se čekalo na několik znaleckých posudků. Vyšetřovatel Kutílek vyslechl několik desítek svědků, především těch, kterým Liberta dlužila. Nyní je podle Kutílka vše hotovo. O výsledcích svého vyšetřování ovšem odmítá hovořit. "Počkám až na rozhodnutí soudu. Nechci to do té doby komentovat. Mohu ale říci, že budu podávat návrh na obžalobu," uvedl pouze. Svobodu ani Snopkovou se LN nepodařilo kontaktovat. Po obviněních se stáhli z veřejného života. Poskytli jen několik málo rozhovorů, v nichž prohlašovali, že jsou naprosto nevinní. Po celý rok 2001 o nich nebylo vůbec slyšet. Snopková je podle některých informací v důchodu. Exministr Svoboda si údajně v Praze založil poradenskou firmu. "Skutečně o nich nevím. Řekl bych, že ještě jsou řadovými členy sociální demokracie. Asi před tři čtvrtě rokem jsem je potkal v Praze, spolu, ale jen jsme se pozdravili," řekl včera mluvčí ČSSD Jiří Hron.
Případ Liberta měl být definitivně uzavřen už před rokem a pak ještě loni v létě. Nejdříve se policie probírala rozsáhlým účetnictvím Liberty. Potom se čekalo na několik znaleckých posudků. Vyšetřovatel Kutílek vyslechl několik desítek svědků, především těch, kterým Liberta dlužila. Nyní je podle Kutílka vše hotovo. O výsledcích svého vyšetřování ovšem odmítá hovořit. "Počkám až na rozhodnutí soudu. Nechci to do té doby komentovat. Mohu ale říci, že budu podávat návrh na obžalobu," uvedl pouze. Svobodu ani Snopkovou se LN nepodařilo kontaktovat. Po obviněních se stáhli z veřejného života. Poskytli jen několik málo rozhovorů, v nichž prohlašovali, že jsou naprosto nevinní. Po celý rok 2001 o nich nebylo vůbec slyšet. Snopková je podle některých informací v důchodu. Exministr Svoboda si údajně v Praze založil poradenskou firmu. "Skutečně o nich nevím. Řekl bych, že ještě jsou řadovými členy sociální demokracie. Asi před tři čtvrtě rokem jsem je potkal v Praze, spolu, ale jen jsme se pozdravili," řekl včera mluvčí ČSSD Jiří Hron.
</TEXT>
</DOC>
<DOC>
<DOCID>LN-20020105009</DOCID>
<DOCNO>LN-20020105009</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Sociální demokracie navrhne v příštích prezidentských volbách v roce 2003 svého kandidáta. Na včerejší tiskové konferenci to řekl její předseda Vladimír Špidla. "Při hledání vlastního kandidáta se neomezujeme jenom na úzké stranické hranice," dodal šéf vládní ČSSD. Žádné jméno však neuvedl. Špidla tak včera potvrdil slova vicepremiéra Pavla Rychetského, který už dříve prohlásil, že sociální demokracie přijde s kandidátem, který nebude spojen s politickými stranami. Podle Špidly to však není názor konzultovaný svedením strany. Podporu případnému čtyřkoaličnímu kandidátovi, předsedovi Senátu Petru Pithartovi, Špidla vyloučil.
</TEXT>
</DOC>
<DOC>
<DOCID>LN-20020105010</DOCID>
<DOCNO>LN-20020105010</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Vztah Čechů k sousedním státům se od roku 1994 zlepšuje. Nejlépe hodnocenou zemí je Slovensko. Vztahy k němu se upevnily po odchodu bývalého premiéra Vladimíra Mečiara. Lepší mínění mají Češi také o Polácích. Vztah k Němcům je o něco horší, ale od roku 1998 se zlepšuje. Střety kvůli jaderné elektrárně Temelín poznamenaly vztahy s Rakouskem. Vyplývá to z prosincového průzkumu Střediska empirických výzkumů. Názory na Slovensko a Polsko jsou téměř shodné u všech skupin populace. Věk a politické cítění hraje roli u hodnocení Rakouska a Německa. Lidé starší 60 let cítí k Německu odstup až odpor.
</TEXT>
</DOC>
<DOC>
<DOCID>LN-20020105011</DOCID>
<DOCNO>LN-20020105011</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Termín odjezdu prezidenta Václava Havla na dovolenou dosud nebyl definitivně určen. Řekl to včera prezidentův osobní lékař Ilja Kotík. Konec prvního letošního pracovního týdne tráví prezident na zámku v Lánech. Mluvčí prezidentovy kanceláře Martin Krafl řekl, že tam Havel pořádá pracovní schůzky. Mluvčí zdůraznil, že o možné prezidentově dovolené se dosud jednalo pouze v rovině úvah. Nechtěl spekulovat o tom, zda Havel neodcestuje v nejbližších dnech. Prezidentovi, který včera oslavil s manželkou Dagmar páté výročí sňatku, doporučují dovolenou u moře jeho lékaři.
</TEXT>
</DOC>
<DOC>
<DOCID>LN-20020105012</DOCID>
<DOCNO>LN-20020105012</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Výkonná rada ODS v pondělí posoudí návrhy krajských kandidátek pro nadcházející parlamentní volby. Vedení nejsilnější opoziční strany se bude zabývat také přípravou volební kampaně a aktuálním politickým děním. "Budeme zřejmě reagovat na některé populistické návrhy ČSSD," řekl místopředseda ODS a šéf její volební kampaně Miroslav Beneš. Vedení strany má sice právo složení listin měnit, v minulosti však byly zásahy "shora" naprosto výjimečné. Totéž se očekává i tentokrát.
</TEXT>
</DOC>
<DOC>
<DOCID>LN-20020105013</DOCID>
<DOCNO>LN-20020105013</DOCNO>
<DATE>01/05/02</DATE>
<GEOGRAPHY>BRNO</GEOGRAPHY>
<TEXT>
Stíhání bývalých prominentů komunistického režimu a soudní procesy s bývalými dozorci a vyšetřovateli jsou podle brněnských komunistů plánovanou kampaní, která má před volbami poškodit KSČM. "Za tímto masírováním lidí stojí strach našich oponentů z dobrého výsledku KSČM ve volbách," řekl včera předseda brněnských komunistů Josef Kůta. Reagoval tak na současné stíhání některých špiček někdejšího komunistického vedení, například Jaromíra Obziny či Lubomíra Štrougala.
</TEXT>
</DOC>
<DOC>
<DOCID>LN-20020105014</DOCID>
<DOCNO>LN-20020105014</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Celkem sedm kandidátů se uchází o jedno volné místo v patnáctičlenné Radě České televize. Seznam uchazečů, mezi nimiž jsou i někdejší ředitel Inspekce ministra vnitra Vladimír Nechanický či loňský neúspěšný kandidát na prozatímního ředitele ČT Vratislav Měchura, je na internetových stránkách sněmovny. Šéf jejího volebního výboru Jan Vidím (ODS) včera řekl, že nového radního bude sněmovna volit patrně v březnu. O místo v radě se uchází také bývalý senátor za ČSSD a nyní poradce místopředsedy Senátu Zdeňka Vojíře František Vízek a dále Jana Horváthová, Tomáš Řehák, Karel Kobosil a Jaroslava Sýkorová. Nechanický, Horváthová a Vízek kandidovali neúspěšně do rady už loni. Radní, kterého sněmovna vybere z nyní navržené sedmičky kandidátů, nahradí evangelického duchovního Svatopluka Karáska. Tomu se loni na podzim nelíbilo zvolení Jiřího Balvína generálním ředitelem ČT, a na křeslo v radě proto rezignoval.
</TEXT>
</DOC>
<DOC>
<DOCID>LN-20020105015</DOCID>
<DOCNO>LN-20020105015</DOCNO>
<DATE>01/05/02</DATE>
<TITLE>
Zpoždění. Desítky českých vojáků vyrazí do protiteroristické operace Trvalá svoboda na území Kuvajtu o několik týdnů později, než se původně plánovalo. Odletí zřejmě až v únoru.
</TITLE>
<GEOGRAPHY>PRAHA</GEOGRAPHY>
<TEXT>
Podle původních plánů se měli vojáci z liberecké protichemické jednotky společně s armádní polní nemocnicí přemístit na území Kuvajtu ještě v průběhu ledna. Operace ale podle všeho nabírá menší zpoždění. "Spíš než na leden to vypadá až na únor," řekl Lidovým novinám náměstek ministra obrany Štefan Füle. "Stále ještě upřesňujeme detaily operace," dodal. Do Kuvajtu má nejprve odletět předsunutý tým, aby prozkoumal terén a připravil vše potřebné pro příjezd hlavní skupiny. Další detaily armádní plánovači tají. Není proto jasné, co mají vojáci v Kuvajtu vlastně dělat. Americký útok na Irák totiž zřejmě není na "pořadu dne". "Základní podmínkou úvahy o úderu vůči Iráku by byl jakýkoliv nezvratný důkaz o spojení mezi Irákem a teroristickým útokem z 11. září," řekl LN český velvyslanec při OSN Hynek Kmoníček. "Takový důkaz zatím nikdo nepřinesl," dodal. Daleko pravděpodobnější je proto verze, že čeští vojáci se v Kuvajtu pouze začlení do mezinárodních ozbrojených sil vedených americkými veliteli a přesunou se někam jinam, není vyloučeno ani jejich "angažmá" přímo v Afghánistánu nebo dokonce na území Spojených států. Stejně tak ale mohou být nasazeni tam, kam se přesunou prchající zbytky teroristické skupiny Usámy bin Ládina Al Kajda. Mohlo by jít o Somálsko nebo Jemen. Do akce má být zapojena plně vybavená armádní 5. polní nemocnice i s veškerým zdravotnickým personálem a liberecká 9. rota chemické, radiační a biologické ochrany o síle zhruba 400 mužů. Účast českých vojáků v operaci Trvalá svoboda schválil Senát i sněmovna těsně před Vánocemi.
PRAHA - Podle původních plánů se měli vojáci z liberecké protichemické jednotky společně s armádní polní nemocnicí přemístit na území Kuvajtu ještě v průběhu ledna. Operace ale podle všeho nabírá menší zpoždění. "Spíš než na leden to vypadá až na únor," řekl Lidovým novinám náměstek ministra obrany Štefan Füle. "Stále ještě upřesňujeme detaily operace," dodal. Do Kuvajtu má nejprve odletět předsunutý tým, aby prozkoumal terén a připravil vše potřebné pro příjezd hlavní skupiny. Další detaily armádní plánovači tají. Není proto jasné, co mají vojáci v Kuvajtu vlastně dělat. Americký útok na Irák totiž zřejmě není na "pořadu dne". "Základní podmínkou úvahy o úderu vůči Iráku by byl jakýkoliv nezvratný důkaz o spojení mezi Irákem a teroristickým útokem z 11. září," řekl LN český velvyslanec při OSN Hynek Kmoníček. "Takový důkaz zatím nikdo nepřinesl," dodal. Daleko pravděpodobnější je proto verze, že čeští vojáci se v Kuvajtu pouze začlení do mezinárodních ozbrojených sil vedených americkými veliteli a přesunou se někam jinam, není vyloučeno ani jejich "angažmá" přímo v Afghánistánu nebo dokonce na území Spojených států. Stejně tak ale mohou být nasazeni tam, kam se přesunou prchající zbytky teroristické skupiny Usámy bin Ládina Al Kajda. Mohlo by jít o Somálsko nebo Jemen. Do akce má být zapojena plně vybavená armádní 5. polní nemocnice i s veškerým zdravotnickým personálem a liberecká 9. rota chemické, radiační a biologické ochrany o síle zhruba 400 mužů. Účast českých vojáků v operaci Trvalá svoboda schválil Senát i sněmovna těsně před Vánocemi.
</TEXT>
</DOC>
<DOC>
<DOCID>LN-20020105016</DOCID>
<DOCNO>LN-20020105016</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Předseda ODS Václav Klaus se zase jednou postaral o rozruch. Půl roku před volbami do sněmovny svolil k tomu, aby se jeho tvář objevila na reklamním billboardu. Propaguje na něm lyže značky Völkl. Občanští demokraté tvrdí, že jde o soukromou věc Klause a obchodní společnosti. "Kampaň to je, ale firmy Völkl. S předvolební kampaní ODS to nesouvisí," odmítl včera spojitost místopředseda ODS Miroslav Beneš, který je volebním manažerem strany. Klaus, který pravidelně jezdí v zimě na hory (obvykle však do zahraničí), dává na billboardu vyvěšeném v krkonošském Špindlerově Mlýně jasně na srozuměnou, které lyže by měli lidé volit. Podle Alberta Prince z českého zastoupení firmy Völkl Klaus samozřejmě věděl o tom, že bude na reklamním plakátě. Společnost navíc přišlo jeho angažování levně. "Panu Klausovi jsme nic nezaplatili," řekl Princ. Předseda sociálních demokratů Vladimír Špidla včera vyloučil možnost, že by udělal něco podobného. "My se snažíme vyhýbat spojení s komerčními firmami," řekl. Asociaci komunikačních agentur billboard, na který jako první upozornil deník Blesk, nijak nevadí. "S volbami to nemá nic společného," je přesvědčen prezident asociace Jiří Mikeš.
</TEXT>
</DOC>
<DOC>
<DOCID>LN-20020105017</DOCID>
<DOCNO>LN-20020105017</DOCNO>
<DATE>01/05/02</DATE>
<TITLE>
NÁZOR PRO
</TITLE>
<TEXT>
Je málo událostí v našich moderních dějinách s takovým významem, jakou byl vznik Charty 77. Její význam si uvědomíme při poctivém pokusu o zodpovězení otázky, jaké by to bylo, kdyby žádná taková Charta anebo cokoli jí podobného nikdy nevzniklo. Událost je to ještě živá a vášně nevyhasly. Avšak jednou, až hlavy budou chladné, společnost asi bude čerpat z faktu vzniku a existence Charty 77 podobné uspokojení, jako soudní němečtí občané jsou hrdi na pokus o atentát na Hitlera. Našel se zde někdo, kdo vzdoroval, a učinil to ne v křeči, ne v jednorázovém výbuchu vůle, ale s rozmyslem a v plném vědomí následků. Nebyla to náhoda, že Charta vznikla právě v roce 1977. Tehdy byla takzvaná normalizace v podstatě završena. Také brežněvovská arogance vrcholila - a sovětská říše byla tak sebejistá, že v roce 1975 podepsala v Helsinkách Mezinárodní pakt o občanských a politických právech a ten se zveřejněním ve Sbírce zákonů 13. 10. 1976 stal součástí československého práva. Autoři prvního prohlášení, a jako mluvčí byli podepsáni Jiří Hájek, Václav Havel a Jan Patočka, neudělali nic jiného, než že zveřejnili apel na představitele svého státu, aby se stát řídil zákonem jím vydaným a paktem jím podepsaným. V té chvíli to ještě asi byl politický akt - a právě tyto otázky by měla objasnit věda historická. Autoři jistě předpokládali, že ostatní signatáři, tedy vlády zemí demokratického světa, jejich legitimní požadavek podpoří. Vždyť dokument obsahuje zcela jasná varování proti překrucování smyslu paktu. Následovala represe za naprosté lhostejnosti Západu, který se řídil eisenhowerovským doporučením "nechte je dusit ve vlastní šťávě". Byla to až radostná křeč moci. Operace Asanace, s cílem vystrnadit nejviditelnější chartisty za hranice, byla jen jednou z četných akcí tohoto typu. Dnes stojí někteří strůjci před soudem - a málo - kdo věří na jejich potrestání. Přitom stačí si přečíst onen dokument, na který Charta zareagovala, aby se prokázala naprostá nelegitimita husákovskobiľakovského režimu. V některých momentech Charta paradoxně režim posilovala - podle Orwellova modelu režim potřeboval viditelného nepřítele. Tím spíš, že pomocí nastrčených a zlomených agentů jím mohl do jisté míry manipulovat. Byla to však mocenská hra bez étosu, kdežto mravní síla byla na straně chartistů. V těchto dnech jistě padne mnoho slov oslavných i příkře kritických. Závěrem se omezím na jediné: děkuji.
</TEXT>
</DOC>
<DOC>
<DOCID>LN-20020105018</DOCID>
<DOCNO>LN-20020105018</DOCNO>
<DATE>01/05/02</DATE>
<TITLE>
NÁZOR PROTI
</TITLE>
<TEXT>
Až do léta 1987 byla Charta 77 jediným opozičním uskupením: všichni "noví", zejména mladí odpůrci režimu ji považovali za vlastní. Mnozí z nich přežívali v kotelnách, jiní navíc vedli diskuse, pořádali přednášky, psali články. Přesto je zřejmé, že Charta 77, tato nejmocnější síla disentu, přinesla polistopadovému režimu víc záporného než kladného. To je dáno především jejími počátky. Většinu zakladatelů a také prvních představitelů Charty 77 tvořili bývalí, za normalizace vyloučení reformní funkcionáři KSČ. Ti prahli po odvetě a po konfrontaci s normalizačním režimem. Ujařmený lid je - jak byli přesvědčeni - podpoří a výsledkem bude vznik opravdu demokratického socialismu. S reformními komunisty (Pavel Kohout, Jiří Hájek, Jiří Dienstbier, Vladimír Mlynář, Luboš Dobrovský a řada dalších) spolupracovali někteří nekomunističtí demokraté (Jiří Němec, Václav Havel, Ladislav Hejdánek, Jan Patočka). A to tím způsobem, že se radikalismu bývalých komunistických funkcionářů přizpůsobili. A pro vytvoření opoziční jednoty přibrali perzekvovaný, politicky panenský underground. Tak v době dezintegrace společnosti a nejhrubšího policejně totalitního režimu, kdy se veřejně nesmělo vůbec nic, spatřila světlo denní petice Prohlášení Charty 77, požadující kategoricky všechny svobody a lidská práva. Takové prohlášení tehdy muselo vyvolat prudké a dlouhodobé zhoršení politických poměrů. Po Prohlášení Charty 77 následovala tak mocná policejní perzekuce, že ji museli ukrotit sami sovětští soudruzi. Ale také Charta udělala, co jen mohla. Její autorita Jan Patočka prohlásil, že Charta působí nikoli v praktické politice, ale výlučně ve sféře mravní, a Václav Havel charakterizoval dosavadní politiku jako starou veteš. Přistoupil dokonce na tehdejší rozdělení společnosti: disidenti prý žijí vpravdě, kdežto lid "ve lži". To mělo svou logiku: režim dosáhl toho, že obyvatelstvo se o Chartě dozvědělo jen pomluvy, a podle toho se lidé většinou k chartistům chovali. Z Charty se vyvinula poměrně integrovaná silně levicová skupina, která přečkala v opozičním ghettu nejsilnější vlnu policejní perzekuce. Působila "morálně", a činnost dalších opozičních skupin - také "zásluhou" Charty - nebyla až do Gorbačova možná. V listopadu 1989 se Charta spojila s vládnoucími komunisty a stala se základem OF s jeho idiosynkrazií vůči stranám a stranictví, přezíravostí vůči prostým lidem, planým politickým moralizováním, monopolem pravdy a snahou zajistit si také monopol mocenský. Bohužel se na politicky destruktivní tradici Charty 77 navazovalo hodně dlouho.
</TEXT>
</DOC>
<DOC>
<DOCID>LN-20020105019</DOCID>
<DOCNO>LN-20020105019</DOCNO>
<DATE>01/05/02</DATE>
<TITLE>
Před 25 lety začal hon na signatáře Charty 77 a vznikla anticharta
</TITLE>
<TEXT>
Král je nahý. To, co si většina občanů jen "potichu" myslela, řekli chartisté před čtvrtstoletím nahlas, i když opatrně. Připomněli tak, že proklamovaná ochrana lidských práv je za Husákova normalizačního komunismu jen maska. A pod ní se skrývá obludná tvář totalitní mašinerie.
PRAHA - Během několika let po svém vzniku se Charta 77 stala symbolem odporu proti komunismu. Postupně se měnila v paralelní politickou sílu, i když to v samotném textu zakládajícího prohlášení signatáři výslovně odmítli. Ironie dějin pak způsobila, že z původně apolitické společnosti zaměřené na ochranu lidských práv a na dialog s tehdejší politickou mocí vyšli dva nejvyšší čeští politici současnosti: prezident Václav Havel a předseda Senátu Petr Pithart. Proč ale ještě po pětadvaceti letech hovořit o Chartě 77, pestré směsici lidí (stačí vzpomenout na první tři mluvčí: dramatik Havel, filozof Patočka, bývalý komunistický ministr Hájek), která po pádu společného nepřítele ztratila svůj raison d'źtre? Právě pro tu změnu, pro onen vpád chartistů do aktivní politiky. To dodnes vyvolává napětí, spory a sžíravou osobní kritiku těch, kteří za sebou nemají disidentskou minulost. Jsou tu ovšem i důvody jiné, řekněme morální. Charta 77 vyprovokovala okamžitou represivní reakci vládnoucí KSČ, podporovanou masivní propagandistickou kampaní. Takzvanou antichartu podepsala řada známých zpěváků, herců a publicistů. Mnoho z nich dodnes veřejně působí, aniž by se svým tehdejším postojem nějak trápili. Pohled na jejich tváře a jména znovu otevírá mravní problém mezí osobní odvahy a loajality ke komunistickému režimu. To je v absurdním stylu umocněno soupisem bývalých straníků pod textem Charty. Strašidlo komunismu se tu znovu vrací s důležitými otázkami: "Kdy už se naučíte se mnou mluvit, kdy se přestanete schovávat sami před sebou?" Bilanční vzpomínka na Chartu 77 má ovšem ještě jeden velmi důležitý rozměr dimenzi zapomínání.
</TEXT>
<HEADING>
Vizionář Patočka
</HEADING>
<TEXT>
Myšlenkovou hloubku "společenství otřesených", kteří se uvnitř totalitního stroje snaží neustále vytvářet jinou, otevřenou paralelní kulturu, dal chartě nejznámější český filozof Jan Patočka. Jeho myšlení nekončilo na obzoru pádu komunismu a neproblematickém přijetí západního modelu liberální demokracie. Už v době vzniku C harty myslel Patočka dál. Situace člověka v komunistickém světě pro něj měla svůj ekvivalentní obraz v moderním kapitalismu technovědy. "Jsme zanořeni do moderních států, které tvoří pohlcující instituce jako technika sloužící těm, kdo se s institucemi identifikovali," napsal Patočka. Pochopení a boj s mocí těchto neosobních mechanismů je podle něj úkolem každé svobodné bytosti. Václav Havel tuto myšlenku nejlépe parafrázoval ve svém eseji Moc bezmocných. Po pádu starého režimu ale byla z jeho politické mysli nadlouho vytěsněna. Budování novodobého českého kapitalismu dostalo přirozeně přednost. Pětadvacet let po vzniku Charty a následné Patočkově smrti v důsledku namáhavého výslechu na StB se otázka o moci techniky a jejích politických institucí znovu vrací. Bude vyslyšena? A hlavně, stojí ještě někdo o odpověď?
CHRONOLOGIE
1. 1. 1977 - Vydáno Prohlášení Charty 77, její první dokument. Podepsalo jej 242 lidí.
6. 1. 1977 - Začalo rozesílání Charty v ČSSR. Chartisté se snažili vhodit do schránek 242 obálek s textem prohlášení. Rozváželi je Václav Havel, Ludvík Vaculík a Pavel Landovský. "Připadalo mi to jako akční film," vzpomíná na "dobrodružnou" cestu Prahou Landovský. Trojici se nakonec podařilo doručit jen 40 obálek. Zbytek jim zabavila StB, když je dopadla na pražské Hanspaulce. Chartistům tak Státní bezpečnost zároveň zabránila podle plánu osobně předat text prohlášení ČTK, Federálnímu shromáždění a vládě.
7. 1. 1977 - Prohlášení Charty 77 zveřejnily listy Le Monde, The Times a Frankfurter Allgemeine Zeitung.
7. 1. 1977 - Charta 77 poprvé pronikla i do Rudého práva, kde se objevil odsuzující článek pod titulkem Čí je to zájem.
O tomto prvním oficiálním týdnu života Charty 77 později Václav Havel řekl: Po zveřejnění Charty a odstartování propagandistické kampaně proti ní jsem prožil jeden z dost divokých týdnů svého života. Bydleli jsme s Olgou tehdy v Dejvicích, tedy na cestě do Ruzyně, a náš byt se začal povážlivě podobat newyorské burze v době velké krize nebo nějakému revolučnímu centru: po celodenních výsleších na Ruzyni jsme se tam zcela spontánně všichni scházeli, sdělovali si novinky, koncipovali různé texty, přijímali zahraniční novináře a telefonovali si se světem. Desetihodinové i delší vzdorování soustředěné palbě vyšetřovatelů bylo střídáno tímto hektickým děním, končícím pozdě v noci a našimi sousedy statečně snášeným. (úryvek z knihy Dálkový výslech)
8. 1. 1977 - Text Prohlášení Charty 77 obdržel generální tajemník KSČ Gustáv Husák.
12. 1. 1977 Rudé právo opět vytáhlo do boje proti chartistům v proslulém článku Ztroskotanci a samozvanci. Ten charakterizoval chartisty jako sluhy imperialismu, zaprodance či sionisty: Lidé, kteří chtěli propašovat do našeho domova kontrarevoluci, už jednou dostali po zásluze. Musí si přece být vědomi, že jakékoli nové pokusy musí ztroskotat už v samém zárodku. Rok 1968 se opakovat nebude. Dnes platí plně gottwaldovské: Republiku si rozvracet nedáme!
14. 1. 1977 - Zatčení Václava Havla a Jiřího Lederera.
17. 1. 1977 - V Paříži byl vytvořen Mezinárodní výbor na podporu zásad Charty 77 v Československu.
23. 1. 1977 - Gustáv Husák a Alois Indra se poprvé veřejně zmínili o Chartě 77; Husák ji označil za "pamflet proti socialistickému Československu".
29. 1. 1977 - StB zahájila diskreditační kampaň proti chartistům: zahraniční dopisovatelé v Praze nalezli ve svých schránkách obálku nadepsanou Mein Kampf za lidská práva, obsahující kompromitující fotografie Ludvíka Vaculíka. Tento dokument vyrobila ČTK z materiálů StB v celkovém počtu 3500 kusů.
5. 2. 1977 - Rudé právo uveřejnilo na téma Charta úvodník Co jim nemůže vyjít.
8. 2. 1977 - Mluvčí Charty 77 odmítají varování generální prokuratury, že Provolání Charta 77 je protiústavní dokument.
3. 11. 1992 - Charta 77 ukončila činnost na setkání mluvčích v Praze. Do roku 1990 ji podepsalo 1800 lidí. Péčí o odkaz Charty 77 byli pověřeni Rudolf Battěk, Dana Němcová a Josef Vohryzek.
CHARTA 77
</TEXT>
<HEADING>
Vznik Charty 77
</HEADING>
<TEXT>
Na Nový rok před pětadvaceti lety byl zveřejněn první dokument jednoho z nejproslulejších a nejdéle pracujících disidentských hnutí ve střední a východní Evropě - Prohlášení Charty 77. Žádal, aby vláda dodržovala lidská práva, jak ji zavazuje ústava a mezinárodní dohody. Na začátku Chartu podepsalo na 250 lidí.
</TEXT>
<HEADING>
Co byla Charta 77
</HEADING>
<TEXT>
Neformální společenství lidí, kteří se zasazovali o respektování občanských a lidských práv. Neměla žádné stanovy. Jediným orgánem byla instituce mluvčích. Dokumenty Charty 77 se šířily prostřednictvím samizdatu a rozhlasových stanic Svobodná Evropa, Hlas Ameriky a BBC.
</TEXT>
<HEADING>
Z prohlášení Charty
</HEADING>
<TEXT>
"...Tisícům občanů je znemožněno pracovat v jejich oboru jen proto, že zastávají názory odlišné od názorů oficiálních. Zcela iluzorní je například právo na svobodu projevu. Nesčetným mladým lidem je bráněno ve studiu jen pro jejich názory nebo dokonce pro názory jejich rodičů. Svoboda náboženského vyznání je systematicky omezována..."
ANTICHARTA
</TEXT>
<HEADING>
Vznik anticharty
</HEADING>
<TEXT>
Proti Chartě 77 rozpoutali komunisté kampaň. Její součástí se 28. ledna 1977 stalo i shromáždění umělců v Národním divadle. Jiřina Švorcová přečetla provolání uměleckých svazů "Za nové tvůrčí činy ve jménu socialismu a míru". Provolání nakonec podepsalo 76 národních, 360 zasloužilých a více než 7000 dalších umělců a souborů.
</TEXT>
<HEADING>
Kritika neznámého
</HEADING>
<TEXT>
Skutečný obsah prohlášení nebyl oficiálně zveřejněn. Rudé právo to vysvětlilo tím, že uveřejněním textu by samy sdělovací prostředky spáchaly trestný čin pobuřování. Vasil Biľak měl údajně panický strach, že by se k Chartě přihlásili desetitisíce, možná i statisíce občanů.
</TEXT>
<HEADING>
Z provolání anticharty
</HEADING>
<TEXT>
"...Pohrdáme těmi, kdo v nezkrotné pýše, ješitné nadřazenosti, sobeckém zájmu nebo dokonce za mrzký peníz se kdekoli na světě a také u nás se našla skupinka takových odpadlíků a zrádců - odtrhnou a izolují od vlastního lidu, jeho života a skutečných zájmů a s neúprosnou logikou se stávají nástrojem antihumanistických sil imperialismu."
* Myslíte si, že Charta 77 výrazně přispěla k pádu komunismu v Československu? Hlasujte na: www.lidovky.cz
</TEXT>
</DOC>
<DOC>
<DOCID>LN-20020105020</DOCID>
<DOCNO>LN-20020105020</DOCNO>
<DATE>01/05/02</DATE>
<TEXT>
ČESKÉ BUDĚJOVICE - Ministr průmyslu a obchodu Miroslav Grégr zatím nesplnil svůj slib, že na začátku letošního roku nabídne premiérovi kvůli nesplněným termínům dostavby Temelína svou rezignaci. Mluvčí ministerstva Anna Stárková uvedla, že jediným důvodem nesplnění slibu je Grégrova nepřítomnost v úřadě. "Pan ministr je na dovolené, ze které se vrátí v pondělí. Poté se rozhodne, jakou formou slíbenou rezignaci předsedovi vlády nabídne," řekla Stárková LN. Dodala, že slib Grégr určitě dodrží. Ministr průmyslu a obchodu se už před rokem zavázal, že položí hlavu na špalek za dodržení rozpočtu jaderné elektrárny Temelín ve výši 98,6 miliardy korun. Zároveň se přihlásil k osobní zodpovědnosti i za termíny zavezení paliva do obou bloků Temelína. Ačkoliv však společnost ČEZ měla na základě usnesení vlády umístit palivo do druhého bloku elektrárny už do konce loňského prosince, plánovaný termín se údajně posune až na konec letošního ledna. Podle vedení Temelína jsou důvodem zdržení dřívější technické problémy při spouštění prvního bloku, kvůli kterým se opozdil harmonogram spouštěcích prací i ve druhé části elektrárny.
</TEXT>
</DOC>
<DOC>
<DOCID>LN-20020105021</DOCID>
<DOCNO>LN-20020105021</DOCNO>
<DATE>01/05/02</DATE>
<GEOGRAPHY>TEMELÍN/PRAHA</GEOGRAPHY>
<TEXT>
Společnost ČEZ včera požádala Státní úřad pro jadernou bezpečnost, aby povolil zahájit zkoušky prvního bloku jaderné elektrárny Temelín při plném výkonu. Pokud ČEZ povolení získá, čeká elektrárnu po patnácti letech stavby poslední fáze spouštěcích prací před definitivním uvedením její první části do zkušebního provozu. "Ve čtvrtek jsme úspěšně dokončili všechny zkoušky předepsané při výkonu do 90 procent. V pátek jsme předali veškerou dokumentaci o těchto zkouškách Státnímu úřadu pro jadernou bezpečnost a požádali o povolení k přechodu na stoprocentní výkon," řekl včera LN mluvčí Temelína Milan Nebesář. Jakmile ČEZ souhlas získá, zahájí sérii zhruba tří set testů při plném výkonu prvního temelínského reaktoru. "Pokud zkoušky neprokáží závady, mohl by první blok přejít zhruba na přelomu února a března na plný zkušební provoz se stálým stoprocentním výkonem," řekl Nebesář. Se zavezením paliva do druhého bloku elektrárny, plánovaným už na loňský prosinec, počítá nyní ČEZ do konce ledna. Předsedkyně SÚJB Dana Drábová LN potvrdila, že úřad žádost provozovatele Temelína o zvýšení výkonu přijal a bude zkoumat, zda ČEZ splnil veškeré předepsané podmínky v předchozí fázi spouštěcích prací. "Domnívám se, že budeme chtít ještě doplňující informace, a povolení proto rozhodně neudělíme během příštích několika dní," řekla Drábová. Odmítla spekulace o tom, že se úřad bude snažit povolit Temelínu zvýšit výkon ještě před jednáním vlády o privatizaci společnosti ČEZ, plánovaným na příští týden. "Politické otázky kolem spuštění elektrárny nás nezajímají. Udělíme povolení k přechodu na plný výkon, až provozovatel elektrárny splní všechny požadavky," řekla Drábová.
</TEXT>
</DOC>
<DOC>
<DOCID>LN-20020105022</DOCID>
<DOCNO>LN-20020105022</DOCNO>
<DATE>01/05/02</DATE>
<GEOGRAPHY>OLOMOUC</GEOGRAPHY>
<TEXT>
Případem bývalého důstojníka BIS Vladimíra Hučína, který je ve vazbě s obviněním ze sedmi trestných činů, se na pokyn ministerstva spravedlnosti zabývá Vrchní státní zastupitelství v Olomouci. Žalobci připravují informace o tom, zda soud prodloužil v listopadu vazbu v souladu se zákonem. Na základě těchto informací ministr zváží případné podání stížnosti pro porušení zákona Nejvyššímu soudu. "Zkoumáme, zda důvody prodloužení vazby obviněného byly zákonné," řekl včera náměstek vrchního státního zástupce Igor Stříž. Podle něj ministerstvo požádalo o přezkum krajské žalobce, ti však už v Hučínově věci rozhodovali, a proto postoupili věc vrchním státním zástupcům. Hučínovi advokáti požádali počátkem prosince ministra spravedlnosti, aby podal kvůli vazbě klienta stížnost pro porušení zákona.
</TEXT>
</DOC>
<DOC>
<DOCID>LN-20020105023</DOCID>
<DOCNO>LN-20020105023</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Městské státní zastupitelství není spokojeno s pětimilionovou kaucí, kterou soud přijal jako záruku toho, že advokát Aleš Rozehnal neuteče po propuštění z vazby do zahraničí. V případě právníka ředitele TV Nova Vladimíra Železného si představuje částku vyšší. Jeho advokátka Lucie Dědová uvedla, že to vyplývá z odůvodnění pondělní stížnosti zastupitelství proti propuštění Rozehnala na svobodu. Státní zastupitelství míní, že pět milionů korun není pro Rozehnala citelná újma. Úřad však nesdělil, jakou částku by akceptoval. Advokátka uvedla, že obhájce Josef Monsport kauci se zastupitelstvím předjednával.
</TEXT>
</DOC>
<DOC>
<DOCID>LN-20020105024</DOCID>
<DOCNO>LN-20020105024</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Laboratorní testy potvrdily výskyt nemoci zvané klusavka u jedné ovce v Česku. Zvíře pochází z dovezeného chovu. Klusavka má stejného původce jako tzv. nemoc šílených krav, na člověka však není přenosná. Postižené zvíře ztratí představu o vzdálenostech a neovládá své pohyby.
</TEXT>
</DOC>
<DOC>
<DOCID>LN-20020105025</DOCID>
<DOCNO>LN-20020105025</DOCNO>
<DATE>01/05/02</DATE>
<GEOGRAPHY>PLZEŇ</GEOGRAPHY>
<TEXT>
Šestasedmdesátiletá žena zemřela v úterý na srdeční selhání krátce poté, co ji dcera zbila ve společném domku v Chrástu na Plzeňsku. Policejní mluvčí Milada Suchá uvedla, že osmačtyřicetiletou ženu policie stíhá za ublížení na zdraví. Konflikty mezi ženami trvaly delší dobu. Na Nový rok dcera matku údajně napadla a poté odjela. Po návratu ji našla ležet na chodbě domku. Matka ještě žila, ale při převozu do nemocnice zemřela. Podle pitvy nezemřela v důsledku zranění, které jí dcera způsobila. Útočnice patrně trpí duševní chorobou a bude se muset podrobit psychiatrickému vyšetření.
</TEXT>
</DOC>
<DOC>
<DOCID>LN-20020105026</DOCID>
<DOCNO>LN-20020105026</DOCNO>
<DATE>01/05/02</DATE>
<TITLE>
Po přívalech sněhu se objevil mráz. Meteorologové však předpokládají, že se mírně oteplí.
</TITLE>
<GEOGRAPHY>PRAHA</GEOGRAPHY>
<TEXT>
Silný mráz, který včera zlomil několik českých historických teplotních rekordů, už odeznívá. Víkendové teploty mají stoupat - dnes očekávají meteorologové minus osm až minus čtyři, v neděli už minus šest až minus dva stupně Celsia. V pondělí by dokonce rtuť teploměru mohla zůstat na nule. Sněhovou kalamitu, která postihla většinu země ve středu, během včerejška už silničáři zvládli. Vyzývali však k opatrnosti, protože se na silnicích začal z uježděného sněhu tvořit led, na který byl účinek chemického posypu krátký. Včerejší teploty, které na Zlínsku klesly až k rekordním - 29,4 stupně Celsia, způsobily starosti nejen řidičům či železničářům, ale zřejmě každému, kdo se musel delší dobu pohybovat venku. Například mezi pacienty bruntálské nemocnice se objevilo i několik policistů, kterým ve službě omrzly uši. Mrazy zahnaly do tepla i bezdomovce, kteří přeplnili nejrůznější charity a ubytovny. "Otevřeli jsme, co se dalo. Lidé u nás celou noc nedůstojně posedávají kolem stolů i na zemi. Ale jsou alespoň v teple," popsal situaci vedoucí střediska Naděje v pražské Bolzanově ulici. Jen v Praze podle něj chybí tisíce lůžek pro lidi bez domova. "Ti, co se nedostanou k nám, přežívají v kanálech, kůlnách a squatech," dodal. Lékaři varovali před omrzlinami u dětí a kojenců. Rodičům doporučovali s nimi vůbec nechodit ven. V počasí, jaké panovalo včera, omrzliny hrozily i zdravým a střízlivým lidem. "Jde o kombinaci teploty, vlhkosti a větru. Omrznout může i dělník na stavbě nebo kdokoli při čekání na autobus," upozornil mluvčí pražské záchranné služby Jan Škoula.
TEPLOTNÍ REKORDY POD BODEM MRAZU 3. A 4. LEDNA
Štítné nad Vláří -29,4 Šumperk -26,7
Milíčeves -25,5
Velké Meziříčí -23,7
Ostrava -19,3
Brno -18,8
Praha-Libuš -16,7
</TEXT>
</DOC>
<DOC>
<DOCID>LN-20020105027</DOCID>
<DOCNO>LN-20020105027</DOCNO>
<DATE>01/05/02</DATE>
<TITLE>
Objevují se i prasklé koleje. Přestože sněhová kalamita na většině území ustoupila, problémy na dráze neskončily. Včera krátce po poledni nemohly vlaky projet přes šest zavátých tratí. Železničáři zjistili, že kvůli teplotám, které se pohybují hluboko pod bodem mrazu, začaly praskat některé koleje. "Lomy kolejí bez vážnějšího vlivu na provoz jsme zaznamenali v pražském obvodu a na severu Čech," řekla včera mluvčí Českých drah Martina Benešová. Mráz působí problémy i nákladní železniční dopravě. "Potýkáme se se zamrzáním některých nákladů," uvedla mluvčí. Železničáři odhadují, že likvidace sněhové kalamity je zatím stála 30 milionů korun.
</TITLE>
<TEXT>
Zvířatům v zoo mrazy nevadí. Bez větších problémů zvládá ostravská zoologická zahrada tuhou zimu. Zatímco arktické a severské druhy zvířat zimu vítají, například lemur kata si vychutnává teplo v opičím pavilonu, řekl včera náměstek ředitele zoo Petr Čolas. Slony hrající si se sněhem nebo plameňáky v brouzdališti mohou vidět i v těchto mrazivých dnech návštěvníci pražské zoologické zahrady. Zvířatům včetně tropických mrazy podle mluvčí zahrady Romany Anděrové nevadí.
Lékaři ošetřili desítky omrzlin. Už několik desítek omrzlin prstů a nosů ošetřili v posledních dnech lékaři na Bruntálsku. Mezi pacienty bylo i mnoho policistů, kterým během služby omrzly uši. V jednom případě museli lékaři šedesátileté důchodkyni, která ztratila při cestě z obchodu rukavice, amputovat konečky tří prstů. "Ruka omrzla během několika desítek minut," řekl mluvčí bruntálské nemocnice Karel Soukop. Těžce omrzlého bezdomovce ošetřili lékaři ve fakultní nemocnici v Ostravě-Porubě. "Utrpěl vážná zranění všech čtyř končetin," uvedl její mluvčí Štěpán Neuwirth.
</TEXT>
</DOC>
<DOC>
<DOCID>LN-20020105028</DOCID>
<DOCNO>LN-20020105028</DOCNO>
<DATE>01/05/02</DATE>
<TITLE>
Kvůli chybě úředníků se bude muset opakovat konkurs na ředitele přední pražské operní scény
</TITLE>
<TEXT>
Jmenování Weimanna neplatí. Stížnost Jiřího Kováře, jehož přihláška se ztratila, přiměla ministra kultury zopakovat výběrové řízení.
PRAHA - Ministr kultury Pavel Dostál nepředá Mojmíru Weimannovi dekret, jímž by ho jmenoval ředitelem Státní opery Praha. Ministr se totiž rozhodl, že uspořádá na obsazení funkce další kolo výběrového řízení. Jen den poté, co oznámil Weimannovo jméno, ministr své rozhodnutí změnil, protože kvůli administrativní chybě nebyl do loňského konkursu zařazen Jiří Kovář, bývalý ředitel České filharmonie.
</TEXT>
<HEADING>
Ministr reagoval na stížnost
</HEADING>
<TEXT>
"Jiří Kovář, který byl mezi přihlášenými do výběrového řízení na šéfa Státní opery, ale jehož přihláška se ztratila, napsal ministru kultury dopis," řekla na vysvětlenou ministrova mluvčí Dita Fuchsová. Dostál podle ní na základě Kovářova přání provede další kolo řízení. Ministr kultury se rozhodl vyslyšet poradní názory odborné výběrové komise, i když mohl jmenovat ředitele Státní opery bez výběrového řízení. Mojmír Weimann, nynější ředitel Národního divadla v Brně, nechtěl celou záležitost komentovat. Funkce ředitele opery se měl podle původní čtvrteční informace ujmout letos 1. července. Spolu s Weimannem byli mezi kandidáty v užším kole výběru ještě někdejší šéf brněnského operního souboru Tomáš Šimerda a režisér Daniel Wiesner. Dosavadní ředitel Státní opery Daniel Dvořák, který byl ve funkci od srpna 1998, se k 1. červenci zase ujme funkce ředitele Národního divadla v Praze.
"Jiří Kovář, který byl mezi přihlášenými do výběrového řízení na šéfa Státní opery, ale jehož přihláška se ztratila, napsal ministru kultury dopis," řekla na vysvětlenou ministrova mluvčí Dita Fuchsová. Dostál podle ní na základě Kovářova přání provede další kolo řízení. Ministr kultury se rozhodl vyslyšet poradní názory odborné výběrové komise, i když mohl jmenovat ředitele Státní opery bez výběrového řízení. Mojmír Weimann, nynější ředitel Národního divadla v Brně, nechtěl celou záležitost komentovat. Funkce ředitele opery se měl podle původní čtvrteční informace ujmout letos 1. července. Spolu s Weimannem byli mezi kandidáty v užším kole výběru ještě někdejší šéf brněnského operního souboru Tomáš Šimerda a režisér Daniel Wiesner. Dosavadní ředitel Státní opery Daniel Dvořák, který byl ve funkci od srpna 1998, se k 1. červenci zase ujme funkce ředitele Národního divadla v Praze.
</TEXT>
</DOC>
<DOC>
<DOCID>LN-20020105029</DOCID>
<DOCNO>LN-20020105029</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Manželka zavražděného podnikatele Ladislava Zimmermanna Martina Šimánková včera u pražského městského soudu přiznala, že se měla s mužem sejít 27. prosince 1998 kolem 11 hodin v restauraci McDonald's ve Vodičkově ulici. Místo ní ale tehdy na schůzku dorazil vrah, který Zimmermanna za přítomnosti jeho matky zastřelil. "Se smrtí manžela nemám nic společného," hájila se Šimánková. Dodala, že jediný, komu o plánovaném setkání řekla, byl spoluobžalovaný Raul Kohner. Šimánková patří k devítičlenné skupině, která má podle obžaloby na svědomí dvě vraždy, pokus o ni a vydírání. Bývalý vojenský prokurátor a majitel detektivní agentury Kohner je podezřelý, že zakázky na vraždy lidí přijímal; on to popírá. Soudní líčení bude v dalších dnech pokračovat.
</TEXT>
</DOC>
<DOC>
<DOCID>LN-20020105030</DOCID>
<DOCNO>LN-20020105030</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Rektor Karlovy univerzity (UK) Ivan Wilhelm se ve čtvrtek ujal pravomocí akademických orgánů Katolické teologické fakulty UK. Se změnami chystanými na teologii seznámí studenty a pedagogy školy v sobotu 12. ledna. Bude je informovat o změnách ve výuce v letním semestru a o chystané obměně pedagogického sboru. "Bude například mluvit i o nových podmínkách přijímacího řízení," řekl mluvčí univerzity Václav Hájek. Ministerstvo školství svěřilo Wilhelmovi v polovině prosince kompetence k řízení školy po dlouholeté krizi fakulty, pramenící z její uzavřenosti. Fakultě hrozí, že přijde o akreditace k výuce. Mluvčí katolické církve Daniel Herman potvrdil, že zástupci fakulty byli už s převzetím pravomocí rektorem univerzity seznámeni. "Začne obměna pedagogického sboru," uvedl. O osobnostech, které z fakulty odejdou nechtěl spekulovat.
</TEXT>
</DOC>
<DOC>
<DOCID>LN-20020105031</DOCID>
<DOCNO>LN-20020105031</DOCNO>
<DATE>01/05/02</DATE>
<GEOGRAPHY>JIČÍN</GEOGRAPHY>
<TEXT>
Rozsáhlý požár ve čtvrtek zničil klasicistní zámeček v Mladějově na Jičínsku. Mluvčí jičínské policie Jiří Valter uvedl, že předběžně vyčíslená škoda činí deset milionů korun, nikdo nebyl zraněn. Podle hasičů požár pravděpodobně způsobila závada na komíně. Oheň vypukl po půlnoci a pět desítek hasičů jej dostalo pod kontrolu až ráno. Ze zámečku z roku 1769 zbyly jen obvodové zdi. Hasičům se podařilo zachránit věci z přízemí. Zařízení prvního patra skončilo v plamenech, když se probořil strop. Zásah hasičů velmi ztěžoval silný mráz, který se k ránu pohyboval kolem deseti stupňů pod nulou. "Zamrzala voda, armatury, hrozily omrzliny, často jsme museli střídat lidi," řekl ředitel jičínských hasičů Jan Lejsek. Pomohli silničáři, kteří rychle upravili cesty k hořící budově.
</TEXT>
</DOC>
<DOC>
<DOCID>LN-20020105032</DOCID>
<DOCNO>LN-20020105032</DOCNO>
<DATE>01/05/02</DATE>
<TITLE>
Ekonomický diář Jaroslava Plesla
</TITLE>
<TEXT>
Kapitalismus kultivuje společnost. Například ruská ropná firma Yukos financuje výchovný program pro několik tisíc ruských dětí. Informoval o tom deník The New York Times. Po škole a o prázdninách se teď ruští mládežníci učí hrdosti na svůj národ a důvěře ve vlastní schopnosti. Nedílnou součástí programu Nová civilizace jsou také lekce o fungování tržní ekonomiky. Cílem Yukosu je totiž hlavně výchova budoucích ruských manažerů. V některých oblastech Ruska program dokonce plně nahradil někdejší organizaci komunistických pionýrů.
O výchovu budoucích manažerů bychom se měli lépe starat i u nás. To aby se Václav Havel nemusel bát, že všechnu moc ve státě přebírají "moderní a kultivovaní normalizátoři, kteří by nejraději tahali za nitky téměř od všeho velkými podniky počínaje, televizí a novinami pokračuje a zastupitelskými sbory konče", jak prezident řekl ve svém novoročním projevu. Jedno nám však Václav Havel neprozradil: jak takového normalizátora pozná?
Každého lze nejlépe poznat podle činů. Slova však někdy stačí. S posledním dnem roku 2001 se s čtenáři Hospodářských novin rozloučil jejich dosavadní šéfredaktor Miroslav Pavel. Ve svém sloupku trochu bilancoval. "Za pár let jsem v učebnici dějepisu přelepoval fotografii Rudolfa Slánského, zrádce národa. Zastřelili Kennedyho! Libor, můj kolega z ročníku na vysoké škole, měl tehdy roztřesený hlas a slzy v očích. Víš, kdo je první tajemník, zasvěceně se o pár let později ptal můj tehdejší šéfredaktor v bufetu, kde jsme se všichni scházeli. Dubček přece! O několik měsíců později mne probudil klapot pásů sovětských tanků po pražské dlažbě. A pak najednou stojím v salonku Obecního domu a předseda poslední komunistické vlády podává ruku Václavu Havlovi a říká: Já jsem Adamec," zavzpomínal šéfredaktor Pavel, ale svůj exkurs vzal trochu hákem. V mezeře mezi ruskými tanky a setkáním Havel - Adamec zapomněl na dvacet let normalizace. Ovšem jeho "děravou paměť" lze chápat. Soudruh Pavel byl totiž mluvčím komunistické vlády, která v 80. letech v normalizaci aktivně pokračovala například při potlačování demonstrací v lednu 1989. Jistě i k nelibosti Václava Havla normalizátor Pavel neztrácí svůj vliv na obsah médií ani po odchodu z šéfredaktorského křesla, neboť zůstává ředitelem vydavatelství Economia, kterému Hospodářské noviny patří. Ředitele francouzského mediálního koncernu Vivendi Universal sice komunistická minulost netrápí, pokračují však jeho problémy s nacionalisticky naladěnými intelektuály, kteří jej viní z přílišné amerikanizace francouzského podniku. Přestože Jean-Marie Messier na odchod z čela Vivendi nepomýšlí, rozhodl se už nyní vybrat svého nástupce. V zalepené obálce je zatím neznámé jméno. O svém případném nástupci však Messier přece jen něco prozradil - je to Francouz.
Zatímco Francouzi by měli být na Vivendi Universal hrdí, já se musím stydět. Ve včerejším sloupku Lidových novin jsem Českému Telecomu přisoudil reklamní slogan "Více ze života", který ovšem patří Eurotelu, zatímco Telecom svým zákazníkům slibuje "Víc než jen slova". Tímto se za chybu omlouvám oběma firmám i všem ctěným čtenářům. Záměna sloganů však nic nemění na tom, že lidé ve frontách na odhlášení telefonů od Českého Telecomu rozhodně nemají více ze života a zřejmě už také nevěří ani tomu, že jim Telecom nabízí víc než jen slova.
Co znamená víc než jen slovo, pochopilo tento týden 300 milionů Evropanů. Dosud prázdný výraz euro totiž nahradily skutečné peníze. Příchod společné měny přivítal francouzský deník Le Figaro tím, že snížil cenu ze sedmi franků ( 1,06 eura) na jedno euro. Na jeden den dokonce změnil název na "Fig-euro". Francouzi nápad ocenili, ale belgičtí čtenáři nijak nadšení nebyli. Jak zaznamenal deník The Wall Street Journal, v Belgii se "Fig-euro" prodávalo o dvacetník dráž, což však nikde v novinách napsáno nebylo.
</TEXT>
</DOC>
<DOC>
<DOCID>LN-20020105033</DOCID>
<DOCNO>LN-20020105033</DOCNO>
<DATE>01/05/02</DATE>
<TITLE>
Experti odhadují cenu české elektroenergetiky pesimističtěji než Zemanova vláda, předvídají, že se její prodej odloží
</TITLE>
<TEXT>
Nekompromisní podmínkou prodat ČEZ, jedině když za něj kupec nabídne více než 200 miliard korun, vláda vlastně už v prosinci řekla, že tendr na prodej elektroenergetiky ruší. Tak ostře vidí šance na dokončení prodeje někteří analytici. Všichni nejsou tak jednoznační, ale většina ekonomů odhaduje, že se největší privatizace v historii odloží.
PRAHA - Čím více se blíží datum sedmého ledna, kdy mají zájemci poslední možnost bojovat v současném tendru o tuzemskou energetiku, tím víc převládá názor, že ze soutěže nevyjde nový majitel. Důvodů je více. Předně, dodatečná podmínka, jež tlačí dva účastníky, kteří zůstali v soutěži - francouzský Edf a italský Enel - aby navýšili nabízenou cenu nejméně o 55 procent (v porovnání s tím, co nabízeli vládě v prosinci), se řadě odborníků zdá příliš tvrdá. Shodují se, že ani jeden nebude chtít nabídnout sumu, která by, jak žádá kabinet, přesáhla 200 miliard korun. "Ten celý komplex má podle nás hodnotu mezi 130 a 150 miliardami. To ovšem neznamená, že vzhledem k tomu, že se prodává majorita a dominantní podíl na trhu, se kupní cena nedostane výš," soudí Jan Sůsa z Baader Securities. Další experti mají vyhraněnější názor. Věří, že cena a tvrdé podmínky, které privatizaci svazují, jsou jako uzavřené nádoby. Cena podle nich nemůže jít výš, pokud vláda nesleví z omezení, jakými jsou například povinné kvóty na každoroční odběr hnědého uhlí na patnáct let dopředu či stanovený roční objem výroby elektřiny. "Cokoliv nad 100 miliard je už optimistické. Myslím, že ceny, které nabízeli v prosinci, byly dobré. Když tehdy vláda ohlásila, že chce nejméně 200 miliard, tendr tím de facto uzavřela. Nedovedu si představit, že někdo dá 200," soudí Jiří Soustružník z Patria Finance. Podmínky, které vláda stanovila, souvisí se sociální situací v hnědouhelných oblastech, a tak se jich vláda bude podle něj těžko zříkat. Ministři ještě tento týden opakovali, že podmínky v tendru nebudou měnit, s výjimkou dodatečného cenového minima. Při posuzování pondělních nabídek nebudou prý akceptovat ani dodatečné smlouvání o další záruky či jiné úlevy, které například žádali v prosinci Francouzi. "200 miliard je myšleno bezpodmínečně," řekl LN náměstek ministra financí Jan Potměšil. Přitom i na ministerstvu financí se někteří úředníci domnívají, že 200 miliard korun zájemci nebudou chtít za balík zaplatit. "Stát za ten balík nemůže dostat 200 miliard. Nemyslím si ale, že bude tendr zrušen. Vláda už tolikrát změnila podmínky, že si dokážu představit, že to nakonec koupí Edf za 150 miliard. Ministr Grégr naznačil, že přichází v úvahu přímý prodej," myslí si ekonom Liberálního institutu Miroslav Zajíček. Jediný, kdo z oslovených analytiků připouští, že by ČEZ dohromady s přenosovou soustavou a šesti distributory mohly mít hodnotu, kterou žádá vláda, je Dan Karpíšek z Komerční banky: "Investor kupuje přeci jen celý sektor." Ale ani on nevěří, že příští týden vláda ČEZ prodá. "Podle mě je pravděpodobnější, že soutěž odloží. Začaly se objevovat hlasy poslanců ČSSD, kteří by byli ochotni podmínky tendru změkčit. To dává investorům prostor tlačit na vládu, aby soutěž zrušila a vypsala novou," míní Karpíšek.
Jakou hodnotu má česká elektroenergetika
* vláda žádá minimální cenu 200 miliard korun
* odhady expertů:
ČSOB 150 miliard
Baader Securities 130 - 150 miliard
Patria Finance 110 - 140 miliard
Komerční banka až 200 miliard
Conseq Finance 125 - 150 miliard
Pramen: společnosti
</TEXT>
</DOC>
<DOC>
<DOCID>LN-20020105034</DOCID>
<DOCNO>LN-20020105034</DOCNO>
<DATE>01/05/02</DATE>
<GEOGRAPHY>AMSTERDAM</GEOGRAPHY>
<TEXT>
Většinový vlastník jednoho z největších evropských pivovarů Alfred Henry Heineken zemřel. Osmasedmdesátiletý magnát strávil poslední dny ve svém domě v nizozemském Noordwijku. V jednom z posledních rozhovorů, které Heineken poskytl, hovořil s nadhledem o své vyrovnanosti se smrtí, když řekl: "Zemřít není taková hrůza, protože před narozením to také nebylo špatné." Pro pivovar, který jeho praděd převzal v roce 1864, pracoval od svých osmnácti let. Pivovaru šéfoval od roku 1971 do roku 1989. V dozorčí radě firmy zasedal až do roku 1995. "Neprodáváme pivo, prodáváme pohodu," bylo životním mottem Alfreda Heinekena.
</TEXT>
</DOC>
<DOC>
<DOCID>LN-20020105035</DOCID>
<DOCNO>LN-20020105035</DOCNO>
<DATE>01/05/02</DATE>
<TITLE>
Jen mírný růst tržeb zaznamenaly v Česku maloobchodní řetězce. Zvolňující se tempo růstu obratu svědčí o tom, že období expanze je minulostí.
</TITLE>
<GEOGRAPHY>PRAHA</GEOGRAPHY>
<TEXT>
Celkový obrat deseti největších obchodních řetězců v České republice dosáhl 178 miliard korun. Podle výzkumu společnosti INCOMA Research tak jejich tržby vzrostly proti loňskému roku o 26,8 miliardy korun. "Čísla ukazují, že se nárůst zpomaluje. Velké obchodní řetězce narazily na hranice maloobchodního trhu. Jejich tržní podíl sice stále roste, ale dostal se už za fázi expanze, takže další postup už nebude tak snadný jako na začátku," řekl Zdeněk Skála z INCOMA Research. Podle Skály si obchodní řetězce už navíc začaly konkurovat mezi sebou. Hranice pro možný růst ovšem překročena zatím nebyla. V potravinovém zboží ve světě dosahuje podíl první desítky 85 procent trhu, v Česku je to zatím jen zhruba polovina. Vývoj obratu deseti největších firem tak potvrdil trendy z let 1999 a 2000. Přes pokračující koncentraci obchodů i růst řetězců se vývoj českého trhu zklidňuje. Podle Zdeňka Skály to dokazuje jak stabilizace žebříčku, tak vývoj jejich tržeb. Loni se totiž tempo růstu obratu nejen nezvýšilo, ale už podruhé mírně pokleslo. Zatímco mezi lety 1999 a 2000 vzrostly tržby řetězců první desítky o 31,4 miliardy korun, poslední čísla jsou o 4,6 miliardy korun nižší.
</TEXT>
<HEADING>
Pořadí prodejen se nemění
</HEADING>
<TEXT>
V čele první desítky stojí společnost Makro Cash &amp;Carry, druhé místo obsadil Ahold, který provozuje hypermarkety Hypernova a supermarkety Albert. Třetí příčku v žebříčku získala společnost Rewe, pod kterou spadají supermarkety Billa a diskontní prodejny Penny Market. Pořadí v Top 10 se od loňska nezměnilo, jen poslední dvě příčky si vyměnil Carrefour s Juliem Meinlem. "To je způsobené především tím, že řetězec Julius Meinl neotevřel novou prodejnu. Teprve ke konci loňského roku začal vytvářet nový koncept prodejen to se samozřejmě podepsalo na stagnaci obratu," vysvětlil Skála. Julius Meinl se ve střední Evropě stahuje z trhu, Česko je pro společnost podle Skály poslední významný trh. "V loňském roce jsme otevřeli hypermarket jen v Praze. Ovšem v roce 2000 jsme v listopadu zahájili provoz v Hradci Králové. Předešlá čísla už tedy nijak neovlivnil. Úspěch sklízíme až teď," vysvětlila výměnu pozice tisková mluvčí Carrefouru Jana Havlíčková.
Největší obchodní skupiny v Česku
FIRMA OBRAT (v milionech Kč)
</TEXT>
</DOC>
<DOC>
<DOCID>LN-20020105036</DOCID>
<DOCNO>LN-20020105036</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Rekordní pojištění úvěrů českým vývozcům za více než 85 miliard korun očekává za loňský rok státní Exportní garanční a pojišťovací společnost EGAP. K více než 20procentnímu nárůstu proti roku 2000 přispěje především pojištění dodávek pro čínskou tepelnou elektrárnu Šen-tchou. "Zisk očekáváme v řádu stovek milionů korun, přičemž jej opět investujeme do pojistných fondů," sdělil EGAP. "Celkový rozsah pojistné hodnoty Šen-tchou přesáhl devět miliard korun," uvedla pojišťovna. Při tomto pojištění EGAP spolupracuje s Exportnoimportnou bankou Slovenské republiky, která přebírá rizika za dodávky slovenské společnosti SES Tĺmače. Konsorcium vede Škodaexport a dalšími členy jsou Škoda Praha a Škoda Energo. Poslední pochybnosti o uskutečnění jednoho z největších vývozů investičních celků domácích firem za poslední léta prakticky padly závěrem loňského roku. Tehdy Česká exportní banka a Bank of China podepsaly smlouvu o poskytnutí úvěru 213 milionů dolarů s pětiletou splatností. Celková hodnota dodávek pro Šentchou činí zhruba 268,5 milionu dolarů. Čína však zaplatí 15procentní akontaci a asi pět procent tzv. zádržného, které se platí po vypršení záruky dodavatele.
</TEXT>
</DOC>
<DOC>
<DOCID>LN-20020105037</DOCID>
<DOCNO>LN-20020105037</DOCNO>
<DATE>01/05/02</DATE>
<TITLE>
Afghánský deník Petry Procházkové
</TITLE>
<TEXT>
Hrstka afghánských nadšenců shromažďuje zbytky unikátních sbírek kábulského muzea. Taliban prostě umělecká díla, která ho pobuřovala, zničil.
KÁBUL (agentura Epicentrum exkluzivně pro LN) - Na stole o třech nohách leželo šest krabiček od cukru s ruským nápisem sachar. Chaliluula Enajat přebíral drobné úlomky. Označoval je čísly a opatrně je ukládal do krabic. "Tak tohle je kus nosu šáha Zoda Košoního. Stál tady hned u vchodu. Byla to jedna z nejkrásnějších soch, které jsem kdy viděl. Když ji ten hlupák rozbíjel kladivem, chtělo se mi brečet," přiznává se Chaliluula, který pracuje v kábulském muzeu už šestnáct let. Jeho kolegové mi vyprávěli, že když ministr kultury ve vládě talibů Kodratullo Džamal vstoupil poprvé do budovy, jeho zrak spočinul právě na této vzácné soše ze druhého století. Pracovníci muzea stáli kolem a mlčeli, jen Chaliluula řekl: "Neničte ji prosím, je to jen památka. Můžeme ji odsud odnést, aby ji nikdo neviděl." Ministr se vrátil druhý den s doprovodem a nástroji. Rozmlátil sochu na kousky tak malé, že je teď musejí zametat smetáčkem. Druhý velmi vzácný exponát, socha ženy Kanešká přišla o hlavu už před několika sty lety. Uchovalo se jen tělo. "Vysvětlovali jsme mu, že bez hlavy to nikoho nemůže urážet," říká Chaliluula, "ale on ji také rozbil. Už byl ale asi unavený, protože přední část trupu nerozmlátil tak důkladně jako první sochu. V noci jsme ji pak s kamarádem schovali ve sklepích muzea." Opálený, otlučený kus kamene čeká na to, až zbytek entuziastů zamete všechny kamínky a určí, které patří právě soše Kanešká. Celou ji už ale nikdy neslepí stejně jako tisíce ostatních exponátů, z nichž některé zmizely navždy. V kábulském muzeu bylo ještě v roce 1992 přes dvacet tisíc památek a knih. Za občanské války na něj spadlo několik bomb, dvakrát vyhořelo, mnohokrát se ocitlo přímo na frontové linii. Je prostřílené skrz naskrz. V letech 1992 až 1993 část památek shořela nebo byla rozkradena. Zůstalo třicet procent exponátů. Dílo zkázy dokonali talibové. Neuzavřeli muzeum, ale nejdříve přišli zkontrolovat, zda v něm není nic závadného, a našli řadu věcí, které je pobouřily. Stejně jako obrovské sochy Buddhy v provincii Bamján, rozhodli se zbavit lidstvo i dalších nebezpečných předmětů.
</TEXT>
<HEADING>
Se smetáčkem a lopatkou
</HEADING>
<TEXT>
Nejvzácnější exponát, který v budově kdy byl, se však obnovit nepodaří. Socha mladého Buddhy - Satvoj padla za oběť talibů zcela. Indové ji od nás chtěli koupit za dvacet milionů dolarů. Škoda, že jsme jim ji tehdy neprodali," říká Chaliluula. Třicet pět lidí dnes každý den chodí do budovy kábulského muzea se smetáčkem a lopatkou a mezi polorozpadlými stěnami hledají to, co přežilo 23 let války. Jako zázrakem se uchovala část fotodokumentace, která v prachu a špíně leží teď v krabicích v bývalé restaurátorské laboratoři. Ministerstvo kultury tedy alespoň přesně ví, o co Afghánistán za poslední dvě desetiletí přišel. Vláda vyzvala obyvatele, kteří u sebe doma mají některou z památek, kterou samozřejmě neukradli, ale určitě ji chtěli uchránit před taliby, aby cennosti vrátili státu. Zatím však se prý nedostavil nikdo, až na pracovníky muzea, kteří předměty tajně vynášeli pod nosem přísné talibanské ochranky k sobě domů. I dnes sem postavila nová afghánská vláda dva ozbrojence s automaty a dvěma těžkými kulomety. To, co šlo ukrást, však již ukradeno bylo.
Nejvzácnější exponát, který v budově kdy byl, se však obnovit nepodaří. Socha mladého Buddhy - Satvoj padla za oběť talibů zcela. Indové ji od nás chtěli koupit za dvacet milionů dolarů. Škoda, že jsme jim ji tehdy neprodali," říká Chaliluula. Třicet pět lidí dnes každý den chodí do budovy kábulského muzea se smetáčkem a lopatkou a mezi polorozpadlými stěnami hledají to, co přežilo 23 let války. Jako zázrakem se uchovala část fotodokumentace, která v prachu a špíně leží teď v krabicích v bývalé restaurátorské laboratoři. Ministerstvo kultury tedy alespoň přesně ví, o co Afghánistán za poslední dvě desetiletí přišel. Vláda vyzvala obyvatele, kteří u sebe doma mají některou z památek, kterou samozřejmě neukradli, ale určitě ji chtěli uchránit před taliby, aby cennosti vrátili státu. Zatím však se prý nedostavil nikdo, až na pracovníky muzea, kteří předměty tajně vynášeli pod nosem přísné talibanské ochranky k sobě domů. I dnes sem postavila nová afghánská vláda dva ozbrojence s automaty a dvěma těžkými kulomety. To, co šlo ukrást, však již ukradeno bylo.
</TEXT>
</DOC>
<DOC>
<DOCID>LN-20020105038</DOCID>
<DOCNO>LN-20020105038</DOCNO>
<DATE>01/05/02</DATE>
<TEXT>
Americké letectvo shazuje na území Afghánistánu letáky, které členům teroristické organizace Al Kajda tvrdí, že je zradil jejich vůdce Usáma bin Ládin. Tvůrci letáků to dokládají fotomontáží, na níž je bin Ládin oholený, ostříhaný a oblečený v západním obleku s kravatou (dole).
</TEXT>
</DOC>
<DOC>
<DOCID>LN-20020105039</DOCID>
<DOCNO>LN-20020105039</DOCNO>
<DATE>01/05/02</DATE>
<TITLE>
"Americký talib" John Walker bude převezen na některou z amerických vojenských základen spolu s dalšími teroristy.
</TITLE>
<GEOGRAPHY>WASHINGTON</GEOGRAPHY>
<TEXT>
Přes dvě stovky teroristů z organizace Al Kajda, kteří se dostali v Afghánistánu do rukou Američanů, čeká v nejbližší době převoz do přísně střežených věznic. Ministr obrany USA Donald Rumsfeld ve čtvrtek v noci informoval, že většina skončí na vojenské základně Guantánamo na Kubě. Tam již začala výstavba příslušných kapacit. "Musí to být provedeno velmi opatrně. Většinou jsou to těžké případy. Došlo již k několik incidentům, při nichž ti chlapíci dokázali své odhodlání zabít sebe, zabít druhé či uprchnout," řekl ministr. Podle médií by měl být spolu s několika dalšími vězni deportován na palubě výsadkové lodi Bataan iamerický občan John Walker, jenž si za svůj boj po boku fundamentalistů vysloužil přezdívku "americký talib". Podle amerických vládních úředníků by měl na Bataanu připlout i "velmi vysoce postavený" člen Al Kajdy. Celkový počet zajatých extremistů dosáhl podle Rumsfelda 248 osob.
</TEXT>
<HEADING>
Guantánamo nemusí stačit
</HEADING>
<TEXT>
Přípravy k transportu jsou v plném proudu, ačkoliv prezident George W. Bush dosud nerozhodl, podle jakých zákonných norem budou zadržováni a souzeni. Mluvčí Pentagonu naznačila, že budou rozděleni podle své nebezpečnosti do několika skupin. Předpokládá se, že velká část "válečných zajatců", pocházejících z celkem 14 zemí, bude postavena před vojenské soudy. Obzvlášť delikátním úkolem bude podle listu The Washington Post pro Bílý dům nalezení odpovědi na otázku, co s Walkerem. Konečné rozhodnutí se totiž stane precedentem pro možné obdobné případy v budoucnu. Rumsfeld nevyloučil, že do budované věznice na Guantánamu se nemusejí vejít všichni zajatci, a zbývající by pak byli dopraveni na vlastní území USA. Jednou z možností je podle některých zdrojů bývalá námořní základna v Charlestonu.
Přípravy k transportu jsou v plném proudu, ačkoliv prezident George W. Bush dosud nerozhodl, podle jakých zákonných norem budou zadržováni a souzeni. Mluvčí Pentagonu naznačila, že budou rozděleni podle své nebezpečnosti do několika skupin. Předpokládá se, že velká část "válečných zajatců", pocházejících z celkem 14 zemí, bude postavena před vojenské soudy. Obzvlášť delikátním úkolem bude podle listu The Washington Post pro Bílý dům nalezení odpovědi na otázku, co s Walkerem. Konečné rozhodnutí se totiž stane precedentem pro možné obdobné případy v budoucnu. Rumsfeld nevyloučil, že do budované věznice na Guantánamu se nemusejí vejít všichni zajatci, a zbývající by pak byli dopraveni na vlastní území USA. Jednou z možností je podle některých zdrojů bývalá námořní základna v Charlestonu.
</TEXT>
</DOC>
<DOC>
<DOCID>LN-20020105040</DOCID>
<DOCNO>LN-20020105040</DOCNO>
<DATE>01/05/02</DATE>
<TEXT>
NEW YORK - Na místě newyorského Světového obchodního centra (WTC), zničeného při zářijových teroristických útocích, s největší pravděpodobností nevyrostou nové 110patrové mrakodrapy, ale zřejmě značně nižší kancelářské budovy. Po čtvrtečním setkání s newyorským starostou Michaelem Bloombergem to řekl John Whitehead, vedoucí skupiny Lower Manhattan Redevelopment, která je pověřena obnovou místa katastrofy. "Představuji si kancelářské budovy vysoké 40 až 60 pater, ale nic podobného 110patrovým stavbám, které tam byly předtím," řekl Whitehead. Podle něj si jen málo společností chce z bezpečnostních důvodů pronajímat kanceláře v tak vysokých budovách. Svůj podíl na menším zájmu má i ekonomický pokles. Rudolph Giuliani, který byl starostou do konce roku 2001, se vyslovil pro to, aby byl celý pozemek věnován památníku obětem útoků. To ale nebude ekonomicky možné.
</TEXT>
</DOC>
<DOC>
<DOCID>LN-20020105041</DOCID>
<DOCNO>LN-20020105041</DOCNO>
<DATE>01/05/02</DATE>
<GEOGRAPHY>KÁBUL</GEOGRAPHY>
<TEXT>
Prakticky každé malé dítě ví, že mulla Muhammad Umar je vůdcem afghánského radikálního hnutí Taliban. Jak vypadá, neví ale téměř nikdo. Dá se identifikovat podle toho, že v bojích se sovětskými vojáky koncem 80. let přišel o pravé oko - tedy s největší pravděpodobností. Prý přišel také o nohu - možná. Zřejmě mu je 47 let. Podle některých pramenů je ale 44letý, podle jiných dokonce 39letý. Existují jenom dvě nekvalitní fotografie, na kterých je údajně mulla Umar. První pochází z asi pět let starých záběrů BBC. Vůdce Talibanu na nich promlouvá ke svým spolubojovníkům. Tento materiál přitom ležel až do loňského září bez povšimnutí ve sklepě britské televize. Druhá fotografie se objevila loni v pákistánských denících, ale není jisté, že na snímku je skutečně Muhammad Umar. Pochybnosti vzbuzuje už to, že muž na obrázku nemá na hlavě černý turban. Ten totiž nosila většina příslušníků Talibanu údajně po vzoru svého vůdce, který prý jinou pokrývku hlavy nepoužívá. Na vlastní oči viděla Umara jen hrstka lidí. Na veřejnosti nevystupoval a jeho projevy četl vždy někdo jiný. I proto se mnozí domnívají, že je negramotný. Osobně se s Umarem setkali jen dva nemuslimové - v dubnu 1996 ho navštívil někdejší náměstek amerického ministra zahraničí Robin Raphael a před necelými dvěma roky čínský velvyslanec v Pákistánu Lu Šu-lin. Kromě nich svůdcem Talibanu jednal i vyslanec OSN v Afghánistánu Alžířan Lachdar Brahímí a také několik Pákistánců.
</TEXT>
</DOC>
<DOC>
<DOCID>LN-20020105042</DOCID>
<DOCNO>LN-20020105042</DOCNO>
<DATE>01/05/02</DATE>
<TITLE>
Kdyby byl chycen, věděli bychom to, odmítá Pentagon zprávy o zatčení mully Umara
</TITLE>
<TEXT>
Usáma bin Ládin je zřejmě ve spojení s mullou Umarem, tvrdí afghánská tajná služba. Podle některých informací mohou být dokonce spolu.
KÁBUL/WASHINGTON - Vůdce radikálního hnutí Taliban mulla Muhammad Umar byl zřejmě zatčen, řekl v noci na včerejšek německé televizní stanici ARD afghánský ministr pro obnovu Amín Farhang. Vyvolal tím okamžitě vlnu spekulací, nejistoty i nepříliš jasných dementi. "Slyšel jsem, že byl Umar zatčen," prohlásil Farhang. "Nevíme o tom vůbec nic," reagovali naprosto stejně mluvčí Pentagonu Victoria Clarková a mluvčí americké armády major Ralph Mills. "Kdyby byl zajat, věděli bychom to do půl hodiny. Nic takového ale nevíme," řekl stejně nejistě čelný představitel afghánské tajné služby Nasratulláh. "Kdyby byl chycen, věděl bych to," řekl po více než 12 hodinách od Farhangova prohlášení, také premiér prozatímní afghánské vlády Hamíd Karzájí. Představitelé afghánských protitalibanských sil v jihoafghánském Kandaháru tvrdí, že Umar je pravděpodobně obklíčen ve vesnici, která se nachází v oblasti Baghrán, asi 150 kilometrů severně od města. Když složíte zbraně a vydáte Umara, Američané ukončí bombardování této oblasti, nabízí místním kmenovým vůdcům afghánská Severní aliance.
</TEXT>
<HEADING>
USA se staví k vyjednávání zdrženlivě
</HEADING>
<TEXT>
Spojené státy se ale k těmto jednáním staví zdrženlivě. Tím spíše, že podle některých informací může být spolu s Umarem i nejhledanější terorista současnosti Usáma bin Ládin. A USA již několikrát zdůraznily, že o osudu Usámy odmítají vyjednávat. Podle náměstka šéfa afghánské tajné služby Abdulláha Tawhídího se ale mnoho bojovníků bin Ládinovy teroristické skupiny Al Kajda nachází u východoafghánského města Chóst v provincii Paktíja. Usáma a možná také Umar přitom mohou být podle určitých zpráv i s nimi. I proto tuto oblast v posledních dnech těžce bombardovala americká letadla. "Podle mezinárodních měřítek je Usáma zločinec a kdybychom ho zadrželi, byl by vydán do Spojených států, jestliže o to požádají," slíbil Karzáí.
Spojené státy se ale k těmto jednáním staví zdrženlivě. Tím spíše, že podle některých informací může být spolu s Umarem i nejhledanější terorista současnosti Usáma bin Ládin. A USA již několikrát zdůraznily, že o osudu Usámy odmítají vyjednávat. Podle náměstka šéfa afghánské tajné služby Abdulláha Tawhídího se ale mnoho bojovníků bin Ládinovy teroristické skupiny Al Kajda nachází u východoafghánského města Chóst v provincii Paktíja. Usáma a možná také Umar přitom mohou být podle určitých zpráv i s nimi. I proto tuto oblast v posledních dnech těžce bombardovala americká letadla. "Podle mezinárodních měřítek je Usáma zločinec a kdybychom ho zadrželi, byl by vydán do Spojených států, jestliže o to požádají," slíbil Karzáí.
</TEXT>
</DOC>
<DOC>
<DOCID>LN-20020105043</DOCID>
<DOCNO>LN-20020105043</DOCNO>
<DATE>01/05/02</DATE>
<GEOGRAPHY>ISLÁMÁBÁD</GEOGRAPHY>
<TEXT>
Bývalého vyslance afghánského hnutí Taliban v Pákistánu, mullu Abdula Saláma Zaífa, včera vyslýchali příslušníci pákistánské vojenské zpravodajské služby v Péšáváru. Zaíf, který se po zahájení spojeneckých útoků proti Talibanu stal mediálně nejznámějším členem vedení tohoto mediálního hnutí, sice požádal v Pákistánu o azyl, ale ve čtvrtek byl zatčen v hlavním městě Islámábádu. Místní úřady neuvedly, z čeho byl bývalý pákistánský spojenec obviněn. "Nevím o žádném konkrétním Zaífově zločinu. Byl ale ústřední postavou, členem úzkého okruhu vedení Talibanu a zcela jistě spáchal zločiny proti lidskosti," uvedl včera pákistánský ministr plánování Hadži Muhammad.
</TEXT>
</DOC>
<DOC>
<DOCID>LN-20020105044</DOCID>
<DOCNO>LN-20020105044</DOCNO>
<DATE>01/05/02</DATE>
<GEOGRAPHY>KÁBUL</GEOGRAPHY>
<TEXT>
Značné znepokojení vyjádřil včera zvláštní zmocněnec OSN v Kábulu Lachdar Brahímí v souvislosti se sobotním náletem amerických letadel na vesnici na východě Afghánistánu. Stalo se tak poté, co afghánské úřady oznámily, že se podařilo identifikovat 52 lidí, kteří přišli při útoku o život. Je mezi nimi 25 dětí a deset žen, sdělil ředitel kábulského informačního centra OSN Eric Falt. Podle Falta informace o počtech obětí nejsou zatím definitivně potvrzeny, avšak pocházejí z "opravdu důvěryhodných zdrojů".
</TEXT>
</DOC>
<DOC>
<DOCID>LN-20020105045</DOCID>
<DOCNO>LN-20020105045</DOCNO>
<DATE>01/05/02</DATE>
<GEOGRAPHY>WASHINGTON</GEOGRAPHY>
<TEXT>
Kontroverzní vydavatel amerického pornografického časopisu Hustler Larry Flynt chce u soudu prosadit, aby jeho redaktoři mohli psát o dění na frontových liniích v Afghánistánu přímo z místa. Před prvním soudním stáním, které se konalo v noci na dnešek, tvrdil, že odmítnutí ministerstva obrany pustit reportéry na frontu odporuje svobodě slova a odmítal argument, že pobyt novinářů v Afghánistánu by byl velmi nebezpečný.
</TEXT>
</DOC>
<DOC>
<DOCID>LN-20020105046</DOCID>
<DOCNO>LN-20020105046</DOCNO>
<DATE>01/05/02</DATE>
<GEOGRAPHY>BERLÍN/BRATISLAVA</GEOGRAPHY>
<TEXT>
V zemích střední Evropy byly v noci na včerejšek zaznamenány mimořádně nízké teploty. Z řady míst jsou pak hlášeny mrazivé rekordy. V Německu byla noc na včerejšek celoplošně nejchladnější za nynější zimu. Na mnoha místech klesly teploty hluboko pod minus 20 stupňů Celsia. V Polsku již není největším problémem sníh, ale obavy vzbuzuje především silný mráz, když teploty v některých regionech klesly až pod minus 25 stupňů Celsia. V odříznutých obcích začínají lidem docházet zásoby paliva a nové nemají šanci dostat. Mrazivé počasí komplikuje život také obyvatelům Slovenska, především v centrální a východní části země. V několika ruských městech byl včera kvůli velkému množství napadaného sněhu pozastaven provoz na letištích. Tradiční potíže postihly také městskou dopravu. Krutý mráz a sníh sužují i jih Evropy. Vydatné sněžení paralyzovalo dopravu ve značné části tureckého města Istanbul. To se zahalilo do 20 centimetrů vysoké pokrývky sněhu. Dva mosty přes Bosporskou úžinu se pokryly ledem a úřady je pro provoz uzavřely.
</TEXT>
</DOC>
<DOC>
<DOCID>LN-20020105047</DOCID>
<DOCNO>LN-20020105047</DOCNO>
<DATE>01/05/02</DATE>
<TITLE>
Zákazníci zkoušejí pozornost prodavačů a platí fotokopiemi nové měny či reklamními vzorky bankovek nové měny.
</TITLE>
<GEOGRAPHY>PAŘÍŽ</GEOGRAPHY>
<TEXT>
Ač přechod na novou měnu probíhá vcelku hladce a dnes by se již polovina všech plateb v hotovosti měla v eurozóně odehrávat v eurech, řadě zejména starších lidí připravila nová měna nejedno překvapení. Číšník v baru "Le Bout's" v centru jihofrancouzského města Auch se dal napálit jedním ze zákazníků, který mu s úspěchem zaplatil namísto pravou bankovkou v hodnotě pěti eur její napodobeninou ze hry Monopoly. Oblíbená společenská hra Monopoly byla ve Francii doporučována jako jeden ze způsobů, jak si zvyknout na nové bankovky. Jedna starší Italka se zase vydala ve čtvrtek do kostela s peněženkou plnou nových mincí. Až po příchodu domů zjistila, že na potřeby kostela věnovala pouhé dva centy. "Šla jsem do kostela s nějakými mincemi žluté barvy. Netušila jsem, že to jsou pouze dva centy. Doufám, že mi bůh odpustí, protože to nebylo úmyslné," řekla sedmašedesátiletá paní. Šok zaměstnancům jedné francouzské banky způsobila téměř sedmdesátiletá paní, která přinesla do banky tašku s 1,8 milionu franků ( 9 250 000 Kč) a požádala, že by je ráda vyměnila na eura. S hotovostí v eurech poté zase odešla. Ve snaze seznámit své čtenáře s novou měnou distribuoval ve čtvrtek kosovskoalbánský list Zeri tisíce fotokopií bankovek eura. Čtenáři listu Zeri nalezli v novoročním vydání obálku, v níž byly fotokopie bankovek v nominální hodnotě 500, 200 100, 50, 20, 10 a pět eur. Irsko má po Německu také svůj první padělek eurobankovky. Podle policie je ale kvalita zadrženého padělku tak mizivá, že spíš připomíná platidlo, které prošlo pračkou. Debata už vznikla kolem zdravotní nezávadnosti nové měny. Německý časopis na ochranu spotřebitelů ÖKO-Test na základě testů přišel s tvrzením, že euromince ohrožují zdraví uživatelů, protože z jejich povrchu se při dotyku stírá příliš vysoké množství nezdravého niklu. Německé úřady to popírají.
PAŘÍŽ - Ač přechod na novou měnu probíhá vcelku hladce a dnes by se již polovina všech plateb v hotovosti měla v eurozóně odehrávat v eurech, řadě zejména starších lidí připravila nová měna nejedno překvapení. Číšník v baru "Le Bout's" v centru jihofrancouzského města Auch se dal napálit jedním ze zákazníků, který mu s úspěchem zaplatil namísto pravou bankovkou v hodnotě pěti eur její napodobeninou ze hry Monopoly. Oblíbená společenská hra Monopoly byla ve Francii doporučována jako jeden ze způsobů, jak si zvyknout na nové bankovky. Jedna starší Italka se zase vydala ve čtvrtek do kostela s peněženkou plnou nových mincí. Až po příchodu domů zjistila, že na potřeby kostela věnovala pouhé dva centy. "Šla jsem do kostela s nějakými mincemi žluté barvy. Netušila jsem, že to jsou pouze dva centy. Doufám, že mi bůh odpustí, protože to nebylo úmyslné," řekla sedmašedesátiletá paní. Šok zaměstnancům jedné francouzské banky způsobila téměř sedmdesátiletá paní, která přinesla do banky tašku s 1,8 milionu franků ( 9 250 000 Kč) a požádala, že by je ráda vyměnila na eura. S hotovostí v eurech poté zase odešla. Ve snaze seznámit své čtenáře s novou měnou distribuoval ve čtvrtek kosovskoalbánský list Zeri tisíce fotokopií bankovek eura. Čtenáři listu Zeri nalezli v novoročním vydání obálku, v níž byly fotokopie bankovek v nominální hodnotě 500, 200 100, 50, 20, 10 a pět eur. Irsko má po Německu také svůj první padělek eurobankovky. Podle policie je ale kvalita zadrženého padělku tak mizivá, že spíš připomíná platidlo, které prošlo pračkou. Debata už vznikla kolem zdravotní nezávadnosti nové měny. Německý časopis na ochranu spotřebitelů ÖKO-Test na základě testů přišel s tvrzením, že euromince ohrožují zdraví uživatelů, protože z jejich povrchu se při dotyku stírá příliš vysoké množství nezdravého niklu. Německé úřady to popírají.
</TEXT>
</DOC>
<DOC>
<DOCID>LN-20020105048</DOCID>
<DOCNO>LN-20020105048</DOCNO>
<DATE>01/05/02</DATE>
<TITLE>
Bojovat nebudou, je přesvědčen o diplomatickém vyřešení krize mezi Indií a Pákistánem americký ministr obrany Rumsfeld.
</TITLE>
<GEOGRAPHY>KÁTHMÁNDÚ</GEOGRAPHY>
<TEXT>
Pozornost světových lídrů se před nynějším víkendem obrátila k Nepálu, kde se schází summit Jihoasijského sdružení pro oblastní spolupráci (SAARC). Politici doufají, že summit pomůže zmírnit napětí mezi Indií a Pákistánem, které po prosincovém útoku pákistánských islámských fanatiků na indický parlament balancují na pokraji války. Britský premiér Tony Blair při návštěvě Bangladéše ve čtvrtek varoval, že válka mezi dvěma jadernými mocnostmi by měla katastrofální dopad na celosvětovou stabilitu. Americký ministr obrany Donald Rumsfeld pak o něco později přišel s uklidňujícím tvrzením. "Nemyslím si, že se chystají do války," řekl. Pákistánský vůdce Parvíz Mušaraf posílil naděje tvrzením, že chce na summitu jednat o sporu s Indií. Ta žádá, aby jí Islámábád vydal pachatele protiindických útoků a jako nátlakový prostředek rozmístila na hranice se svým rivalem silné vojenské jednotky. Indický premiér Atal Bihárí Vádžpéjí až do včerejška odmítal na summitu SAARC (kromě uvedených tří zemí jsou členy společenství Bangladéš, Bhútán, Maledivy a Srí Lanka) jednat o dvoustranných problémech. Tvrdí, že úkolem zemí, v nichž žije asi čtvrtina lidstva, ale na světovém obchodu se podílejí méně než čtyřmi procenty, je především posilování ekonomické spolupráce.
</TEXT>
<HEADING>
Čína podpoří Mušarafa
</HEADING>
<TEXT>
Představitelé indické vlády včera zdůraznili, že Pákistán navíc ještě nenaplnil podmínku dalšího dialogu. Tou je "rozhodný zásah" proti teroristům pronikajícím do Indie, především do svazového státu Džammú a Kašmír, z pákistánského území. Mušaraf si nicméně přivezl dva trumfy. Do Káthmándú přiletěl z Číny po jednání s premiérem Ču Žung-ťiem. Sice se kvůli mlze zdržel o čtyři hodiny a zahájení summitu muselo být přeloženo na sobotu, ale zato podle pákistánské agentury APP získal Čuovo ujištění, že "Čína bude stále, v každé době, podporovat Pákistán". Druhým argumentem se stala vlna razií pákistánské policie, při níž bylo v noci na včerejšek pozatýkáno asi 120 islamistů. Mluvčí skupiny Džajše Muhammad, kterou Dillí viní z útoku na parlament, uvedl, že jen v provincii Paňdžáb se obětí zátahu stalo na 80 jejích členů. Vádžpéjí, kterého včera čekala společná večeře s Mušarafem pořádaná pro hosty summitu nepálským králem Gjánéndrou, je tak postaven před těžké dilema. Při nedělním setkání s Blairem by se mu ve světle Mušarafových gest poměrně těžko vysvětlovalo, proč sám neučinil nic pro zklidnění situace. Pokud ale nepřiveze několik "skalpů" pákistánských teroristů v podobě příslibu Islámábádu na jejich přísné potrestání, ohrozí pozice své strany před letošními parlamentními volbami. Většina Indů totiž míní, že je čas dát Pákistánu "rozhodnou lekci".
Představitelé indické vlády včera zdůraznili, že Pákistán navíc ještě nenaplnil podmínku dalšího dialogu. Tou je "rozhodný zásah" proti teroristům pronikajícím do Indie, především do svazového státu Džammú a Kašmír, z pákistánského území. Mušaraf si nicméně přivezl dva trumfy. Do Káthmándú přiletěl z Číny po jednání s premiérem Ču Žung-ťiem. Sice se kvůli mlze zdržel o čtyři hodiny a zahájení summitu muselo být přeloženo na sobotu, ale zato podle pákistánské agentury APP získal Čuovo ujištění, že "Čína bude stále, v každé době, podporovat Pákistán". Druhým argumentem se stala vlna razií pákistánské policie, při níž bylo v noci na včerejšek pozatýkáno asi 120 islamistů. Mluvčí skupiny Džajše Muhammad, kterou Dillí viní z útoku na parlament, uvedl, že jen v provincii Paňdžáb se obětí zátahu stalo na 80 jejích členů. Vádžpéjí, kterého včera čekala společná večeře s Mušarafem pořádaná pro hosty summitu nepálským králem Gjánéndrou, je tak postaven před těžké dilema. Při nedělním setkání s Blairem by se mu ve světle Mušarafových gest poměrně těžko vysvětlovalo, proč sám neučinil nic pro zklidnění situace. Pokud ale nepřiveze několik "skalpů" pákistánských teroristů v podobě příslibu Islámábádu na jejich přísné potrestání, ohrozí pozice své strany před letošními parlamentními volbami. Většina Indů totiž míní, že je čas dát Pákistánu "rozhodnou lekci".
</TEXT>
</DOC>
<DOC>
<DOCID>LN-20020105049</DOCID>
<DOCNO>LN-20020105049</DOCNO>
<DATE>01/05/02</DATE>
<TITLE>
Transplantaci orgánů z vepřů lidem by mohly umožnit nejnovější objevy amerických a britských genetiků.
</TITLE>
<GEOGRAPHY>WASHINGTON/LONDÝN</GEOGRAPHY>
<TEXT>
První naklonovaná ovce na světě Dolly má problémy. Její "otec" Ian Wilmut včera oznámil, že trpí artritidou, neboli zánětem kloubů. "Není jasné, jestli je to náhoda nebo důsledek klonování," říká Wilmut. "Nikdy nebudeme znát odpověď na tuto otázku," dodal vědec s tím, že je nutné zahájit rozsáhlý výzkum degenerativních procesů, které mohou být důsledkem klonování. Dolly se narodila v roce 1996, ale až v únoru 1997 bylo její narození oficiálně potvrzeno. Dolly přivedla na svět několik zdravých potomků. Wilmut nyní připouští, že zánět kloubů, který se obvykle objevuje u starších zvířat, než je Dolly, mohly zapříčinit defekty genů během klonování. Toto oznámení okamžitě vyvolalo bouřlivou reakci odpůrců klonování. "Biologie není lego. Nemůžete pozměnit jednu součást zvířecího systému a očekávat, že ostatní budou fungovat správně," prohlásil pro BBC Dan Lyons z organizace na ochranu zvířat CAGE. Ředitel další organizace Compassion in World Farming Joyce De Silva vyzval k zastavení klonování. "Přemýšlím o stovkách jehňat, které se narodily s deformovanými srdci, plícemi nebo ledvinami. Několik dní bojovaly o život a uhynuly či byly utraceny svými tvůrci. To je skutečný příběh klonování." Problém je v tom, že doposud neexistuje vědecky podložená studie o vlivech klonování na zvířecí organismus. I přes pochybnosti však závody v klonování pokračují. Lidem by díky tomu mohla být zanedlouho transplantována játra, ledviny či srdce prasat. Dvěma soupeřícím týmům vědců se podařilo naklonovat selata, kterým chybí gen zabraňující transplantaci zvířecích orgánu člověku. Firmy, které výzkum sponzorovaly, doufají, že to je první krok k pěstování prasat vhodných k tzv. xenotransplantaci. Gen, který naklonovaným prasatům chybí, způsoboval, že prasečí orgány transplantované člověku rychle stárly.
</TEXT>
<HEADING>
Ve hře jsou miliardy dolarů
</HEADING>
<TEXT>
Tým z Missourské university a společnosti Immerge BioTherapeutics v Massachusetts oznámil, že naklonoval čtyři selata. "Jsou velice zdravá," tvrdí Randall Prather, který byl jedním z prvních vědců, kteří v roce 2000 naklonovali prasata. Krátce poté oznámila skotská firma PPL Therapeutics, že její vědci naklonovali pět selat, kterým také chybí gen zabraňující xenotransplantacím. Selata dostala jména Noel, Angel, Star, Joy a Mary. Vědci tvrdí, že jde o důležitý krok vpřed při léčení řady chorob a hlavně při transplantacích. Jenom v USA v této době čeká na transplantaci ledvin, srdce a dalších orgánů na 75 tisíc lidí. Každý den jich 16 zemře. V Evropě je situace obdobná. Firmy sponzorující výzkum bojují o multimiliardový trh a to nejenom s náhradními orgány. Klonovaná selata mohou pomoci i při léčení cukrovky, Alzheimerovy či Parkinsonovy choroby. Společnosti by chtěly zahájit klinické testy léků do čtyř let. Podle odhadů mohou obchody jak s orgány, tak s léky vynést dohromady až 11 miliard dolarů ročně.
Tým z Missourské university a společnosti Immerge BioTherapeutics v Massachusetts oznámil, že naklonoval čtyři selata. "Jsou velice zdravá," tvrdí Randall Prather, který byl jedním z prvních vědců, kteří v roce 2000 naklonovali prasata. Krátce poté oznámila skotská firma PPL Therapeutics, že její vědci naklonovali pět selat, kterým také chybí gen zabraňující xenotransplantacím. Selata dostala jména Noel, Angel, Star, Joy a Mary. Vědci tvrdí, že jde o důležitý krok vpřed při léčení řady chorob a hlavně při transplantacích. Jenom v USA v této době čeká na transplantaci ledvin, srdce a dalších orgánů na 75 tisíc lidí. Každý den jich 16 zemře. V Evropě je situace obdobná. Firmy sponzorující výzkum bojují o multimiliardový trh a to nejenom s náhradními orgány. Klonovaná selata mohou pomoci i při léčení cukrovky, Alzheimerovy či Parkinsonovy choroby. Společnosti by chtěly zahájit klinické testy léků do čtyř let. Podle odhadů mohou obchody jak s orgány, tak s léky vynést dohromady až 11 miliard dolarů ročně.
</TEXT>
</DOC>
<DOC>
<DOCID>LN-20020105050</DOCID>
<DOCNO>LN-20020105050</DOCNO>
<DATE>01/05/02</DATE>
<GEOGRAPHY>MOSKVA</GEOGRAPHY>
<TEXT>
Početní stav ruských ozbrojených sil se letos sníží o 15 procent na zhruba milion vojáků. Vrchní velitel ruských pozemních vojsk Nikolaj Kormilcev je přesvědčen, že bojeschopnost armády tím rozhodně neutrpí. Prezident Vladimir Putin označil vojenskou reformu za jeden z nejdůležitějších politických cílů. Armádu, která má nyní kolem 1,2 milionu mužů, chce v nejbližších letech zredukovat téměř o třetinu. Uvažuje také o zrušení povinné základní služby. Souběžně mají být modernizovány ruské zbraně.
</TEXT>
</DOC>
<DOC>
<DOCID>LN-20020105051</DOCID>
<DOCNO>LN-20020105051</DOCNO>
<DATE>01/05/02</DATE>
<GEOGRAPHY>JERUZALÉM</GEOGRAPHY>
<TEXT>
Izraelská armáda včera oznámila, že se jí při čtvrteční operaci v Rudém moři podařilo zadržet loď s 50tunovou zásilkou zbraní určenou pro Palestince. Mělo jít o rakety "kaťuše", protitankové střely, minomety, pušky, munici a výbušniny převážně íránského původu. Palestinská samospráva vzápětí popřela, že by měla se zbraněmi něco společného. Americký vyslanec Anthony Zinni, který se včera setkal s představiteli izraelské vlády i palestinské samosprávy, vyzval obě strany k okamžitému plnění mírových plánů dojednaných bývalým senátorem Georgem Mitchellem.
</TEXT>
</DOC>
<DOC>
<DOCID>LN-20020105052</DOCID>
<DOCNO>LN-20020105052</DOCNO>
<DATE>01/05/02</DATE>
<TEXT>
MIAMI, USA - Američan Juan Roberto Melendez, který byl v roce 1984 odsouzen k trestu smrti za vraždu podnikatele, byl včera propuštěn na svobodu. Prokuratura floridského města Tampa ve čtvrtek oznámila, že 53letý Melendez byl zproštěn viny na základě přiznání skutečného vraha. Podle washingtonského sdružení Justice Project bojujícího proti trestu smrti je Melendez už 99. odsouzencem k smrti, který byl od roku 1973 v USA propuštěn na svobodu.
</TEXT>
</DOC>
<DOC>
<DOCID>LN-20020105053</DOCID>
<DOCNO>LN-20020105053</DOCNO>
<DATE>01/05/02</DATE>
<GEOGRAPHY>DURBAN</GEOGRAPHY>
<TEXT>
Tříletého chlapce, který se před třemi týdny ztratil na okraji jihoafrické buše, nalezl živého soused jeho matky. Chlapec řekl, že "jedl kytičky a schovával se pod keři", aby přežil. Podle britského deníku The Independent zažívá Jihoafrická provincie Svobodný stát horké léto s teplotami kolem 40 stupňů Celsia a v oblasti, kde se chlapec ztratil, se běžně vyskytují velké šelmy. I proto matka i policie již ztratili naději, že by se chlapec našel živý.
</TEXT>
</DOC>
<DOC>
<DOCID>LN-20020105054</DOCID>
<DOCNO>LN-20020105054</DOCNO>
<DATE>01/05/02</DATE>
<TITLE>
Havlův nástupce může parlamentu vracet i zákony, které se mu osobně nelíbí
</TITLE>
<TEXT>
Ačkoli nežijeme v prezidentském systému, lze považovat ústavou dané pravomoci českého prezidenta za velmi silné, daleko silnější, než se všeobecně tuší. Prezidentství je slabou, skutečně ceremoniální institucí například v sousedním Německu, nikoliv však u nás. Současný prezident využíval své pravomoci uvážlivě a uměřeně. Nevyužíval veškeré svěřené moci. Vracel například parlamentu zpravidla jen ty zákony, o nichž se domníval, že jsou v konfliktu s ústavou či Listinou základních práv a svobod. Bude-li nový prezident chtít, může parlamentu vracet i zákony, které se mu osobně nelíbí. Václav Havel přicházel na schůzi sněmovny jen jednou do roka a slovo si bral výjimečně. Ústava ale prezidentovi umožňuje vzít si v parlamentě slovo kdykoli a mluvit neomezeně dlouho. Český prezident může sedět na každém zasedání vlády, a ačkoliv nemůže hlasovat jako členové vlády, může požadovat od členů vlády zprávy o jejich činnosti, a to ústně i písemně. Většina lidí ví, že je prezident vrchním velitelem ozbrojených sil, že jako hlava státu je aktivní v diplomacii a v zahraniční politice, že je členem Rady obrany státu, že jmenuje a přijímá velvyslance, jmenuje univerzitní profesory. Ví se také, že český prezident jmenuje všechny soudce. Výběr soudcovských kandidátů u nás ale zůstává na ministerstvu spravedlnosti, hradní kancelář ho ověřuje a stvrzuje.
</TEXT>
<HEADING>
Všechny prezidentovy pravomoci
</HEADING>
<TEXT>
I americký prezident jmenuje soudce, ale Bílý dům pouze za tímto účelem nastálo zaměstnává dvě stě lidí, kteří kandidáty prověřují. Dohodne-li se nový prezident s vládou, může být proces výběru soudcovských kandidátů převeden i u nás na prezidentskou kancelář. Ústava dále umožňuje, aby bylo na prezidentskou kancelář převedeno sjednávání mezinárodních smluv nebo agenda spojená s povyšováním do vysokých vojenských hodností. Fakt, že tomu je jinak, souvisí s "havlovským" pojetím prezidentství a s ustálením rovnováhy mezi jeho názorem a názory ostatních protagonistů moci ve státě. Příští prezident to může vidět jinak a může modus vivendi posouvat jinam. Je třeba konstatovat, že pravomoci prezidenta mohou být značně okleštěny rozpočtem jeho úřadu, který každoročně schvaluje pouze sněmovna. Znelíbí-li se prezident, může ho sněmovna doslova dotlačit k rezignaci. Pokud by ale měl prezident přátelské vztahy s většinou ve sněmovně, může na sebe převést více pravomocí, protože si bude moci dovolit početnější personál. O prezidentově pravomoci vyhlašovat amnestie či udílet milost se ví, jakož i o tom, že může trestní řízení kdykoliv zastavit. Prezident může nařídit, aby se trestní řízení dokonce vůbec nezahajovalo. Nějaký nový prezident se ovšem může například bát "kriminalizace podnikání a podnikatelů", zvláště pokud by se tato obava týkala pohodlí mediálních magnátů či sponzorů politických stran. Podněty prezidenta Ústavnímu soudu musí být řešeny promptně a Václav Havel této možnosti v poslední době hojně využíval. Činil tak proto, že se v posledních třech letech pro parlamentní většinu opoziční smlouvy stala ústava pouhým cárem papíru.
</TEXT>
<HEADING>
Přečtěte si ústavu
</HEADING>
<TEXT>
Prezident se může jevit jako relativně slabý v okamžiku, kdy většina občanů a aktivních účastníků politiky respektuje ústavu, jejího ducha, smysl a principy. (Německého politika by ani ve snu nenapadlo útočit na rozhodnutí Ústavního soudu nebo na nezávislost centrální banky.) V momentě, kdy představitelé ostatních pilířů moci zpochybňují ústavu, její smysl a principy, jeví se prezident, který se tomu brání, jako silný, protože musí ústavu a její smysl aktivně bránit. Může se ale stát pravý opak: ústavu může napínat na skřipec, nafukovat či zneužívat sám prezident. Své pravomoci si může vykládat "do puntíku", tedy "extrémně". Možná nejsilnější prezidentskou pravomocí vůbec je možnost jmenovat Bankovní radu ČNB, a to bez kontrasignace předsedy vlády. Doufejme, že v době, kdy se bude rozhodovat o jejích nových členech, již budeme členy EU a centrální banka bude de facto podřízenou institucí centrální banky evropské. Pro řadu z nás je nevkusné představit si na postu hlavy státu jisté osoby. Nejde však o vkus, estetiku či symboly státnosti, ale o značnou moc a nakládání s ní (tedy také o možnost ji zneužívat). Každému rozumnému voliči je tedy třeba doporučit, aby si přečetl českou ústavu.
Prezident se může jevit jako relativně slabý v okamžiku, kdy většina občanů a aktivních účastníků politiky respektuje ústavu, jejího ducha, smysl a principy. (Německého politika by ani ve snu nenapadlo útočit na rozhodnutí Ústavního soudu nebo na nezávislost centrální banky.) V momentě, kdy představitelé ostatních pilířů moci zpochybňují ústavu, její smysl a principy, jeví se prezident, který se tomu brání, jako silný, protože musí ústavu a její smysl aktivně bránit. Může se ale stát pravý opak: ústavu může napínat na skřipec, nafukovat či zneužívat sám prezident. Své pravomoci si může vykládat "do puntíku", tedy "extrémně". Možná nejsilnější prezidentskou pravomocí vůbec je možnost jmenovat Bankovní radu ČNB, a to bez kontrasignace předsedy vlády. Doufejme, že v době, kdy se bude rozhodovat o jejích nových členech, již budeme členy EU a centrální banka bude de facto podřízenou institucí centrální banky evropské. Pro řadu z nás je nevkusné představit si na postu hlavy státu jisté osoby. Nejde však o vkus, estetiku či symboly státnosti, ale o značnou moc a nakládání s ní (tedy také o možnost ji zneužívat). Každému rozumnému voliči je tedy třeba doporučit, aby si přečetl českou ústavu.
</TEXT>
</DOC>
<DOC>
<DOCID>LN-20020105055</DOCID>
<DOCNO>LN-20020105055</DOCNO>
<DATE>01/05/02</DATE>
<TITLE>
...jsou ve svých sporech často jen zdánlivými protivníky. Podle filozofa Lyotarda přináší teror i efektivitu. A té je dosahováno vylučováním protivníka z řečové hry ve stylu buď anebo.
</TITLE>
<TEXT>
Oba politici dosáhli například shody v prognóze pro nadcházející rok. Podle Klause buď zvítězí ti, kteří chtějí svobodný trh a parlamentní demokracii, anebo ti, kdo chtějí moralistická moudra a občanskou společnost. Pro Havla buď budeme opravdovou občanskou společností a státem, kde budou občané spoluurčovat běh věcí, anebo jen formální demokracií, v níž bude rozhodovat úzké bratrstvo. Oba politici používají identickou promluvu, v níž nejde o pravdu, neboť jejich motivačním momentem je moc - vyloučit eventuálního protivníka z řečové hry. Stávají se tak spojenci diskursu, který je stylistickým cvičením gramatiky moci. Vzájemně praktikovaná mocenská zásada "tertium non datur" (třetí možnost neexistuje) je však znakem jejich intelektuálního propadu do pasti ideologie. Falešné vědomí obou politiků spočívá v tom, že už nedokážou postihnout novou skutečnost, a tak ji zastírají dávno překonanými zásadami a kategoriemi. Zatímco postmoderní svět se stále vědoměji zříká binární "teroristické" logiky, jejími posledními duchovními ochránci zůstávají právě politici. Pro ideologické brýle však ztrácejí šanci vidět skutečnou pluralitu života. V současném světě se totiž lidé a události už dávno neocitají na jednoduchém rozcestí s primitivní volbou buď - anebo. Jsou propojeni systémem nejrůznějších alternativních odboček a vedlejších cest. V novoročním projevu však Václav Havel sestoupil ještě do nižších ideologických pater, protože oprášil podivné vlastenecké fangličkaření. Prohlásil, že oběti teroristických útoků z 11. září "padly za celou svou vlast" a upozornily na lehký přístup k novověkým vynálezům. Byly oběti koncentračních táborů v Osvětimi produktem odporného politického systému, nebo "lehkého přístupu k novověkým vynálezům", tedy plynovým pecím? Prezident opět neodolal libidu moci, a proto vyvlastnil nevinné oběti z jejich civilního života a politicky je převezl na ideologický oltář Vlasti. Oběti z 11. září tak byly zneužity podruhé. Tím, že Václav Havel udělal svým ideologickým přepisem z civilních obětí globální vlastence, klesl na úroveň svého literárního soudruha Jana Drdy, který na základě politické objednávky dělal z padlých na barikádách uvědomělé komunisty. Je to projev neúcty k mrtvým, politické nekrofilie, nebo cílevědomé manipulace s veřejným míněním? Francouzská feministka H. Cixousová říká, že ženský politický akcent spočívá v péči o to, co se zdá nedůležité. Je proto nutné akcentovat nejen potřebu neteroristické řečové hry, ale bránit i mrtvé, aby se nemohli stát obětí politického vyvlastňování.
</TEXT>
</DOC>
<DOC>
<DOCID>LN-20020105056</DOCID>
<DOCNO>LN-20020105056</DOCNO>
<DATE>01/05/02</DATE>
<TEXT>
Na začátku 90. let minulého století bylo v Česku velmi oblíbené přirovnání politiky k trhu. Zatímco na běžném tržišti se kupuje a prodává zboží různého druhu, na tom politickém se směňují ideje. Dnes by takové přirovnání sotva obstálo. Časy se mění, ideje stárnou - jsou okoukané, nudné. A nabídka nudy jen těžko vyvolá uspokojivou voličskou poptávku. Politici to řeší po svém. Někteří prosazují na trhu "nové nové" programy a přepisují stará jména chytlavými novotvary, jiní se alespoň lépe oblékají. Nejefektivnější metodou politického marketingu je však prodej vlastního obrazu. Ve světě, který se ve zdvojování sebe sama zhlédl, není divu. Obrazy jsou zkrátka žádané, táhnou, fascinují, mají moc. Skutečným přeborníkem v prodeji vlastních obrazů se v posledních letech stal šéf ODS Václav Klaus. Tu se předvede jako kovboj na koni, jindy jako Masaryk, tu pózuje na obálce Xantypy s vnukem v náručí, jindy zase navlékne komický převlek Santa Clause. V posledních dnech se předvádí jako reklamní manekýn na billboardech firmy Völkl. Klaus jako obsesivně vtíravá reklama. Politik šoumen, před volbami deviza k nezaplacení.
</TEXT>
</DOC>
<DOC>
<DOCID>LN-20020105057</DOCID>
<DOCNO>LN-20020105057</DOCNO>
<DATE>01/05/02</DATE>
<TEXT>
Slavná ovce Dolly, naklonovaná v roce 1996 skotskými vědci, má v levé zadní noze artritidu. Postihla ji v neobvykle raném věku. Její "otcové" z Edinburghu ji vytvořili z šestileté ovce, takže jí vlastně může být už jedenáct let. Proč takový poprask kolem jedné ovečky? Protože tato pionýrka genetického pokroku měla být prvním počinem na dlouhé cestě k pěstování orgánů pro lidi. Ukazuje se ovšem, že první krůček možná vedl špatným směrem. Soudě podle skepse nevlastních tatínků má před sebou klonování za účelem "výroby" orgánů ještě dlouhou cestu. Náhrada lidských orgánů však představuje mnohamiliardový dolarový jackpot, a výzkum se proto ani na vteřinu nezastaví. Odpůrci klonování si mohou mnout ruce a prohlašovat, že genetika není lego, vědci naopak právem poukazují na dosavadní úspěchy v tak obtížném výzkumu. Každopádně si musíme zvyknout na to, že dílčí výsledky, prezentované vědeckými týmy především z marketingových důvodů, se mohou po nějaké době ukázat jako nulové. Svůj účel však splnily při shánění sponzorů. Dolly má problém, štafetu přejímají americká prasátka.
</TEXT>
</DOC>
<DOC>
<DOCID>LN-20020105058</DOCID>
<DOCNO>LN-20020105058</DOCNO>
<DATE>01/05/02</DATE>
<TEXT>
Ad LN 2. 1. 2002: Na Silvestra... Chci se připojit ke steskům nad kvalitou svátečních televizních pořadů i nad většinou hudebních nabídek. Soudím, že rozhlasový a televizní dramaturg či redaktor odpovědný za výběr hudby a filmů by nám vysvětlil, že si to diváci a posluchači v dopisech žádají. Že je nutné vyhovět širokému vkusu širokých lidových vrstev. Podobné dopisy asi do redakcí docházejí. Představuji si chlapíka v nejlepších letech, jak doma říká: Babi, napiš jim do televize, ať se zlepšej a dávaj častějc to "Neváhej a natoč to", minule byla děsná sranda, jak ti haranti naráželi do stromů. Moudrosti ať si strčej za klobouk, chceme se pořádně pobavit. A taky že můžou zopakovat ten pořad s Helenkou, je teď nějaká pěkná. Pokud se naši mediální tvůrci budou stále přizpůsobovat nenáročnému vkusu části publika, půjde to s kulturní úrovní národa stále jen z kopce. Často opakované se snadno stává normalizovaným.
</TEXT>
</DOC>
<DOC>
<DOCID>LN-20020105059</DOCID>
<DOCNO>LN-20020105059</DOCNO>
<DATE>01/05/02</DATE>
<TEXT>
Ad LN 18. 12.: Jelen ministra Fencla... Ministr Fencl získal pochybnou slávu, když si v den světového smutku po teroristickém útoku 11. září šel zastřílet a skolil nejkrásnějšího jelena, jaký kdy byl v českých lesích zabit. Pan ministr, jak se v článku píše, se proti svým kritikům dovolává lidskosti! Po celodenním plnění svých povinností "se večer ztratil do lesa, kde byl sám se svými myšlenkami". Jak dojemné! Jak lidské je zabývat se kvůli uklidnění myšlenkami s cílem zabíjet. Pan ministr by se neměl dovolávat lidskosti. Do lesa přece nešel jen tak, vychutnávat ticho a krásu přírody. Myslivci se obvykle proti výtkám hájí tvrzením, že chrání zvěř, brání jejímu přemnožení. Jejich vášeň je ale žene zabíjet pokud možno co nejmohutnější zvíře. V tom nespočívá péče o zvěř, ani úcta k životu a k přírodě, ale "lidskost" v tom negativním smyslu.
</TEXT>
</DOC>
<DOC>
<DOCID>LN-20020105060</DOCID>
<DOCNO>LN-20020105060</DOCNO>
<DATE>01/05/02</DATE>
<TITLE>
Odpovědi na minulou otázku: Co vás nejvíce znechutilo v české politice v roce 2001?
</TITLE>
<TEXT>
Ze u vetsiny politiku je laska k moci vetsi nez k demokracii a svobode.
</TEXT>
<HEADING>
Jirka
</HEADING>
<TEXT>
Podepsané SMS zprávy (max. 160 znaků) posílejte na číslo 0603 883 330. Můžete využít i SMS bránu na adrese www.lidovky.cz/smsnazory.
Dnešní otázka: Co očekáváte od roku 2002?
</TEXT>
</DOC>
<DOC>
<DOCID>LN-20020105061</DOCID>
<DOCNO>LN-20020105061</DOCNO>
<DATE>01/05/02</DATE>
<TITLE>
Text polemizuje s článkem Emanuela Mandlera Rok 2002 - rok prozření? z LN 2. 2. 2002.
</TITLE>
<TEXT>
Čtenáři je Izrael předveden jako demokratický stát, založený na právním pořádku. Autor ovšem neukazuje, jak novodobý Izrael vznikl a expandoval: vyháněním Palestinců z domovů, zabíráním jejich půdy, šikanováním a zabíjením těch, kteří si v nerovném boji dovolili postavit se na odpor. Neklade si otázku, jakým právem okupuje Izrael (v rozporu s dokumenty OSN) části Golanských výšin, západního břehu Jordánu a Gazy. Argumentovat tím, že Izrael je součástí západní civilizace, je ošemetné. O "civilizovaném" chování izraelských výprav vědí mnozí čeští pracovníci cestovního ruchu své. Příslušník západní civilizace těžko chápe nerovnoprávnost sekulárních občanů Izraele a nadřazenost tamních zbožných, kteří žijí bezpracně na úkor ostatních. Kdyby byli Ariel Šaron nebo Menachem Begin Srbové, svět by jim za terorismus a etnické čistky zajistil deportaci do Haagu. Namísto toho jsou stále váženými politiky. Současný premiér Šaron si beztrestně cestuje po světě a někdejší premiér Begin dostal místo výjimečného trestu dokonce Nobelovu cenu za mír. Emanuel Mandler má sice pravdu, že USA Izraeli neschválí všechno, co si tento otesánek zamane. Bez podpory USA by si toho mohl dovolit ještě méně než nyní. USA od něj nepožadují ani to, aby vrátil alespoň území uloupená při poslední větší výpravě v roce 1967. Pokud by Izrael dostal od USA ultimátum a musel předat okupovaná území alespoň do hranic z roku 1967, zbývající diktatury a teroristická uskupení na Blízkém východě by se časem rozpadly samy. I když napětí a izraelská expanze (v posledních desetiletích výstavba nových židovských osad na původně palestinských územích) udržují arabské diktatury a teroristické struktury, ne všechny arabské země lze pokládat za diktatury, jak to podle mnohých novinových článků vypadá.
</TEXT>
</DOC>
<DOC>
<DOCID>LN-20020105062</DOCID>
<DOCNO>LN-20020105062</DOCNO>
<DATE>01/05/02</DATE>
<TEXT>
Článek Miroslava Schifferta uveřejněný v LN 28. 11. 2001 je zajímavý kladením otázek. Podle autora to vypadá, jako by k nám "romská otázka" právě spadla z nebe. To však není pravda, protože se tento problém řeší od konce 2. světové války všude v Evropě. Důkazem obtížného řešení romské problematiky jsou výsledky hodnocení ze strany EU všechny státy jsou kritizovány za "chyby" v jejím řešení. Není to tedy problém výhradně a především český. Mnozí lidé u nás se po takzvané sametové revoluci vezou na módní vlně a tvrdí, že se předešlý režim romskou otázkou nezabýval a zanedbal ji. To je lež. Vím, že se mnoho "bílých" učilo romsky a že úřady svědomitě hledaly řešení. Ale zkušenosti ukázaly (u nás i jinde), že Romové jsou nepřizpůsobivé etnikum. Aby nezemřeli hlady, dostala většina Romů sociální dávky. Jenže ani to není řešení. Rovněž není pravda, že dnešní nespolečenské chování Romů způsobila opatření, která ukončila jejich kočovný život. Autor uvádí, že kočujících bylo pouze sedm procent. A co ovlivnilo "jinakost" chování těch třiadevadesáti procent ostatních? Ochotně podporuji tezi, že Romové jsou národ se specifickými rysy. Ty nechť projevují naprosto svobodně. Přitom se ovšem musejí přizpůsobit standardu většinové společnosti. Mám na mysli především práci, školu, chování a podobně. O to se musejí postarat především "Romové z povolání". Ti mají ostatní k tomuto chování vést. Dobré bydlo však většina z nich zneužívá tím, že obviňují stát, že nevytváří slušné podmínky pro život Romů. A Romové o tom rádi poslouchají. Jádro problému je ovšem v přizpůsobení se dané společnosti v kterémkoliv státě. A to musejí chtít Romové sami. Požadavky většinové společnosti jsou jednoduché. I Romové musejí dobře a soustavně pracovat, naučit děti u nás česky a denně je posílat do školy. Dnes však většina našich Romů klade na stupni hodnotového žebříčku velmi vysoko zejména dovednost podvést gádžu, vyžebrat co nejvíc, party dětí mnohde terorizují okolí. Házet odpadky z okna je přirozené. Romské děti nepůjdou do zvláštní školy, když budou umět dobře česky, budou se chtít dále vzdělávat. Tedy pokud budou mít zájem o kvalifikaci. V Budapešti byla 28. - 30. listopadu minulého roku konference, kterou organizoval tamní Open society institut a společnost Save children. Samozřejmě byl zdůrazněn význam vzdělávání. Ale zaznělo tam i upozornění, že škola musí mnohdy v této věci nahradit rodinu. Za své postavení ve společnosti si mohou Romové sami bez ohledu na to, zda se považují za národ, nebo ne. Není pravda, že je za to odpovědný stát, nejen u nás, ale i kdekoliv v Evropě. Ten může jen pomáhat.
</TEXT>
</DOC>
<DOC>
<DOCID>LN-20020105063</DOCID>
<DOCNO>LN-20020105063</DOCNO>
<DATE>01/05/02</DATE>
<TITLE>
OnLine román
</TITLE>
<TEXT>
Kniha, o jejímž pokračování rozhodujete sami
Díl 4: Pokažená provokace
Kde není slovní odpovědi, je třeba jít cestou experimentu.
Od příchodu Josefa Salače do 6. B uplynulo několik dnů. Nový kluk se rychle rozkoukal a ukázalo se, že to není tak velký vůl, jak - vždycky a každý - nový kluk bývá. Už druhý den přišel v normálních manšestrácích jako nosí každý, taky blankytný baret nechal doma a objevil se ve standardní čepici krátce zvané kulich, ohrnovací, se zmijovitým ornamentem Nápadná zůstávala jeho mluva. Měl jinak narostlý zobák. Nikdy by neřekl "hele, vole, nebuď vůl, vole". Mluvil spisovně. Smáli se mu za to. Nezdálo se však, že by mu to vadilo. Už druhý den se smáli míň než ten první, a třetí den míň než druhý. Učitelkám říkal "soudružko". S tímhle oslovením to bylo na zdejším ústavu složité. Ano, bylo to nařízeno, stejně jako nošení pionýrských šátků. Jenže některá učitelka na takovém oslovení netrvala vůbec, kdežto jiná, kupříkladu Pleška, občas ano, podle nálady. Otevřená zůstala ta otázka se Židem. I ta ztrácela den ode dne na atraktivitě. Zajímala Sekeru, snad proto, že právě on si všiml podivné reakce paní učitelky Ptáčkové, která zrudla a ztuhla, když Deml sekl po Salačovi nadávkou "ty Žide". Ani Jandu, ani Demla samotného nijak zvlášť nezajímala. Už proto ne, že na opětované pokusy provokovat Salač nereagoval, nerozčiloval se, tím méně že by se chtěl prát. Kluci reagují na různé podněty, nu - různě. Ještě loni měla tahle parta, tehdy ještě pátá bé, ohromnou psinu s jistým Váňou, nepříliš vynalézavě přezdívaným Ušatec nebo Ucho. Byl to dobromyslný kluk rozumu poněkud mdlého, oblíbený proto, že propadal ze čtyř předmětů a dalo se čekat, že pátá třída zůstane jeho konečnou štací. Pral se rád, zuřivě a hlavně, pral se účinně, jak by ne, byl o dva roky starší. Nebylo snadné ho vyprovokovat pouhými slovy, moc je nevnímal a nedocházel mu jejich význam. Zůstával pouze jediný způsob, jak ho rozběsnit. Stačilo před ním dostatečně nahlas vykřiknout: "Červená modrá fiala, do knedlíků sedávala." Nikdo nechápal, proč právě tato nesmyslná věta vyvolává v Ušounovi tak prudké reakce. Nejmenoval se ani Červený ani Fiala, ve školní jídelně neměl ke knedlíkům žádný mimořádný vztah, nikdy se nestalo, že by padl do hrnce knedlíků, ani do jakéhokoli jiného hrnce. Jenže tak to s Ušounem fungovalo, na větičku o červené modré fiale do knedlíků usedající reagoval útokem tak zuřivým, že na útěk se dával i Deml. Ten se svým pracím mistrovstvím by jediný mohl Ušounův útok možná ustát, ale asi by se pak oba stali ilustrací starého čínského přísloví: Když se perou dva tygři, jeden zůstane mrtev a druhý je těžce raněn. Nakonec zbyl Sekera sám se svou zvědavostí. A usmyslel si, že vyprovokuje učitelku Ptáčkovou, když už se nedaří vyprovokovat Salače. Snad se dozví, jak to s Židy je, z rodičů se nic kloudného taky nepodařilo vypáčit. Před příchodem učitelky Ptáčkové si vydobyl místo u pozorovatelny, tedy u dírky vyvrtané do dveří, odkud byl výhled chodbou až k jejímu ohbí. Zazvonil konec přestávky, Ptáčková vyšla zpoza rohu, Sekera vykřikl "už jde", avšak místo aby utíkal stejně jako ostatní do lavice, poběhl k tabuli, napsal křídou SALAČ JE ŽID. Teprve pak se rozběhl k lavici. Nestačil to - Ptáčková vešla do třídy dřív, než se dostal do bezpečí. Třída ztuhla. Ptáčková zbystřila pozornost: v tichu bylo cosi zlověstného. Třída se vždycky ztiší, ale nikdy ne úplně. Tentokrát byla tichá jako krajina pod příkrovem čerstvě padlého sněhu. Vtom se ozvalo zarachocení tabule. Sekera nebyl sám, kdo zůstal mimo svoje místo. I Salač neběžel k lavici. Zůstal vzadu, u kamen a nechal Ptáčkovou přejít mimo. A pak, v okamžiku, kdy se učitelka na Sekeru zpytavě zadívala, prudce stáhnul horní tabuli. Spodní tabule s nápisem SALAČ JE ŽID vyjela tažena ocelovým lankem přes kladky vzhůru, a její spodní okraj, ten s nápisem, zůstal zakrytý. Tabule ve všech učebnách starobylého ústavu na Sladkovského náměstí byly podivuhodné jak svými rozměry, tak důkladností s jakou byly zhotoveny. Kdo je navrhl a konstruoval, předpokládal, že na jednu jedinou tabuli bude nutno napsat celou kapitolu Jiráskova Temna. Tabule se pohybovaly v kolejnicích, zapuštěných do masivních rámů z lakovaného dřeva. Na spodku měly železné držáky. Stateční žáci na nich sportovali: zachytili se rukama horního okraje a nechávali se vytáhnout až skoro ke stropu - jejich druzi tahali neboli bejčili za druhou tabuli. Pak se najednou pustili a odvážlivec klesal rychlostí stále rostoucí ke stupínku. Nic podobného se dnes nedělo, jak si Ptáčková okamžitě všimla. "Co tu vyvádíte?" zeptala se přísně. "Myji tabuli," odpověděl Salač spisovně. "Tak dobře," řekla učitelka. "Oba na místo!" Potom se odebrala ke katedře a bylo na ní vidět, že jí je cosi strašně, ale strašně moc podezřelé.
Chcete ovlivnit děj románu? Na adrese www.lidovky.cz/ostrov_pokladu o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování v pondělí
</TEXT>
</DOC>
<DOC>
<DOCID>LN-20020105064</DOCID>
<DOCNO>LN-20020105064</DOCNO>
<DATE>01/05/02</DATE>
<TITLE>
Některé druhy zvířat mají šanci před ohněm uniknout, klokani a koalové jsou však příliš pomalí
</TITLE>
<TEXT>
"Následky jsou katastrofické," uvedla mluvčí sdružení na ochranu zvířat RSPCA Jilea Carneyová. Obnova nejstaršího národního parku v Austrálii bude podle odborníků trvat nejméně deset let.
SYDNEY - Tisíce volně žijících zvířat v australském státě Nový Jižní Wales je ohroženo zuřícími požáry, které je vyhnaly z jejich domovů. Oheň zničil více než 740 tisíc akrů buše a zemědělské půdy a tisíce koalů, klokanů a dalších divokých zvířat se ocitly uprostřed hořícího pekla. Odborníci se obávají, že tyto požáry budou mít stejně velký dopad na australskou faunu jako obrovské požáry buše v roce 1994, kvůli kterým z této oblasti zmizelo množství živočišných druhů. Přesná čísla o počtu zraněných zvířat však nejsou známa, odhaduje se, že jich jsou tisíce. Podle australského sdružení pro ochranu zvířat Wildlife Information and Rescue Services (WIRES) bylo jen malé množství zvířat od vypuknutí požárů zachráněno. "Je to smutné, ale volá nám jen pár lidí, kteří nalezli zraněná zvířata," uvedla mluvčí WIRES Carol MacDougallová. Největší ztráty se očekávají v parku Royal National Park, který se rozkládá na ploše 40 tisíc akrů na jih od Sydney. Ten je po Yellowstonském národním parku ve Spojených státech druhý nejstarší na světě. Téměř osmdesát procent parku je zasaženo ohněm a odborníci odhadují, že bude trvat nejméně deset let, než se vše navrátí do své původní podoby. "Park byl zcela zničen požáry v roce 1994 a jen částečně se z toho vzpamatoval," řekla mluvčí sdružení na ochranu zvířat RSPCA Jilea Carneyová. Po požáru v roce 1994 z parku úplně vymizelo asi sto druhů zvířat. Tato oblast je navíc domovem mnoha ohrožených druhů ptáků. Některá zvířata, jako například jeleni či jiná vysoká zvěř, měla šanci před ohněm uniknout, klokani, koalové a vombati jsou však příliš pomalí. Vombat medvědovitý je typickým obyvatelem Austrálie. Je to vačnatec, který vypadá jako malý medvěd s hustou černošedou srstí. V australském buši převládají blahovičníky, které hoří rychle a snadno. "Koalové se nepohybují rychle, snaží se vyšplhat na vrcholky blahovičníků, ale ty jsou velice hořlavé," řekla MacDougallová. I když se zvířatům podaří uniknout před požáry, jejich životy zůstávají nadále v ohrožení. Mohou trpět hlady nebo se nadýchat velkého množství kouře. Podle WIRES někteří ptáci v oblasti přírodní rezervace Blue Mountain na západ od Sydney doslova padají z oblohy, protože se nadýchali kouře a jsou velmi vyčerpaní. "Následky jsou opravdu katastrofické," řekla mluvčí RSPCA Jilea Carneyová.
</TEXT>
</DOC>
<DOC>
<DOCID>LN-20020105065</DOCID>
<DOCNO>LN-20020105065</DOCNO>
<DATE>01/05/02</DATE>
<TITLE>
* Lidé, kteří si přejí permanentní revoluci, jsou podobni těm, kteří si přejí permanentní orgasmus. Obě tato přání jsou prakticky nedosažitelná. Premiér Miloš Zeman v přání klidného roku 2002
</TITLE>
<TEXT>
* Máme mezi sebou moderní a kultivované normalizátory, kteří by nejraději tahali za nitky téměř od všeho - velkými podniky počínaje, televizí a novinami pokračuje a zastupitelskými sbory konče. Prezident Václav Havel v novoroční projevu
* Nemyslím si, že to bude sociální demokracie, kdo prohru ve volbách neunese. Ona jen odejde zase na osm let do opozice a země se konečně pohne dopředu. Předseda ODS Václav Klaus o volebních vyhlídkách
* Existence politických zbabělců je zajímavá ne proto, že něco dělají, ale že nic nedělají. Premiér Miloš Zeman o občanských iniciativách Impuls 99 a Děkujeme, odejděte!
* Vyjednavačů s Duškovými odbory chtělo by se zeptat: to vám padrone Dušek opravdu učinil nabídku, kterou nebylo lze odmítnout? Miroslav Macek o zvýšení platů a výhod železničářů
</TEXT>
</DOC>
<DOC>
<DOCID>LN-20020105066</DOCID>
<DOCNO>LN-20020105066</DOCNO>
<DATE>01/05/02</DATE>
<TEXT>
Neodolal jsem. V rádiu hlásili, že zákaznická karta cestujícího Českých drah stojí do konce roku stovku, potom dvě. Vyrazil jsem neprodleně na místní nádraží, abych to stihl. "Nechci slevu zadarmo," začal jsem mírně v rostoucí frontě, podobně jako svého času doktor Zelí, vedoucí domnělé hornické učně do zoologické zahrady. Předložil jsem sadu fotografií, leč stačila jediná. Karta vystavena promptně, jízdné mi prý zdraží jen o šest procent. Přišed domů, otevřu rádio. Hlásí, že v Železné Rudě se po přívalu sněhu děsí přívalu automobilů. "Včera," vece hlas, "stála před Železnou Rudou desetikilometrová kolona. Nebylo kde zaparkovat." Troufnu si odhadnout, že na místo jednoho parkujícího automobilu vejde se možná dvacet lidí. Při průměrné obsazenosti aut dvěma osobami je to desetkrát tolik. Ti lidé by ovšem mohli přijet i jinak. Kupříkladu vlakem. Vzpomínám, jak jel odborář Marvan alias Anděl vlakem do Tatranské Lomnice na zimní odborářskou rekreaci. Ale kdo by dnes jezdil drahým vlakem! Andělův vnuk sedí ve stojícím novém oplu. Zácpa, bohužel. Silnice je zbytečně úzká. Potřebujeme snad tolik lesů a luk? Oba kouří, mladý Anděl na Andělovou uvnitř, opel venku. Auto má karburátor, takže kouří ekologicky. Kdepak lokálka! V Železných Rudách už možná přemýšlejí o tom, jak srovnají přilehlý terén. Na něm by rozšířili příjezdové cesty tak, aby se na nich mohly sněžné pluhy volně prohánět. Lidem je třeba cestování usnadnit. Každý přece touží po nedotčené přírodě. Dobře to ilustroval svého času Václav Klaus, který jezdí na chalupu do jižních Čech: "Stáli jsme ve frontě u závor, potom přejela lokálka a v ní seděli dva lidé! Dva lidé!" Tak se rozčiloval vůdce občanských demokratů. Neměl snad pravdu? Je to nějaká demokracie, když množství řidičů čeká na průjezd jediné lokálky se dvěma cestujícími? Nu. Nyní, po zdražení, tam bude možná sedět jeden se zákaznickou kartou. Pro Václava Klause to bude něco neuvěřitelného. On a jeho voliči v automobilech budou čekat, až přejede jeden zákazník drah? Je třeba to udělat jinak. Dát závory na koleje! Stát ale lidem k většímu komfortu cestování svou moudrou politikou pomáhá. Zdražení jízdného ve státní železniční dopravě je první krok. Autem by to mělo být pohodlnější. Každý za své, žádné státní dotace a dostane se pohodlně všude. Koruna jde nahoru, benzin dolů. Jen investic ze státní kasy je třeba: udržovat staré silnice, vybudovat nové dálnice, odstraňovat ekologickou zátěž... Co to říkala ta pokladní na dráze? "Ty fotky si schovejte. Co nevidět prý zdraží i autobusy!" A proč by nezdražili? Kup si opla, bábo.
</TEXT>
</DOC>
<DOC>
<DOCID>LN-20020105067</DOCID>
<DOCNO>LN-20020105067</DOCNO>
<DATE>01/05/02</DATE>
<TITLE>
Za "nález století" je označována měděná sekera, která sloužila podle odborníků jako kultovní předmět, a nikoli jako pracovní nástroj.
</TITLE>
<GEOGRAPHY>BERLÍN</GEOGRAPHY>
<TEXT>
Během průzkumu před výstavbou dálnice mezi Göttingenem a Halle nalezl těsně v závěru loňského roku archeolog Klaus Grote měděnou sekeru starou nejméně 5000 let. Podle odborníků jde zřejmě o kultovní předmět, a nikoli o pracovní nástroj a je pro svou unikátnost hodnocen jako "nález století". Ve střední Evropě bylo zpracovávání kovu, nejdříve mědi, zahájeno teprve kolem roku 1800 před naším letopočtem. Nalezená sekera vzniklá mezi roky 3000 až 3500 před naším letopočtem tak podle odborníků musela být nutně importem z vyspělejších končin. "Zůstává záhadou, jak a proč se předmět do Dolního Saska dostal," zdůraznil archeolog Klaus Grote. V celé střední Evropě byl podle jeho slov zatím nalezen nanejvýš tucet podobných nástrojů stejného stáří. Protože se tak ale stalo již dávno, kdy archeologie začínala coby "sběratelství starožitností", nelze přesně lokalizovat místo nálezů a je proto obtížné určit, do jakého souboru patřily. Také Grote původně našel jen část sekery, když ale okolí nálezu prozkoumal detektorem kovů, našel v bezprostřední blízkosti také krátké měděné topůrko. Došel proto k závěru, že sekera byla vybavením hrobu významné osobnosti nebo součástí nějakého obětiště. Z dnešního hlediska ležela bezprostředně pod povrchem, v orné vrstvě. Za své objevení sekera vděčí představebnímu průzkumu. V místě nálezu je totiž připravována výstavba dálnice A 38 vedoucí z Göttingenu do Halle. Archeolog měděnou sekeru našel v orném poli již při předběžné orientační procházce terénem a další průzkum pak už vydal pouze zmiňované topůrko.
BERLÍN - Během průzkumu před výstavbou dálnice mezi Göttingenem a Halle nalezl těsně v závěru loňského roku archeolog Klaus Grote měděnou sekeru starou nejméně 5000 let. Podle odborníků jde zřejmě o kultovní předmět, a nikoli o pracovní nástroj a je pro svou unikátnost hodnocen jako "nález století". Ve střední Evropě bylo zpracovávání kovu, nejdříve mědi, zahájeno teprve kolem roku 1800 před naším letopočtem. Nalezená sekera vzniklá mezi roky 3000 až 3500 před naším letopočtem tak podle odborníků musela být nutně importem z vyspělejších končin. "Zůstává záhadou, jak a proč se předmět do Dolního Saska dostal," zdůraznil archeolog Klaus Grote. V celé střední Evropě byl podle jeho slov zatím nalezen nanejvýš tucet podobných nástrojů stejného stáří. Protože se tak ale stalo již dávno, kdy archeologie začínala coby "sběratelství starožitností", nelze přesně lokalizovat místo nálezů a je proto obtížné určit, do jakého souboru patřily. Také Grote původně našel jen část sekery, když ale okolí nálezu prozkoumal detektorem kovů, našel v bezprostřední blízkosti také krátké měděné topůrko. Došel proto k závěru, že sekera byla vybavením hrobu významné osobnosti nebo součástí nějakého obětiště. Z dnešního hlediska ležela bezprostředně pod povrchem, v orné vrstvě. Za své objevení sekera vděčí představebnímu průzkumu. V místě nálezu je totiž připravována výstavba dálnice A 38 vedoucí z Göttingenu do Halle. Archeolog měděnou sekeru našel v orném poli již při předběžné orientační procházce terénem a další průzkum pak už vydal pouze zmiňované topůrko.
</TEXT>
</DOC>
<DOC>
<DOCID>LN-20020105068</DOCID>
<DOCNO>LN-20020105068</DOCNO>
<DATE>01/05/02</DATE>
<GEOGRAPHY>BARCELONA</GEOGRAPHY>
<TEXT>
Španělská sopranistka Montserrat Caballéová se včera večer po deseti letech vrátila na operní scénu, a to v barcelonském Gran Teatro Liceo. Pěvkyně se na operní scéně neobjevovala deset let ze zdravotních důvodů a omezovala se na koncertní vystoupení. Caballéová včera večer v Liceu zazpívala Kateřinu Aragonskou v Jindřichu VIII. Camilla Saint-Saënse. Světová sopranistka se vrací na scénu v roce 40. výročí svého debutu v Liceu, kde 7. ledna 1962 vystoupila v Arabelle Richarda Strausse. Montserrat Caballéová oslaví 12. dubna své 69. narozeniny.
</TEXT>
</DOC>
<DOC>
<DOCID>LN-20020105069</DOCID>
<DOCNO>LN-20020105069</DOCNO>
<DATE>01/05/02</DATE>
<TITLE>
Dalimil. Je to jméno staročeské a znamená, že jeho nositel je "dále milý", tedy ten, kdo je nám "milý pořád". Dalimila znají naše dějiny především jako údajného autora slavné veršované české kroniky z druhého desetiletí 14. století. V českém církevním kalendáři dnes slaví svátek Telesfor, který byl papežem a mučedníkem.
</TITLE>
<TEXT>
Svátek Tří králů. Dnes se shodují všechny křesťanské kalendáře na tom, že mají svátek "Tři svatí králové". Jejich jména Caspar (Kašpar), Melichar a Baltazar - však vycházejí pouze z tradice a se vší pravděpodobností jde o jména dodatečně vymyšlená.
</TEXT>
</DOC>
<DOC>
<DOCID>LN-20020105070</DOCID>
<DOCNO>LN-20020105070</DOCNO>
<DATE>01/05/02</DATE>
<TITLE>
První člověk vstoupí na povrch Marsu nejpozději do roku 2020, oznamují, zatím kuloárově, kosmické mocnosti USA i Rusko. Kolem letu první marsovské posádky je ale mnoho otazníků. Například, kde získávat pro pobyt expedice vodu? Na tuto otázku má odpovědět sonda 2001 Mars Odyssey, která právě dnes, 5. ledna, "zaparkuje" nad planetou. Sonda má sledovat chemické složení minerálů na povrchu Marsu, které vážou vodu. Z nich lze totiž poměrně hospodárným způsobem životodárnou tekutinu získat. Ale najde sonda dostatek těchto hornin? To zatím nikdo neví. Stejně mlhavé jsou představy o cestě lidí k Marsu a jejich pobytu na rudé planetě. Poletí napřed roboty, které připraví to nejnutnější pro setrvání prvních pozemšťanů na Marsu, nebo odstartují lidé i "chytré stroje" současně? Jak se kosmonauti vrátí? Podobně jako tomu bylo při cestě na Měsíc, nebo robot nejprve dopraví na Mars návratový modul s plnou nádrží paliva a členové expedice do něj po skončení mise přesednou? "Výprava na Mars je tak vzdálená, že dnes nelze mluvit o pravděpodobném scénáři," vysvětluje magistr Antonín Vítek z Akademie věd ČR.
</TITLE>
<HEADING>
Číňané na Měsíci?
</HEADING>
<TEXT>
Mnohem zřetelnější jsou obrysy kosmických výzkumů v nejbližších měsících a letech. Letos poletí do vesmíru již druhý turista. Jihoafrický podnikatel Mark Shuttleworth. Přibližně za 20 milionů dolarů stráví na palubě Mezinárodní vesmírné stanice (ISS) dva týdny. Mnohem významnější než tento komerční spektákl bude pro ISS přílet party vesmírných "montérů". Ke stanici připevní první část třináctidílného nosníku pro sluneční baterie, antény a přístroje. Stanice má být kompletní v roce 2006. Po dalších deseti letech naplněných výzkumem její životnost skončí. "Dnes lze těžko říct, zda projde generálkou, nebo bude nasměrována do vln oceánu," podotýká Vítek. Kosmické překvapení možná přichystají Číňané. Na letošní rok oznámili dva až tři bezpilotní lety a o rok později chtějí vyslat raketu s posádkou. Někdy mezi lety 2010 až 2015 pak má stanout čínský kosmonaut na Měsíci. Podle odborníků ale půjde spíše o demonstraci technické vyspělosti než o vědeckou expedici. Badatelským počinem prvního řádu má být naopak dlouhodobé studium komet. "Vlasatice" obsahují materiály, které mají nejblíže k okamžiku, kdy se formovala sluneční soustava. Komety tedy mohou skrývat mnoho informací pro potvrzení nebo vyvrácení teorií o vzniku života. "Prakticky všechny kosmické agentury z USA, Kanady, Evropy a Japonska vyšlou v tomto desetiletí sondy, které se ke kometám buď přiblíží, nebo přímo dosednou na jejich povrch," upozorňuje Vítek. Budoucnost vědy, to ale není jen kosmickým výzkum. Podívejme se, co nás čeká v dalších oblastech.
</TEXT>
<HEADING>
Geny na disketě
</HEADING>
<TEXT>
Člověk se ve zdraví dožije průměrného věku 120 let. Černou můrou lidstva přestane být infarkt, některé druhy rakoviny, cukrovka a další dědičné choroby. Díky genetické medicíně je vyléčíme možná velmi snadno. Cesta k této vizi, vzdálené podle expertů dvacet třicet let, začala vloni. Tehdy americké týmy vědců oznámily, že přečetly geny v dědičné výbavě člověka. "Známe písmena, ale nevíme přesně, co jednotlivé sekvence znamenají. Jsme v podobné situaci jako osoba, která dostala knihu v málo známém jazyce," vysvětluje současnou úroveň poznání lidského genomu profesor Václav Pačes, ředitel Ústavu molekulární genetiky AV ČR. V následujících pěti letech proto čekají vědce tři základní úkoly. Identifikovat jednotlivé geny, určit, jakou mají v lidském organismu funkci, a přečíst genetickou výbavu několika konkrétních osob a vzájemně ji porovnat. Teprve pak začne vývoj metod využívajících genetiku ve prospěch člověka. Snad rozpoznáme, které zmutované geny zvyšují pravděpodobnost, že člověk onemocní například rakovinou. Děti třeba dostanou už v porodnici disketu se svým genomem a maminky obdrží doporučení, jak dědičné chorobě u potomka předcházet. Velký etický problém nás ale čeká za několik desetiletí. Naučíme se patrně vkládat do buněk nové geny, které převezmou funkci těch zmutovaných. Dědičným chorobám zazvoní hrana, ale v lidském organismu bude jeden nebo i více genů navíc. Jak se tato "anomálie" projeví u potomků takto vyléčeného člověka, je zatím velkou neznámou.
</TEXT>
<HEADING>
Zahoďte sekačku na trávu!
</HEADING>
<TEXT>
Biotechnologům ze San Diega se podařilo přimět některé rostliny k tomu, aby omezily růst. Klíčem k úspěchu se stala manipulace s jediným genem. Nyní vědci hledají způsob, jak stvořit trávník, který by potřeboval sekačku jen dvakrát až třikrát ročně. Badatelé by přitom mohli zajít ještě dál: donutit některé rostliny, aby světélkovaly, když potřebují zalít. Nemuselo by to být nemožné. Biotechnologie nabízejí i méně kuriózní perspektivy. Odborníci se v současnosti snaží vylepšit vlastnosti zemědělských plodin tak, aby to přineslo užitek i spotřebiteli, ne pouze farmáři. Vzniknou pravděpodobně odrůdy kávovníku, na němž porostou kávové boby bez kofeinu, či brambory, které by při pečení absorbovaly méně oleje. Rýže obohacená o vitamin A možná bude za pár let pomáhat obyvatelům chudých zemí. Stejně tak i banány obsahující vakcíny proti nebezpečným chorobám. Léky mohou vznikat v rostlinách i v tělech hospodářských zvířat. Krávy, z jejichž mléka lze získat bílkovinu srážející lidskou krev, už existují, jiná zvířata dojí látky využitelné v diagnostice. Medikamenty vyrobené touto cestou by měly proniknout na trh v příštích deseti letech. Živí tvorové dokážou vyrábět také průmyslové látky. Na schválení čeká unikátní konstrukční materiál získaný z mléka klonovaných koz. Nad některými projekty se však pozastavují ochránci životního prostředí. Američtí vědci hledají způsob, jak zlikvidovat populaci škůdce, který cizopasí na bavlně. Znamenalo by to vypustit do přírody geneticky upravený hmyz. Bude však trvat léta, než tato technologie získá všechna potřebná povolení - a možná zkouškami neprojde. Mnohem dříve může nastat okamžik, kdy se v oceánu ocitnou geneticky upravené ryby rostoucí až 10x rychleji než obyčejné. Americké úřady posuzují žádost jisté firmy, která chce v mořských akvakulturách pěstovat transgenního lososa. Není jasné, kdy padne konečné rozhodnutí, mohlo by to být ale ještě letos. Vědci přitom nepochybují, že ryby budou z uzavřených "bazénů" pronikat do volného moře, a diskutují o tom, jaké problémy to může způsobit.
</TEXT>
<HEADING>
Molekuly umějí počítat
</HEADING>
<TEXT>
Město, které se skládá z jednotlivých, navzájem propojených bloků a přitom se vejde na špičku palce. To je současný křemíkový čip. V útrobách počítače jich najdeme stovky. Továrny chrlí stále výkonnější computery. Jenže vtěsnat do "města" rostoucí množství bloků začíná být problém. Jednotlivé součástky na čipu - tranzistory, odpory, kondenzátory, vodiče - by časem musely být tak malé, že by už nešly vyrobit. Současný čip, to je nějakých 40 milionů tranzistorů na křemíkové destičce o rozměrech poštovní známky. Nejmenší prvky těchto miniaturních krajin měří 130 nanometrů (130 miliardtin metru). Během příštích deseti let se dále zmenší. Budou však stále obrovské ve srovnání s molekulami, které jsou ještě asi 60 000krát menší. Pozornost vědců se proto obrací k molekulám a skupinám atomů. Kdyby se podařilo přimět molekuly k tomu, aby převzaly funkci tranzistorů a další "drobné havěti na čipu", bariéry by padly. První molekulární součástky vznikly koncem 90. let. Například tým nizozemského vědce Ceese Dekkera vytvořil tranzistor z uhlíkových nanotrubek, nesmírně tenkých dutých vláken tvořených atomy uhlíku. Američané vyvinuli mimo jiné molekulární diodu. Do konce roku 2000 se však podle časopisu Science nedařilo jednotlivé elektronické prvky smysluplně propojit. K průlomu došlo loni: několik laboratoří dokázalo spojit molekulární součástky do komplexnějších obvodů schopných provádět základní početní operace. Například tým fyzika Jana Schöna z Bellových laboratoří v New Jersey vytvořil obvody z tranzistorů tvořených organickými molekulami. První jednoduché "molekulární počítače" byly na světě. Křemíkový čip nicméně pole hned tak nevyklidí. Počítač založený na molekulách by musel předstihnout svého předchůdce nejen rychlostí a výpočetní kapacitou, ale také spolehlivostí a cenou. Přesto lze očekávat zajímavé objevy. Klasická technologie dosáhne hranic svých možností za nějakých deset let. Tlak na odborníky, aby nabídli něco nového, bude sílit. Vzdálenější budoucnost může přinést i leccos jiného než "pouhé" počítající molekuly. Vědci se už naučili manipulovat s jednotlivými atomy. Časem z nich možná postaví roboty menší, než jsou buňky lidského těla. Ti by mohli sloužit jako miniaturní opraváři, kteří budou cestovat organismem s krví a napravovat defekty.
Nástin možného vývoje v několika oblastech vědy a výzkumu v příštích letech
* Naši potomci se mohou ve zdraví dožívat 120 let * Lidé poletí na Mars do roku 2020, ve druhé dekádě století by se měli vrátit na Měsíc * Za deset let klasickým počítačům "dojde dech", musí přijít nová technologie * Genetika vylepšuje rostliny i zvířata
koláž ph
</TEXT>
</DOC>
<DOC>
<DOCID>LN-20020105071</DOCID>
<DOCNO>LN-20020105071</DOCNO>
<DATE>01/05/02</DATE>
<TITLE>
Mračna slunečních plynů, které se vytvářejí po erupcích na Slunci, létají velkou rychlostí vesmírem. Jedno z nich se nedávno trefilo do sondy Odysseus (anglicky Ulysses).
</TITLE>
<TEXT>
Počátkem 90. let Evropská kosmická agentura vyslala na oběžnou dráhu ve sluneční soustavě nový typ sondy s názvem Ulysses. Tento vesmírný Odysseus putuje sluneční soustavou po neobvyklé dráze.
</TEXT>
<HEADING>
Když Slunce rozdává políčky
</HEADING>
<TEXT>
K navedení na trajektorii kolmou k ekliptice (tedy rovině, ve které obíhá Země a většina planet kolem Slunce) sonda využila metody tzv. gravitačního praku, když se 8. února 1992 přiblížila k Jupiteru, nejhmotnější planetě sluneční soustavy, na vzdálenost pouhých 450 tisíc kilometrů (pro srovnání vzdálenost Měsíce od Země činí zhruba 385 tisíc kilometrů). Přitažlivá síla Jupiteru způsobila, že sonda původně letící v rovině ekliptiky změnila ostře směr a začala obrazně řečeno šplhat kolmo k ekliptice. Sonda tak poté mohla sledovat Slunce "shora", respektive "zespodu", tedy nad jeho póly. Odysseus sledoval oba póly z velkých výšek nad ekliptikou jak v době minima, tak nedávno i maxima sluneční činnosti. Chvíli se dokonce zdálo, že se Slunce na drzou sondu, která je okukuje ze všech stran, rozzlobilo. Vyťalo jí totiž políček. Jak k tomu došlo? V maximu sluneční činnosti dochází na Slunci k častým slunečním erupcím. To odborníci vědí již dlouho. Materiál z těchto erupcí - vodík s příměsí helia - stoupá v podobě mračen plynu, kterým astronomové říkají koronální kondenzace, vzhůru do vnější korony Slunce. To vědci poprvé objevili v roce 1974. K snímkování vzhledu a pohybu těchto kondenzací, jež tvoří jakási hustá oblaka žhavého plazmatu vyletující velkou rychlostí ven ze Slunce, se dnes běžně používají koronografy na palubách umělých družic. Úplnou novinkou ovšem je, že koronální kondenzace, tedy chuchvalce slunečního větru, létají velmi rychle (rychlost se různí - od 500 do 2000 kilometrů za sekundu) po křivých drahách vlivem magnetických polí napříč celou sluneční soustavou. Právě jedna z takových mohutných kondenzací, která vyletěla ze Slunce rychlostí 900 kilometrů za sekundu a kterou 7. května 2001 zpozorovaly všechny koronografy, se dostala až k Odysseovi a uštědřila mu pořádnou ránu. Zasáhla ho před půlnocí z 9. na 10. května 2001.
</TEXT>
<HEADING>
Jaká tajemství skrýval sluneční vítr
</HEADING>
<TEXT>
Sonda naštěstí políček přežila. Detektory vydržely zatížení, přestože počet částic, jejich rychlost a energie byly asi o řád vyšší než obvykle. Celá událost navíc vědcům přinesla jednu úžasnou informaci. Poprvé totiž získali podrobnou zprávu o tom, co se s koronální kondenzací stane ve vzdálenosti asi 200 milionů kilometrů od slunečního povrchu. Doposud dobře věděli jen to, jak koronální kondenzace vypadá na Slunci nebo v jeho okolí. Sonda Odysseus je stále ve výborném stavu, takže pokud se nestane nic nepředvídaného, proletí znovu nad jižním pólem Slunce v únoru 2007. Zda tomu tak bude, je ještě ve hvězdách, její financování je totiž zatím zabezpečeno jen do konce roku 2004.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 8. ledna krátce po půlnoci. Text upravila a zkrátila, mezititulky doplnila redakce LN.
Meteor, populárně-vědecký magazín, bude 12. ledna mimo jiné vysílat:
* Kde leží kolébka komet? * Jak může život vzdorovat horku * Hlas pro tento den: křivka obecná * Pilulky, kapky, jedy: léky na cukrovku a na trávení * Výročí Foucaultova kyvadla
Dráha letu sondy Odysseus kolem Slunce
</TEXT>
<HEADING>
Sonda Odysseus (Ulysses)
</HEADING>
<TEXT>
Sonda Odysseus byla vypuštěna pomocí raketoplánu Discovery, který startoval 6. října 1990, jako společný projekt NASA a ESA (Evropská kosmická agentura). Evropané zkonstruovali sondu a Američané zajistili její vypuštění.
Přelet sondy nad severním pólem Slunce - září až prosinec 2001
Přelet sondy nad jižním pólem Slunce - září 2000 až leden 2001
Pozice sondy - 11. srpna 1999
Perihélium (bod na dráze sondy s nejkratší vzdáleností od Slunce) - květen 2001
Apohélium (bod, kdy byla sonda nejdále od Slunce) - duben 1998
Pramen JPL/NASA//koláž ph
</TEXT>
</DOC>
<DOC>
<DOCID>LN-20020105072</DOCID>
<DOCNO>LN-20020105072</DOCNO>
<DATE>01/05/02</DATE>
<TITLE>
Podstatně změnit v novém roce životní styl se někdy může vymstít
</TITLE>
<TEXT>
Už žádný alkohol, s kouřením končím a ode dneška jím jen zdravě. To se sice na Nový rok lehce slibuje, ale poté jen těžko plní. Mělo by nás to mrzet?
Tak už to máte za sebou? Myslím tu každoroční pitvu vlastního svědomí a následnou implantaci celého seznamu novoročních předsevzetí. Jak budete všechno dělat líp a hlavně - jak už konečně budete žít zdravě! Jenomže...
</TEXT>
<HEADING>
Jak daleko doskáče ranní ptáče?
</HEADING>
<TEXT>
Dobrá předsevzetí nám denně doporučují noviny, časopisy, televize i rozhlas nebo třeba také dobromyslná sousedka... Tak například: ranní ptáče dál doskáče. Jen abychom nedoskákali poněkud předčasně. James Muller, kardiolog z Harvardovy univerzity, totiž na základě studie 1712 lidí, kteří se zotavovali po infarktu, dospěl k zajímavému závěru: infarkt dostávají nejčastěji muži i ženy právě při ranním vstávání. Vstávat se nám nechce, protože jsme líní, ale což teprve běhat. Ano, přiznejme si to, vánoční svátky jsme už opět proleželi u televize. Naše špatné svědomí volá po slibu, že od Nového roku s tím určitě něco uděláme. Avšak počkejme, třeba ještě není pozdě - zůstat ležet na gauči. Pokud bychom se totiž rozhodli běhat hned po ránu, měli bychom si možná vzpomenout na pana Jima Fixxe. Tento největší propagátor joggingu po jednom takovém běhu předstoupil před novináře s prohlášením, jak skvěle se cítí - a padl mrtev. Měli bychom se také ptát, kdo vlastně běhá? Že by vesničané uprostřed širých luk a hájů, kde se mohou nadýchat zdravého vzduchu? Ovšemže ne! V drtivé většině běhají obyvatelé měst. Ti se pak ovšem nemohou divit zjištění, že v rámci takovýchto "běhů za zdravím" se denně nadýchají dvacetkrát více smogu než jejich méně pohybuchtiví spoluobčané.
</TEXT>
<HEADING>
Povážlivé následky dobrých úmyslů
</HEADING>
<TEXT>
Možná si ale řeknete: Nebudu běhat po ulicích, zacvičím si ve fitnesscentru. Pak je ale třeba vědět, že jeden z podvýborů amerického Kongresu už před léty vydal studii, podle níž až polovina cvičenců a cvičenek trpí na následky dobře míněné snahy udržovat se v kondici. Zejména aerobic způsobuje přetížení organismu. Nejvíce na to doplácí páteř. Dokumentují to závěry nedávné konference o vlivu pravidelného cvičení na lidské zdraví, které otiskl britský deník The Guardian. Špatná obuv, nevhodné oblečení a tvrdá podlaha pak vedou k poškození nohou. Známým následkem jsou například tzv. "ztvrdlé bérce". Když se Winstona Churchilla ptali, jak je možné, že se při své obezitě, stresovém povolání, silné vášni pro cigarety a pravidelné konzumaci alkoholu dožil tak vysokého věku, odpověděl stručně - zásadně žádný sport! Nemusíme to hned brát jako nejlepší návod na život, ale možná je něco na konstatování dr. Gordona Myerse v American Journal of Cardiology. Meyers tvrdí, že "muž s nízkým rizikem infarktu" by teoreticky měl být "zženštilý pracovník ve veřejných službách, zcela postrádající fyzickou i duševní čilost". Až třicet procent obětí infarktu jsou totiž osoby, u nichž předtím nebyly pozorovány žádné známé rizikové faktory. Již před desítkami let tento fakt uvedli doc. Zbyněk Píša a Jaroslav Hořejší v příspěvku pro časopis Vesmír.
</TEXT>
<HEADING>
Železné zdraví po špenátu získáte jen sotva
</HEADING>
<TEXT>
Ještě to ale nevzdávejme. Třeba nemusíme od Nového roku zrovna trápit tělo, ale určitě bychom měli změnit jídelníček. Vždyť jíst se musí, tak proč ne zdravě?! Víc ovoce a zeleniny jistě nemůže škodit. Všechny vitaminy, vláknina a minerály už byly přeci spočteny a jejich prospěšnost zdraví je všeobecně známa. Podívejme se ale například na vychvalovaný špenát. Kolikrát jsme slyšeli, jak je zdravý a hlavně plný železa. Celý kreslený seriál o Pepkovi Námořníkovi vznikl kvůli tomu, aby se děti nechaly přemluvit a občas spolykaly alespoň pár soust sytě zelených listů. Jenomže po desetiletí zápasů s naším potomstvem se zjistilo, že se páni vědci "sekli" o jednu desetinnou čárku a pro železné zdraví si budeme muset dojít někam jinam. Ještě že dětem zůstal alespoň Pepek Námořník. Navíc, jak upozorňuje doktor Emil Ginter z Ústavu preventivní a klinické medicíny v Bratislavě, výhradně zeleninová strava (tzv. veganství), může vést k těžkému poškození organismu zejména u dětí. Pochybovat se dá i o doporučení jíst výhradně syrovou zeleninu. Podle názoru Sue Southonové z anglického Ústavu pro výzkum potravy je vařená zelenina lepší než syrová proto, že narušení rostlinných buněk zlepšuje absorpci ochranných látek proti chorobám srdce i rakovině. Jsou tu další paradoxy. V důsledku hnojení polí se konzumenti necpou jen vitaminy, ale také nadměrnými dávkami dusičnanů, které v sobě užitkové rostliny koncentrují. Ale i ten, kdo se pustí do pěstování vlastní zaručeně ekologické produkce bez dusičnanů, bude stále ještě v porovnání s "masožravými" spoluobčany v nevýhodě. Půda u nás je chudá na selen, který má preventivní protirakovinné účinky. Selen zato nechybí v masu, protože ve velkochovech se přidává do krmných směsí.
</TEXT>
<HEADING>
Červené víno místo návštěvy lékaře
</HEADING>
<TEXT>
A pokud se chystáte v novém roce konečně pořádat vydatné dávky vitaminů, možná byste se měli zamyslet nad tím, kde většina z nich skončí. Lidské tělo si totiž vitaminy do zásoby uchovat nedokáže. Takže jak na to? Nu, je tu ještě alkohol. Dobrá předsevzetí vycházejí obvykle se špatného svědomí, takže věta "od zítřka nepiju" nepadá nikdy častěji než po prohýřené silvestrovské noci. Jenže možná by bylo lepší ještě si to s tím alkoholem rozmyslet. I velmi seriózní studie posledních let totiž poukazují na to, že alkohol může být lidskému zdraví prospěšný. Otázka spíš zní: co a kolik pít. Dobrá rada "alkohol v malých dávkách neškodí v žádném množství" není z nejlepších. Již zmíněný doktor Ginter uvádí optimální dávku 93 - 163 gramů čistého alkoholu týdně u mužů, u žen pak polovinu. Odborníci přitom nejvíce doporučují červené víno. Francouzské studie se zmiňují o třech deci denně, Světová zdravotnická organizace uvádí jako maximální denní dávku dvě skleničky vína.
</TEXT>
<HEADING>
Nikotinem na Alzheimerovu chorobu?
</HEADING>
<TEXT>
Tak dobrá, řeknete si: Na alkohol třeba nezanevřu, ale s tím kouřením přestat rozhodně musím! No, proč ne, nápad je to dobrý a jistě i zdraví prospěšný. Jen by vás přitom také třeba mohlo zajímat, že podle jedné studie, jíž se účastnili američtí vojenští vysloužilci, mají kuřáci o 50 procent větší naději, že se u nich nerozvine Parkinsonova choroba. Vůči Alzheimerově chorobě je prý organismus kuřáka odolnější až o 70 procent ve srovnání s nekuřákem. Podle britských vědců pak tolik zatracovaný nikotin může dokonce pomoci v boji proti těžko léčitelnému zápalu střev (Colitis ulcerosa). Polovina pacientů, kterým v rámci terapie lékaři naordinovali nikotinové náplasti, se v průběhu šesti týdnů vyléčila. Samozřejmě že kouřit není nutné, stačí nikotinová náplast. A o tom, že kouření způsobuje rakovinu plic, zřejmě dnes už nikdo nepochybuje. A pokud jde o větší odolnost kuřáků vůči Alzheimerově a Parkinsonově chorobě? Vysvětlení může být prosté: kuřáci se nedožívají tak vysokého věku, aby se u nich tyto choroby vůbec projevily.
</TEXT>
<HEADING>
Moc smíchu škodí
</HEADING>
<TEXT>
Silvestr přímo vybízí, abychom se řídili jednou radou, kterou si dovolí zpochybňovat jen málokdo: kdo se směje, ten je jistě zdravější. A přece - výsledky 60 let probíhající studie, kterou publikoval The Journal of Personality and Social Psychology, nic takového nepotvrdily. Odborníci desítky let zkoumali 1178 lidí, ale nezískali žádný důkaz, že smích a optimismus prospívají zdraví. Vůdčí osobnost této studie, profesor Friedman, dokonce prohlásil, že veselost a náchylnost k humoru předurčují kratší život. Lidé, kteří se hodně smějí a hýří vtipy, jsou totiž často příliš optimističtí a ignorují rizika. A závěr - nemusíme se smát až do roztrhání těla, ale třeba se jen usmějme. A to i nad všemi již zmíněnými dobrými radami a ještě lepšími předsevzetími, která z nich plynou.
Silvestr přímo vybízí, abychom se řídili jednou radou, kterou si dovolí zpochybňovat jen málokdo: kdo se směje, ten je jistě zdravější. A přece - výsledky 60 let probíhající studie, kterou publikoval The Journal of Personality and Social Psychology, nic takového nepotvrdily. Odborníci desítky let zkoumali 1178 lidí, ale nezískali žádný důkaz, že smích a optimismus prospívají zdraví. Vůdčí osobnost této studie, profesor Friedman, dokonce prohlásil, že veselost a náchylnost k humoru předurčují kratší život. Lidé, kteří se hodně smějí a hýří vtipy, jsou totiž často příliš optimističtí a ignorují rizika. A závěr - nemusíme se smát až do roztrhání těla, ale třeba se jen usmějme. A to i nad všemi již zmíněnými dobrými radami a ještě lepšími předsevzetími, která z nich plynou.
</TEXT>
</DOC>
<DOC>
<DOCID>LN-20020105073</DOCID>
<DOCNO>LN-20020105073</DOCNO>
<DATE>01/05/02</DATE>
<TITLE>
Připravit zvíře ze zajetí na drsný život v divoké přírodě někdy vyžaduje skutečně velkou vynalézavost
</TITLE>
<TEXT>
Stříkací pistole, lidské figuríny pod elektrickým proudem, převleky a další neobvyklé rekvizity používají vědci k tomu, aby naučili zvířata přežít ve volné přírodě.
Klokan jako kdyby nevěřil svým očím. K plotu jeho výběhu se pomalu blíží prapodivná věc. Má to načervenalý kožich, huňatou oháňku, protáhlý čenich. Copak to asi je? Než si stačí zvědavý vačnatec záhadnou "návštěvu" pořádně prohlédnout, zasáhne ho do čumáku proud vody. Vyděšené zvíře prchá a v jeho mozku klíčí odhodlání, že příště už si dá na tu "věc" větší pozor.
</TEXT>
<HEADING>
"Školu strachu" navštěvují i klokani
</HEADING>
<TEXT>
Ošetřovatel, který přitáhl před klokaní výběh vycpanou lišku na kolečkách a následně zkropil nic netušícího klokana důkladnou sprškou ze stříkací pistole, je spokojený. Klokan právě absolvoval první lekci ve zvířecí "škole strachu". Ještě pár vyučovacích hodin a bude připraven na drsný život ve volné přírodě. Šelmy, které si Evropané dovezli do Austrálie ze staré vlasti, se staly pro australskou faunu pohromou. Lišky dokázaly zcela zdecimovat některé menší druhy klokanů. Ti přežili jen na izolovaných ostrovech při pobřeží. Dnes jejich stavy stouply natolik, že by se mohli vrátit zpátky na kontinent. V bezpečí ostrovů ale klokani ztratili strach ze svých nejhorších nepřátel. A tak musejí před vypuštěním do volné přírody projít "školením" v Centru pro výzkum vačnatců. Díky intenzivní "výuce" si tu klokani vypěstují zdravý respekt před šelmami. Zpočátku se ale absolventi klokaního "kursu přežití" jen obtížně prosazovali v praxi. Brali "hodiny strachu" v příliš malých výbězích a naučili se prchat jen na vzdálenost, jakou jim dovoloval plot. Vyrazili sice jako o život, ale po pár metrech se zastavili. Lišky neměly velkou práci dostat se jim na kobylku. Dnes už ošetřovatelé vychovávají z klokanů běžce na dlouhé trati.
</TEXT>
<HEADING>
Naivní losi se rychle učí
</HEADING>
<TEXT>
Rovněž velké šelmy se vracejí do míst, kde byly vyhubeny. A také jejich "comeback" doprovází řada potíží. Fiaskem skončil pokus amerických biologů vysadit v koloradských horách rysy dovezené z Kanady. Šelmy nepřežily ani první zimu. Když napadl sníh, začali se rysi marně shánět po potravě. Z Kanady byli zvyklí lovit zajíce, ale v koloradských horách jich našli zoufale málo. Biologové byli přesvědčeni, že se šelmy snadno přeškolí na jinou kořist. Rysi ale spásnou "rekvalifikaci" vůbec nezvládli. Všichni zemřeli hladem během několika týdnů. Mnohem častěji se ale dostává po vysazení šelem do svízelné situace jejich kořist. Býložravci, kteří se po dlouhé generace s velkými šelmami nesetkali, jsou neuvěřitelně naivní. Z národního parku Grand Teton v americkém Wyomingu zmizeli poslední vlci a medvědi před 75 lety. Deset generací losů tu vyrůstalo v naprostém bezpečí před jejich zuby a drápy. Když vědci pouštěli losům nahrávky medvědích či vlčích hlasů, zvířata zůstávala naprosto klidná. Losi nereagovali ani na pach vlčích a medvědích výkalů. Po tisíciletí upevňované instinkty vymizely. Strážci parku očekávali vypuštění šelem s velkou nervozitou. Báli se, že losi na svou nezkušenost krutě doplatí. Počáteční vývoj jejich obavy potvrzoval. Za prvních pět let dokázali medvědi grizzlyové zabít nejméně 10 losů. Může se to zdát málo, ale v blízkém Yellowstoneském národním parku, kde žijí losi a medvědi grizzlyové společně už sto let, nezaznamenali přírodovědci za posledních 43 roků ani jeden případ zabití losa medvědem. Losi se ze své naivity ale rychle vyléčili. Brzy se plašili, už když zaslechli krákání vran, jež lovící šelmy zpovzdálí provázejí. Samice, které vlci nebo medvědi připravili o mládě, začaly být na jakékoli známky přítomnosti šelem dokonce "silně alergické". Někdy učí vědci zvířata zapomínat. Obvykle je chtějí odnaučit nežádoucím "zlozvykům". V osmdesátých letech podrobili indičtí biologové "odvykací kúře" lidožravé tygry z rezervace Sundarbans. Po rezervaci rozmístili lidské figuríny napojené na zdroj elektrického proudu. Pokud na ni vyhladovělý tygr zaútočil, dostal elektrický šok. Chuť na lidské maso sundarbanské tygry rychle přešla. Lepší je, když si zvířata špatné návyky vůbec nevytvoří. Ochránci přírody mají velké problémy se zvířaty odchovanými v zajetí. Ta postrádají spoustu životně důležitých dovedností. Zároveň se naučí vidět v lidském ošetřovateli svého rodiče. Po vypuštění do přírody pak odmítají příslušníky vlastního druhu jako neznámé cizáky. I tomu se dá zabránit cílevědomou "výukou". Uměle odchovávaným malým jeřábům nepodávali ošetřovatelé potravu rukou, ale zvláštní pomůckou v podobě "maňáska", napodobujícího hlavu a zobák dospělého jeřába. Později pro malé jeřáby uspořádali "školu v přírodě". Opatrovatelé si oblékali "kostým" dospělého jeřába a chodili s mláďaty na pravidelné vycházky po lukách. V kapse měli magnetofon, ze kterého nezkušeným ptákům přehrávali hlasy příslušníků jejich druhu. Když se blížilo nebezpečí, pouštěli z pásky poplašný jeřábí křik. K potravě svolávali mladé ptáky nahrávkou hlasů, kterými lákají jeřábi k chutnému soustu svá mláďata v přírodě. Byla to úmorná práce, ale vyplatila se. Mláďata se po absolvování výuky připojila k hejnu divoce žijících jeřábů a na podzim se s nimi vydala na pravidelnou cestu do teplých krajů. Někdy se lidé snaží zbavit zvířata jejich přirozených návyků. Šelmám lze "výukou" na dlouhou dobu zošklivit některou kořist. Lišky, které se nechaly napálit a sežraly návnadu z bažantího masa napuštěného odporně hořkou látkou, se v následujícím roce vyhýbaly všem bažantům. Vzpomínka na velmi nechutné sousto je donutila nechat oblíbenou kořist na pokoji.
</TEXT>
<HEADING>
Divoké husy se vyhnuly lovcům
</HEADING>
<TEXT>
Švédští vědci se pokusili odradit divoké husy od jejich pravidelné podzimní migrace z Laponska na jih Evropy, kde na táhnoucí hejna čekají početné zástupy lovců. Roli učitelů svěřili berneškám, které jsou husám blízce příbuzné. Rok co rok vyváděly bernešky mláďata ve stockholmské zoo. Pak je ale zoologové na léto vyvezli do husích hnízdišť v Laponsku a tam jim do hnízda podstrčili husí vejce. Bernešky vylíhlá housata adoptovaly. Úspěšně je ve svých hnízdech odchovaly a s příchodem podzimu se s nimi vydaly do svých obvyklých holandských zimovišť. Mladí ptáci poslušně následovali nevlastní rodiče. Skončili svou podzimní pouť v Nizozemsku a zimu strávili v bezpečí. Zajímavá situace nastala na jaře. Švédské bernešky se vrátily do stockholmské zoo, ale mladé husy se rozletěly zahnízdit do rodného Laponska. Se svými adoptivními rodiči se pak už setkávaly jen na bezpečných nizozemských zimovištích. Možná by ale bylo lepší, kdyby v tomto případě své ustálené zvyky neměnili ptáci, nýbrž lidé, jmenovitě vášniví lovci v jihoevropských zemích.
Švédští vědci se pokusili odradit divoké husy od jejich pravidelné podzimní migrace z Laponska na jih Evropy, kde na táhnoucí hejna čekají početné zástupy lovců. Roli učitelů svěřili berneškám, které jsou husám blízce příbuzné. Rok co rok vyváděly bernešky mláďata ve stockholmské zoo. Pak je ale zoologové na léto vyvezli do husích hnízdišť v Laponsku a tam jim do hnízda podstrčili husí vejce. Bernešky vylíhlá housata adoptovaly. Úspěšně je ve svých hnízdech odchovaly a s příchodem podzimu se s nimi vydaly do svých obvyklých holandských zimovišť. Mladí ptáci poslušně následovali nevlastní rodiče. Skončili svou podzimní pouť v Nizozemsku a zimu strávili v bezpečí. Zajímavá situace nastala na jaře. Švédské bernešky se vrátily do stockholmské zoo, ale mladé husy se rozletěly zahnízdit do rodného Laponska. Se svými adoptivními rodiči se pak už setkávaly jen na bezpečných nizozemských zimovištích. Možná by ale bylo lepší, kdyby v tomto případě své ustálené zvyky neměnili ptáci, nýbrž lidé, jmenovitě vášniví lovci v jihoevropských zemích.
</TEXT>
</DOC>
<DOC>
<DOCID>LN-20020105074</DOCID>
<DOCNO>LN-20020105074</DOCNO>
<DATE>01/05/02</DATE>
<TITLE>
Před sto lety byl objeven hormon adrenalin
</TITLE>
<TEXT>
Slovo "adrenalin" je spojováno s napětím, emocemi, stresem. Filmoví tvůrci ho využívají v titulech televizních seriálů, mluví o něm vyznavači extrémních sportů. Jak vlastně tuto látku vědci objevili?
Mezi řezníky se odedávna vědělo, že při pořezání si musí na ránu vymačkat šťávu z nadledvin čerstvě zabitého zvířete. Krvácení pak jako zázrakem přestalo. Proč? To se ptal i londýnský praktický lékař George Oliver. Ten vynalezl přístroj na měření průměru tepny pod kůží. A hned ho vyzkoušel na svém synovi. Vstřikoval mu výluhy z různých zvířecích žláz a měřil průměr jeho tepny v zápěstí (tam, kde lékaři nahmatávají puls). Na jaře 1894 se George Oliver objevil v laboratoři profesora fyziologie Edwarda Schäfera. Badatel brzo pochopil, že jediný způsob, jak se kolegy zbavit, je vyhovět mu. Vstříkl tedy přinesený roztok z nadledvin psovi. Tlak v tepně stoupl tak, že krev div nevytlačila rtuť z trubice!
</TEXT>
<HEADING>
Konzultace, nebo loupež?
</HEADING>
<TEXT>
Když se o tom dočetl americký profesor biochemie John Jacob Abel, usušil a rozdrtil spoustu ovčích nad-ledvin a odloužil z nich tuk. Zbyl šedavý prášek, ze kterého nakonec získal skoro čistý hormon. Nazval ho epinefrin a poprvé o něm přednášel roku 1897. Na podzim 1900 ho pak na michiganské univerzitě navštívil japonský kolega Džókiči Takamine. Dlouho se vyptával - a pak ve své soukromé laboratoři v New Jersey izolaci hormonu dotáhl do konce. V dalším roce si ho patentoval pod jménem adrenalin. Profesora Abela to z míry nevyvedlo. "Nechci mít soukromý užitek z vědeckých objevů," reagoval tehdy Abel na výzvu přátel, aby se s Takaminem soudil. O tři roky později švýcarský chemik Friedrich Stolz adrenalin syntetizoval uměle. Lékaři tak dostali do rukou lék, který stahováním cév zastavuje krvácení. Dokáže také obnovit činnost srdce, když se vstříkne přímo do tohoto lidského orgánu. To ale nebylo zdaleka všechno.
</TEXT>
<HEADING>
Není nad euforii
</HEADING>
<TEXT>
V roce 1910 americký fyziolog Walter Cannon odebral kočce v klidu trochu krve a kápl ji na kus čerstvého králičího střeva (to ještě chvíli po vyjmutí funguje jako živé). Nic se nestalo. Vzápětí kočce ukázal psa - a pokus opakoval. Její krev střevo smrštila. Potom vědec sledoval pod rentgenem, jak kočka žere. Když jí ukázal psa, její trávicí pohyby se zřetelně zpomalily. Stejného výsledku dosáhl, když kočce vstříkl nepatrné množství syntetického adrenalinu. Závěr: Je-li organismus vystaven emocím, jeho nadledviny vylučují adrenalinu víc. Představme si třeba, že na výletě narazíme na zmiji. Kdyby záleželo jen na úvaze, reakce by mohla přijít pozdě. Avšak mozek reaguje ihned: dřeň nadledvin tisíckrát zvýší množství adrenalinu v krvi. Přestože ho i potom jsou jen miliontiny gramu, stačí tělo připravit k boji - nebo k útěku. Tedy rozšířit zornice, zježit chlupy, zrychlit krevní srážlivost, roztáhnout hrudník a průdušinky, zrychlit puls, zvýšit krevní tlak, napnout a prokrvit svaly, zúžit kožní kapiláry, popřípadě vyprázdnit močový měchýř, a začít v játrech štěpit rezervní cukr glykogen na buněčné palivo - glukózu. Ale ani to není všechno. Při silných emocích začne mozek vylučovat tzv. vnitřní opiáty (endorfiny), které mají tlumit případnou fyzickou či psychickou bolest. Pokud se hrozící trauma nedostaví, vyvolávají pocity euforie. A právě o ně lovcům vzrušení jde.
V roce 1910 americký fyziolog Walter Cannon odebral kočce v klidu trochu krve a kápl ji na kus čerstvého králičího střeva (to ještě chvíli po vyjmutí funguje jako živé). Nic se nestalo. Vzápětí kočce ukázal psa - a pokus opakoval. Její krev střevo smrštila. Potom vědec sledoval pod rentgenem, jak kočka žere. Když jí ukázal psa, její trávicí pohyby se zřetelně zpomalily. Stejného výsledku dosáhl, když kočce vstříkl nepatrné množství syntetického adrenalinu. Závěr: Je-li organismus vystaven emocím, jeho nadledviny vylučují adrenalinu víc. Představme si třeba, že na výletě narazíme na zmiji. Kdyby záleželo jen na úvaze, reakce by mohla přijít pozdě. Avšak mozek reaguje ihned: dřeň nadledvin tisíckrát zvýší množství adrenalinu v krvi. Přestože ho i potom jsou jen miliontiny gramu, stačí tělo připravit k boji - nebo k útěku. Tedy rozšířit zornice, zježit chlupy, zrychlit krevní srážlivost, roztáhnout hrudník a průdušinky, zrychlit puls, zvýšit krevní tlak, napnout a prokrvit svaly, zúžit kožní kapiláry, popřípadě vyprázdnit močový měchýř, a začít v játrech štěpit rezervní cukr glykogen na buněčné palivo - glukózu. Ale ani to není všechno. Při silných emocích začne mozek vylučovat tzv. vnitřní opiáty (endorfiny), které mají tlumit případnou fyzickou či psychickou bolest. Pokud se hrozící trauma nedostaví, vyvolávají pocity euforie. A právě o ně lovcům vzrušení jde.
</TEXT>
</DOC>
<DOC>
<DOCID>LN-20020105075</DOCID>
<DOCNO>LN-20020105075</DOCNO>
<DATE>01/05/02</DATE>
<GEOGRAPHY>WASHINGTON</GEOGRAPHY>
<TEXT>
Bizarního živočicha o délce asi šesti metrů, který žije v temných hlubinách až 4,8 kilometru pod hladinou oceánu, objevili nedávno američtí vědci. "Říkám jí záhadná oliheň. Je to úplně jiný typ, než jsem dosud viděl," uvedl Mike Vecchione, výzkumník z amerického národního oceánografického úřadu. Jedinými důkazy o existenci tajemného tvora jsou zatím fotografie a videozáznamy pořízené v obrovských mořských hloubkách miniponorkami. Přílišné pochybnosti ale nejsou na místě, snímky podivné olihně totiž pořídili vědci celkem z osmi různých institucí ze čtyř zemí světa v nezávislých pozorováních. Výzkumy se uskutečnily v Tichém, Atlantském a Indickém oceánu a v Mexickém zálivu. V největších hloubkách bylo toto zvláštní zvíře na snímcích zachyceno v západní části Atlantiku u břehů Brazílie. Na fotografiích, které v prosincovém čísle přinesl renomovaný časopis Science, je zachycen podivný živočich s relativně malou hlavou. Na ní má zvíře velký světlý prstenec, který plní funkci ploutve. Dosud největší zjištěný exemplář měřil 6,3 metru, přičemž většina délky tvořila ramena a přísavná chapadla. Vědci zatím nedokázali určit hmotnost neznámého tvora. Podle odborníků ale nejde o gigantickou oliheň s masivním tělem. "Je to poměrně malý živočich s bizarními rameny. V tom spočívá jeho jedinečnost," poznamenal Mike Vecchione. Dlouhých chapadel s přísavkami využívá oliheň k lovu. Podle slov amerického vědce Vecchioneho jí prý chapadla slouží podobně jako "živá pohybující se pavoučí síť".
</TEXT>
</DOC>
<DOC>
<DOCID>LN-20020105076</DOCID>
<DOCNO>LN-20020105076</DOCNO>
<DATE>01/05/02</DATE>
<TITLE>
Internetový kurs pro Vás připravuje Martin Michek vedoucí výroby LN
</TITLE>
<TEXT>
Internetový kurs LN pro začátečníky
</TEXT>
<HEADING>
4. lekce: Jak se dostanete na internet
</HEADING>
<TEXT>
Když už máme počítač, tedy stanici, jejímž prostřednictvím si budeme vyměňovat informace s dalšími účastníky internetu, musíme taky zvolit způsob, kterým k nám budou informace putovat. Tedy vybrat si způsob, jakým budeme připojeni. Možností je několik a záleží zejména na penězích, ale také na technických možnostech, které máte v dané lokalitě. Možností je v podstatě pět: běžná telefonní linka, digitální telefonní linka, kabelová televize, bezdrátové připojení a pevná linka. Asi nejvýhodnější z hlediska poměru ceny a kvality je připojení prostřednictvím kabelové televize. Navíc jste připojeni nonstop. Má to ale jeden háček, musíte být v dosahu kabelové sítě, což je zatím menšina obyvatel ČR. Nejčastější připojení je běžnou telefonní linkou (dial-up). Tato síť je u nás zatím nejrozšířenější (telefon má skoro každý), ale kvalita připojení je omezena - přeci jen, když telefonní síť vznikala, s internetem se ještě nepočítalo. Navíc tento způsob připojení zatím podléhá monopolu Telecomu. Ten sice v poslední době vyšel uživatelům internetu vstříc speciálními tarify, přesto není cenově únosné, abyste byli připojeni nonstop 24 hodin. Platíte impulsy podobně jako u telefonování a proto spíše na internet jen občas nahlédnete, než abyste ho užívali neustále. Takže pokud chcete s internetem intenzivně pracovat, značně se vám to prodraží. Další možností je digitální telefonní linka tzv. ISDN - ta je o poznání kvalitnější než obyčejná, ale problém s penězi a délkou připojení neřeší. Mluvíme-li o nonstop připojení, můžeme si uvést příklad, který ilustruje, co to znamená. Pokud nejste připojeni stále, nedozvíte se, že vám přišla pošta (mail). Musíte se čas od času podívat do své poštovní schránky. Pokud jste ale připojeni neustále, počítač vás na došlý e-mail upozorní (zvukem, textem). Kromě kabelové televize můžete nonstop připojení dosáhnout dalšími dvěma způsoby. Kabelová televize je vlastně druhem pevného připojení. Zjednodušeně řečeno, je k vám domů přiveden speciální drát, který umožňuje vysoce kvalitní spojení. A ten vám buď přivede zřizovatel kabelové televize, k jejímuž šíření je tento druh "drátu" také vhodný, anebo si ho musíte zřídit sami (prostřednictvím firmy, která se tím zabývá). A to je pevné připojení. Je vysoce kvalitní, neomezené, ale také drahé. Poslední možností a neprávem opomíjenou je šíření vzduchem pomocí zvláštních antén. Tady platíte za množství vyměněných informací a je potřeba zvážit, jak často budete internet používat. Vyplatí se při častějším používání internetu. Podívejte se do horní tabulky, kde jsou spočítané orientační náklady za měsíční používání internetu s různými druhy připojení.
Filip Horáček
V pondělí: Přehled internetových providerů
</TEXT>
<HEADING>
Internetový tip pro majitele mobilů
</HEADING>
<TEXT>
Jste posedlí svým mobilem? Tak přesně pro Vás je určena stránka www.mobil.cz. Dozvíte se nejčerstvější novinky ze světa nejen mobilní komunikace. Potřebujete nový telefon, pak se obraťte právě sem, zlobí vás ten starý, udělejte totéž.
</TEXT>
<HEADING>
Web slovníček pro dnešní den
</HEADING>
<GEOGRAPHY>Provider</GEOGRAPHY>
<TEXT>
poskytovatel, firma, která vám umožní přístup k internetu buď přímo, nebo pomocí telefonu. Zároveň vám zpravidla nabízí i řadu dalších specializovaných služeb.
ISDN - Integrated Services Digital Network - digitální síť integrovaných služeb - v podstatě digitální telefonní linka.
Internetovou verzi kursu najdete na adrese www.lidovky.cz/ikurs
Vytáčené připojení
Připojení pomocí obyčejné telefonní linky
+ Dostupné Levné, pokud nechceme být připojeni stále
- Pomalé: max. 56kb/s
Nespolehlivé
Nevhodné pro trvalý provoz
</TEXT>
</DOC>
<DOC>
<DOCID>LN-20020105077</DOCID>
<DOCNO>LN-20020105077</DOCNO>
<DATE>01/05/02</DATE>
<TITLE>
Kurs osobních financí pro čtenáře LN připravila Eva Martínková
</TITLE>
<TEXT>
Kurs osobních financí 4. díl
Co vše je třeba promyslet před podpisem smlouvy o stavebním spoření, vám poradí čtvrtý díl kursu o osobních financích.
Chcete-li se správně rozhodnout, kterou ze šesti stavebních spořitelen působících na českém trhu si vyberete, musíte mít jasno, k jakému cíli směřujete. V zásadě jsou před vámi tři cesty. Buď chcete maximálně zhodnotit měsíční vklady a po skončení pětiletého cyklu naspořenou částku vyberete, nebo chcete levný úvěr, který můžete získat už po dvou letech spoření. Třetí možností je, že potřebujete úvěr ihned. Chcete-li pouze spořit, pak se přesvědčte, která spořitelna přiznává úrokovou bonifikaci klientům, kteří o úvěr nežádají. Dříve to dělaly všechny spořitelny, nyní již od bonifikace upouštějí. Podle mých informací je nadále poskytuje Raiffeisen stavební spořitelna. Znamená to získání určité sumy připsaných úroků na konci cyklu. U klasického scénáře spoření 1500 korun měsíčně po dobu pěti let činí bonusový úrok několik tisíc korun navíc. Bonus poskytuje také Wüstenrot, ovšem za cenu sedmiletého spoření. Speciální programy pro klienty, kteří nejeví zájem o úvěr, má Hypo stavební spořitelna. Její program Nadstandard lze doporučit, protože vklady jsou v něm úročeny pěti procenty - ovšem až zpětně, pokud během pěti let dodržíte všechny podmínky a úvěr si skutečně nevezmete. Ostatní spořitelny nabízejí v současné době tříprocentní úrok z vkladů. Zdá se to možná málo, ale rozhlédněte se po úrocích, které pro vaše úspory nabízejí banky. Kromě kampeliček nenaleznete jedinou, která úročí vklady výrazně vyšší sazbou. U stavebního spoření navíc získáváte státní podporu, díky které je celkové zhodnocení vašich vkladů až čtrnáctiprocentní. Jestliže máte v plánu skutečně stavět nebo pořizovat bydlení za pomoci úvěru, pak volte spořitelnu podle toho, jak vysoký úvěr vám nabídne. Na počátku spoření zvolíte cílovou částku, jíž chcete dosáhnout prostřednictvím úspor a úvěru. Nejméně 40 procent z této částky musíte sami naspořit. Potřebujete-li 300 tisíc, pak vám spořitelna 180 000 půjčí, ale až poté, co 120 tisíc sami naspoříte. Některé stavební spořitelny požadují 50 procent naspořené částky (ČMSS, ČS stavební spořitelna), 45 procent vyžaduje Hypo stavební spořitelna a 40 procent Všeobecná stavební spořitelna KB, Wüstenrot a Raiffeisen. Také se musíte zajímat o sazby, jimiž spořitelna úvěr úročí. V současné době se pohybují mezi pěti až šesti procenty, což je na bankovním trhu ojedinělé.
</TEXT>
<HEADING>
Překlenovací úvěr si dobře rozmyslete
</HEADING>
<TEXT>
Třetí situace nastává v okamžiku, kdy nutně potřebujete úvěr a nespoříte dosud dva roky, případně jste dosud spořit vůbec nezačali. I tady vám vyjdou stavební spořitelny vstříc, ovšem úrok už nebude zdaleka tak výhodný. Umožní vám, abyste naspořenou částku, potřebnou k poskytnutí úvěru, složili najednou. Zbytek vám půjčí. Následující dva roky splácíte jedenáctiprocentní úrok z celé částky, tedy paradoxně i z toho, co jste sami do spořitelny vložili. Dluh u spořitelny neklesá, splácíte pouze úroky. Teprve po dvou letech začnete splácet skutečný úvěr s nízkou úrokovou sazbou. S tímto překlenovacím úvěrem mám osobní zkušenost. Před téměř čtyřmi lety jsem ho uzavřela se Všeobecnou stavební spořitelnou Komerční banky. Potřebovala jsem naléhavě peníze na dostavbu a překlenovací úvěr se mi jevil jako výhodná pomoc. Nepříjemné bylo, že jsem potřebovala dva ručitele. Chvíli trvalo, než jsem dvě dobré a zároveň dostatečně solventní duše nalezla. Na účet spořitelny jsem poté vložila sto tisíc korun v hotovosti, dalších 1500 korun jsem zaplatila za zřízení úvěru a spořitelna poslala na účet mého stavebního družstva 250 000 korun. Dlužila jsem jí tedy 150 tisíc, avšak dva a čtvrt roku jsem měsíčně splácela 2300 korun, aniž by se výše dluhu o jedinou korunu snížila. Byly to splátky úroků z celé částky 250 tisíc. Také životní pojištění, které jsem musela ve prospěch spořitelny vinkulovat, znělo na částku 250 tisíc. Nyní už splácím pouze dlužnou částku s výhodným šestiprocentním úrokem. Ale za prvních dva a čtvrt roku jsem zaplatila 62 tisíc korun. A to mi vzhledem k zapůjčené částce 150 tisíc připadá hodně, i přesto, že jsem si každý rok mohla splacené úroky odečíst od daňového základu. Dnes už bych si překlenovací úvěr rozmyslela. Tehdy ale ještě nebyly na bankovním trhu dostupné spotřebitelské úvěry, jimiž bych potřebu 150 tisíc korun řešila dnes. Řádný úvěr ze stavebního spoření je daleko výhodnější. Nejvýhodnější měsíčně ukládanou částkou je 1500 korun, což představuje 18 000 korun ročně. To je strop pro poskytnutí 25procentní státní podpory. Více než 4500 korun ročně na jednu uzavřenou smlouvu tedy od státu nedostanete, i kdybyste ukládali měsíčně daleko vyšší částky. Proto je výhodné, a stavební spoření to umožňuje, rozepsat smlouvy na všechny členy rodiny včetně dětí a babiček. I jeden člověk si může pořídit několik smluv u stavebních spořitelen, státní příspěvek mu však bude vyplácen jen na jednu z nich.
</TEXT>
<HEADING>
S uzavřením smlouvy neváhejte
</HEADING>
<TEXT>
Český člověk je jak známo koumák, a proto vymyslel, jak získat za pět let podporu od státu šestkrát. Vtip je v tom, že za pět let se letopočet změní šestkrát. Nejlepší tedy je uzavřít smlouvu koncem roku. Vložíte-li v prosinci dostatečně vysokou částku ( 18 000 Kč), získáte plnou státní podporu za celý rok. Za pět let v prosinci pak dostanete státní příspěvek po šesté. Obdobně lze postupovat, chceme-li za pět a půl roku získat státní příspěvek sedmkrát. To už ale ponechme iniciativě jednotlivých klientů. Znovu opakuji, že čekat letos až do prosince nedoporučuji. Podmínky pro nově uzavírané smlouvy stavebních spořitelen by se mohly zhoršit. Nevýhodou stavebního spoření je skutečnost, že výnos většinou není dostatečně vysoký, aby sám o sobě mohl zajistit pořízení bydlení. Proto je výhodné kombinovat ho s hypotékou. Jak, to si povíme příště.
Kurs osobních financí pro čtenáře LN připravila Eva Martínková redaktorka ekonomického týdeníku Profit
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Staneme se Vašimi pomocníky i ve světě domácích financí.
</TEXT>
<HEADING>
Co nabízejí stavební spořitelny na českém trhu
</HEADING>
<TEXT>
* Českomoravská stavební spořitelna - 3% úrok, bez bonifikace pro spořící klienty, k poskytnutí úvěru vyžaduje naspořit 40 % cílové částky
* ČS-stavební spořitelna - 3% úrok, bez bonifikace pro spořící klienty, k poskytnutí úvěru vyžaduje naspořit 50 % cílové částky
* Hypo stavební spořitelna - až 5% úrok, bonifikace pro spořící klienty, k poskytnutí úvěru vyžaduje naspořit 40 - 45 % cílové částky
* Wüstenrot stavební spořitelna - 3% úrok, bonifikace pro spořící klienty po sedmi letech, k poskytnutí úvěru vyžaduje naspořit 40 % cílové částky
* Raiffeisen stavební spořitelna - 3% úrok, bez bonifikace pro spořící klienty, k poskytnutí úvěru vyžaduje naspořit 40 % cílové částky
* Všeobecná stavební spořitelna KB - 3% úrok, bez bonifikace pro spořící klienty, k poskytnutí úvěru vyžaduje 40 % cílové částky
Růst počtu účastníků stavebního spoření
Rok počet smluv
</TEXT>
</DOC>
<DOC>
<DOCID>LN-20020105078</DOCID>
<DOCNO>LN-20020105078</DOCNO>
<DATE>01/05/02</DATE>
<TITLE>
rozhovor:
</TITLE>
<HEADING>
S Havlem se lišíme už od disentu
</HEADING>
<TEXT>
"Politik by se neměl bát přiznat, že politika má v sobě obrovský appeal, že je to seberealizace. Neměl by to kamuflovat jen slovy o službě národu," komentuje otevřeně předseda Senátu Petr Pithart důvody svého návratu do vrcholné politiky. Je znám jako mistr konsenzu, pro mnohé ale někdy až příliš rozvážný. Nálepku váhavého intelektuála však Petr Pithart odmítá: "Nepěstuji si uměle dojem nějakého drsňáka, ale šetřím si to na situace, které to budou nutně vyžadovat," řekl Lidovým novinám v den svých jednašedesátých narozenin, které trávil lyžováním na Šumavě. Jaký tedy je muž, jehož jméno v úvahách o příštím českém prezidentovi zaznívá stále častěji?
LN: Před pár dny začal rok 2002, máte představu, co v něm chcete dokázat, změnit, čím být?
Chtěl bych se více podílet na utváření vztahu veřejného mínění k Evropské unii. To je zanedbané! Co se pro to dosud udělalo, nestačí. Mnozí lidé jsou dezorientovaní a lehce je ovlivní názory euroskeptiků. Taky bych rád, aby Senát dál pracoval s veřejnými slyšeními, s nimiž loni začal. A pak... letos jsou volby, a já doufám v úspěch čtyřkoalice! Nejvíc si ale přeji, abychom po volbách postupovali standardně.
LN: Myslíte standardní řešení české politické scény po volbách?
Jistě. Jako historika amatéra mě děsí, že se nám od roku 1918 nezdařila klasická taneční figura parlamentní demokracie; to jest k moci se dostává opozice a moc jde do opozice. Za první republiky se jen střídali partneři agrárníků, pak byla Národní fronta jako uzavřená pluralita. Ale ta otočka je smyslem parlamentní demokracie, proto byla vymyšlena! My hrajeme stále malou domů a až dosud vymýšlíme, jak to obejít.
LN: Sám víte, koho budete volit?
</TEXT>
<HEADING>
Já ano.
</HEADING>
<TEXT>
LN: A cítíte se dnes tak, že vás jako člena politického uskupení čeká bitva o parlament, nebo že vás jako občana Pitharta spíše čeká rozhodnutí, zda se ucházet o jinou, vrcholnou funkci?
Doufám, že se mi to podaří sladit. Ač to není snadné. Předseda Senátu je role předpokládající odstup a schopnost komunikovat se všemi. Tím ale jistě nechci říci, že budu stát stranou.
LN: A zamíříte letos ze židle předsedy Senátu na židli prezidentskou?
Tohle jsem nikdy neřekl.
</TEXT>
<HEADING>
LN: Ale uvažujete o tom, ne?
</HEADING>
<TEXT>
Jen reaguji na to, že mne k tomu vyzývají lidé, jejichž úsudku si vážím. Toť vše. Řekl jsem: kdyby byly přímé volby prezidenta, půjdu do toho určitě. Zda budou, či nebudou, není jisté.
LN: Nicméně jste přesvědčen, že máte vlastnosti, které by hlava státu mít měla?
To je silně řečeno! Myslím, že hlavou státu u nás, a zejména v této době, by měl být člověk schopný spojovat, ne rozdělovat. Vždyť my spolu v politice spíš bojujeme, než mluvíme. Jestli tyto schopnosti mám já, to musí říci jiní.
LN: Musíte asi alespoň tušit, zda podobné schopnosti máte...
...Snažím se o ně. Od té doby, co jsem v politice. Jistě, dělám chyby, ale uvědomuji si je, a neopakuji je příliš často. To je všechno, co mohu říci.
LN: Jste zkušený politik, myslíte, že věc budoucího prezidenta je skutečně otevřená? Nejde už nyní jen o hru dvou tří lidí?
Kdyby existovala naděje na přímou volbu, mohlo by se objevit více osobností. Pokud bude prezident dál volen parlamentem, pak máte asi pravdu.
LN: Čech, který uvažuje o funkci prezidenta, si asi vždy musí položit otázku, zda by zvládl mezní situace, jako byly září 1938 či únor 1948. Přemýšlel jste o tom?
To víte, že ano. Leccos pro to, aby se takové situace nemohly opakovat, se už stalo. Jde o naše členství v NATO či vstup do Evropské unie. To jsou s velkou pravděpodobností záruky, že takové krize se opakovat nebudou. Jako mnoho lidí u nás, vracím se i já k Mnichovu k archetypu české krize. V té souvislosti mě nemůže nenapadat, že první republika se chlubila stabilitou. Ano, stabilita je vysokou hodnotou, ale není nejvyšší. Tou je schopnost demokracie ubránit sebe samu v krizi, v ohrožení. První republika byla stabilní, ale její stabilita nebyla výsledkem otevřeného střetávání a střídání se demokratické vlády a opozice, a proto při mnichovské krizi parlamentní systém nezafungoval, vše zůstalo na bedrech jediného člověka. Střídání stran u moci a v opozici je tedy také předpokladem, abychom srovnatelné krize zvládli.
LN: Vás provází nálepka váhavého intelektuála, který staví dvojdomky a slyší trávu růst. Jde to dohromady s představou rázného prezidenta?
To nevzniklo proto, že jsem nerozhodný, ale proto, že jsem zprvu zbytečně často ukazoval, jak je rozhodování těžké. Přemýšlel jsem před televizními kamerami nahlas. A to je chyba. Politik má před veřejností vystoupit s jasným stanoviskem. Že jsem šel jsem proti převládajícímu proudu veřejného mínění a nechtěl tak rychle vzdát společný stát, to myslím není projev váhavosti. Za to jsem dostal cenu Františka Kriegla. Má vláda začala s privatizacemi pomocí zahraničního kapitálu, které nám připadají dnes samozřejmé, ale tehdy za ně vládě ještě tři roky spílali, neboť jsme šli proti tehdejší ODS i sociální demokracii. A s tou trávou? Řekl jsem: dost svévole, postupujme při očistě společnosti podle pravidel. A právě tehdy jsem jako první v lednu 1990 v projevu řekl, že v listopadu to nebyla žádná revoluce. Mnohá zklamání dodnes plynou právě z očekávání toho, co revoluce přinášejí. Lidé si od té události slibovali více, než mohla přinést. Režim padl, ale my se o to nepřičinili rozhodující měrou. To bylo také dost odvážné, ne? A loni - kdo měl odvahu riskovat cestu na Kubu? Vždyť to mohlo končit blamáží.
</TEXT>
<HEADING>
LN: Takže jste rozhodný člověk?
</HEADING>
<TEXT>
Když už vím jak, jsem rozhodný. Každý k rozhodnutí dojde jinou a jinak dlouhou cestou. Já mám, pravda, tendenci odpovědět na každou otázku opět otázkou a to se u politika nevidí rádo.
LN: Zmínil jste cenu Františka Kriegla "Za občanskou statečnost". Vzpomenete, kdy vaše statečnost selhala?
Chybou, kterou si vyčítám, bylo zvednutí ruky při hlasování o zkrácení volebního období na jaře 1998. Tehdy pod tlakem, z pocitu, že teď hned musíme najít řešení, jsem zvedl ruku. To asi nebyl jediný případ, ale o téhle chybě nejvíc přemýšlím - nebylo to proti ústavě, ale nebylo to ani v jejím duchu.
LN: Ten, kdo by měl Václava Havla nahradit, s ním bude jistě poměřován, ale i sám se musí konfrontovat právě s ním. Jiný polistopadový prezident nebyl. Co vy byste dělal jinak? Konečně, řekl jste, že nad některými slovy a činy Václava Havla jste si přímo zoufal.
My dva máme odlišnou dikci. On užívá slov, která já s ostychem vynechávám. Často chci říci totéž, ale méně silnými slovy. To byl rozdíl mezi námi už v disentu. Nikdy bych nemohl říci všechna ta slova o životě v pravdě. To má člověk dělat, ne o tom mluvit. Taky myslím, že dnes lidé spíš potřebují povzbudit za to, co se daří. Máme o sobě nezaslouženě horší obraz. Češi, Moravané a Slezané mají spoustu talentů, ale ony jako by se nesčítaly, ale odečítaly. Tím mám na mysli smysl pro humor, sebeironii, umění šetřit s patosem, umění improvizace, zdravé skepse, schopnost opravit i neopravitelné, situační inteligenci. Protože ale společnost nekomunikuje, nýbrž bojuje slovy, ony klady se rozmělňují. V obranných zákopech minulého režimu jsme se odnaučili ptát se, to je vidět člověka s jinými názory ne jako blbce, ale jako toho, kdo má jiný názor, a je zajímavé zjistit proč. A proto hlavním úkolem politiků v čele s prezidentem je dostat nás z představ, že jsme nějací babráci. Nejsme!
LN: Ze sedmi polistopadových federálních i českých - premiérů bylo šest někdy členy KSČ. Prezidentský úřad, který je jakýmsi symbolem země, byl zatím tohoto vlivu uchráněn. Vy jste osm let v této straně byl - cítíte to jako problém?
Cítím. Pokud bych proto byl pro někoho z tohoto důvodu nepřijatelný, respektuji to. To omluvit nelze, lze to vysvětlovat, ale já už to nikdy dělat nebudu. Snažil jsem se to členství dvacet let napravovat. Toť vše.
LN: Unie svobody spojená s DEU si dokonce daly do stanov, že za ně nesmí do parlamentu kandidovat lidé s minulostí v KSČ. Co říkáte tomuto způsobu vyrovnání s minulostí?
Respektuji to. Myslím, že to jsou důsledky netrpělivosti: ať už to někdo vyřeší. Ať oddělí zrno od plev, vinné od nevinných. Ne, nikdy se minulosti nemůžeme zbavit, s minulostí v zádech se žije! Některé evropské země, které k tomu měly více času, také příliš nepokročily. Italové, Francouzi, Rakušané. To není tak, že někdo ono vyrovnání zařídí! O minulosti musíme mluvit pořád. Jistě však některé věci minulosti, které stanuly před soudy, mohly jít rychleji. To nesporně pravda je.
LN: Filozof Bělohradský o vás řekl, že jste pro něj dokonalý příklad ctností. Co vy na to? Vyvrátíte to?
To mi uniklo. Samozřejmě, že to normálního člověka uvede do rozpaků. A uvědomí si, v čem k tomu má daleko. Nejsem člověk, který je ochoten o těchto věcech moc mluvit a meditovat.
LN: Je ve vás nějaká nectnost, jejíž vymýcení je těžké?
Na to lze odpovědět žertem, nebo větou no comment. Já si vyberu tu druhou možnost. Nechci s tím chodit na trh.
LN: Neznamená to, že myslíte, že jste dokonalý?
</TEXT>
<HEADING>
Ne, vůbec ne.
</HEADING>
<TEXT>
LN: Byl jste po roce 1989 nejdřív nahoře, pak pár let dole, teď už jste zase dlouho nahoře. Dokážete ještě vidět svět očima obalového referenta nebo zahradního dělníka, jimiž jste byl předtím?
Na to vám každý politik řekne - vidím, vnímám, mám zpětnou vazbu. Kdysi bych vám to řekl i já, myslel jsem si to taky. Až když jsem z politiky vypadl, zjistil jsem, že jsem nic z toho neměl. Proto za ty čtyři roky, co jsem byl mimo politiku, blahořečím. Byly pro mě svým způsobem produktivnější než cokoli, co bylo předtím nebo potom. Dneska si už nedokážu nic namlouvat. Kdo tu zkušenost k nezaplacení za sebou nemá, je handicapovaný. Proto pořád říkám, jak je důležité, aby se opozice s vládou střídaly a aby se ti lidé ocitli pokud možno úplně mimo, zpátky ve svých občanských povoláních.
LN: Věříte, že by se většina politiků dokázala po letech v politice vrátit ke své profesi?
Uznávám, že pro člověka, který přednáší teorii demokracie, je návrat jednodušší než pro specializovaného doktora medicíny. Ale politik musí stále cítit tu hrozbu, že bude odstaven, poražen. Ďábelskost opoziční smlouvy byla právě v tom, že říkala: příště si to vyměníme a všichni dopadneme do měkkého. Politika ale předpokládá, že naopak dopadnete tvrdě na hubu, rozbřeskne se vám a vidíte věci tak, jak jste je nikdy neviděl.
LN: Vy jste se svého času snažil odbourat některé výhody politiků, nyní ale jako byste se už umírnil, jako byste ten boj vzdal.
Nevzdal, dokonce jsem nedávno svým hlasem rozhodl hlasování o tom, že Senát nepodpořil jen částečné omezení přestupkové imunity zákonodárců a chce navrhnout její úplné zrušení. Tím by se úplně odbourala obrovská neřest české politiky, která nemá ve světě obdobu. A troufám si tvrdit, že kdyby bylo jen na Senátu, byla by už odbourána řada neodůvodněných výhod. Nálada ve sněmovně je ale jiná.
LN: Nikdy jste o sebe jako politik neměl strach?
Ne, absolutně ne, nikdy. Jsem připraven přijít do hospody, kde už mají hodně vypito a kde mě nepřivítají nijak vlídně a také jsem to tak ve volební kampani dělal. Nikdy jsem sice nezažil situaci, že by se po mně někdo sápal, ale myslím, že i tu bych zvládl, pokud by to nebyl blázen.
LN: Není ta sebejistota dána vědomím, že jen málokomu přímo vadíte? A že i proto bodujete v průzkumech, v nichž vítězí ti, kdo nepopudili ničím výrazným?
To vždycky můžete říct o láhvi, že je poloprázdná nebo poloplná. Já chci věřit, že se lidem jevím jako člověk, s nímž třeba nesouhlasí, ale který je v zásadě přijatelným partnerem k rozhovoru, který se nekroutí, nepitvoří, z něhož už politika neudělala šaška.
</TEXT>
<HEADING>
LN: Nepřál jste si někdy působit drsněji, průbojněji?
</HEADING>
<TEXT>
Já si to šetřím. Na ty situace, které si to budou nutně vyžadovat. A byly už takové, více či méně viditelné. Má to pak mnohem větší váhu, než když drsnější slova používáte každý den. Ale abych uměle pěstoval dojem nějakého drsňáka, to mě nikdy nenapadlo.
LN: Proč vy jste se vůbec po čtyřleté odmlce do politiky vracel? Je to posedlost politikou, stálé puzení něco si dokázat, něco změnit, být pořád viděn?
Politik by se neměl bát přiznat, že politika má v sobě obrovský appeal, že je to prostor seberealizace. Neměl by to kamuflovat jen slovy o službě národu, i když by to měla být pravda. Když jsem se v roce 1996 do politiky vracel, tak jsem samozřejmě chtěl některé věci z počátku devadesátých let obhájit, jiné dokončit. Takže ano, politika v sobě má posedlost, pořád jste pod výzvou, pod tlakem, každý den je nepředvídatelný - to strašně láká. Jen s tím "být viděn" váhám. Mně spíš mé okolí vytýká, že řadu příležitostí, kdy bych mohl být viděn, vynechávám, že to mediálně dělám úplně špatně. Já ale svojí neochotou se stále vystavovat netrpím, nepovažuji to za vadu.
LN: Je pravda, že jste loni skvěle mediálně zvládl kauzu Kuba, ale současně jste mediálně úplně "pohřbil" oslavy své šedesátky. Proč jste slavil skoro ilegálně, když se třeba o šedesátinách Václava Klause psalo celé týdny?
Ono to lze vysvětlit i tím, že druhého ledna svolávat lidi na oslavu narozenin je trochu problém. Ale ta druhá varianta pro mě ani nepřipadá v úvahu. A ne že bych byl nějaký "sedávej chlapečku v koutě". Ale takový bombast - to nikdy. Ani s tou Kubou to ale nebyl žádný mediální koncert. Uspokojení dodnes necítím jen z toho, jak to celé dopadlo, ale i z toho, jak se podařilo celou mou misi utajit. O odjezdu vědělo několik dní asi padesát lidí - a nikdo ani necekl. Byli k té misi, i ke mně, loajální. Byl jsem totiž od začátku přesvědčen, že se kolem toho nemá spustit humbuk, protože by to druhá strana nemusela vzít vážně. Proto jsem zprávu o cestě sám namluvil do BBC a pustilo se to ve chvíli, kdy už jsem byl v Paříži. Pro politika je naopak často důležité nebýt viděn a spíš něco pokazíte, když se derete do popředí.
LN: Na své internetové stránce sám sebe definujete jako konzervativně založeného liberála. Nejste také pravicově orientovaným socialistou?
Ne, to ne. Ano, já uznávám, že v etablovaných společnostech jsou tyto pojmy opravdu oheň a voda. A i Roger Scruton říká, že úhlavním nepřítelem konzervativce není socialista, ale liberál. V zemích, které po předchozím rozbití teprve srůstají, je ale podle mě koalice konzervatismu s liberalismem možná a užitečná. Já jsem už v roce 1983 v jednom eseji na Erbenově pohádce o čtyřech krkavcích ukazoval, jak je mrtvá voda konzervatismu důležitá k tomu, aby to rozřezané tělo kralevice srostlo, a živá voda liberalismu pak zajistí, aby se rozhýbalo. U nás jsme ale kropili hned živou vodou, což nejen nepomohlo, ale navíc se ještě ten liberalismus zdiskreditoval.
LN: A věříte jako částečný liberál a přitom člen KDU-ČSL v Boha?
No comment, o tom se mi těžko mluví. Moje žena je věřící, moje děti také, moje vnučky a vnuci se k tomu blíží a já je v tom tak trochu doháním.
LN: Polověřící pololiberál - to není zrovna prototyp tradičního lidovce. Nejste ale na druhé straně jediným exemplářem politika, v němž se snoubí všechny směry čtyřkoalice?
"Polověřící" jste řekli vy. Proč bych měl být prototypem? Ve mně je určitě víc toho konzervativce než liberála - právě proto, že ta společnost tak pomalu a tak obtížně srůstá.
LN: Řekl jste, že letos chcete působit pro vstup Česka do EU. Jak se jako člověk, který hodně často hovoří o demokracii, dívá na onen hodně diskutovaný demokratický deficit EU? Stačí patnáct národních demokracií na to, aby byla demokratická i EU, byť v jejím čele stojí všemocná - a přitom shora nadekretovaná - evropská vláda, Evropské komise?
To je otázka všech evropských otázek, k níž se musíme stále vracet, protože na ni nikde není vytesaná správná odpověď. Ano, Evropská komise je struktura relativně uzavřená, i když do ní delegují vlády, které vznikly demokraticky. A dělba moci, jež je podstatou demokracie, ta v unii prostě v dohledné době nebude, protože tam zatím nebude evropská vláda a evropská opozice, protože evropský parlament není skutečným parlamentem a protože neexistuje evropský volič. Já si tu otázku nesu stále s sebou, protože suma demokracií totiž opravdu může za určitých okolností vést k nedemokratické správě celku.
LN: Znamená to, že tak úplně nezatracujete argumenty českých euroskeptiků?
V té naší debatě o EU je ze strany euroskeptiků několik stále se opakujících faulů, jako že musíme do unie, protože nám bohužel nic jiného nezbývá. Jinak ale to, co euroskeptici říkají, jsou argumenty vážné, které já čtu a vnímám. Bylo by neupřímné říkat, že o demokracii v EU není třeba se bát. Ale Evropa se už dokázala vyrovnat s mnoha zdánlivě neřešitelnými krizemi a já věřím, že to dokáže i teď, i když to třeba bude vyrovnání pomalejší a tápavější.
LN: A jak se jako člověk široce názorově rozkročený díváte na rok 2002, v němž nás zřejmě čeká jakási druhá, opožděná, ale asi osudově důležitá vlna reakce na události 11. září v Americe?
Víte, mně tolik nevadí, že se po tom posledním teroristickém pokusu asi budeme muset na každém letišti zouvat. Ono to skoro symbolicky vystihuje tu volbu, která před námi je. Já se ovšem bojím, že Američané jsou dnes až příliš ochotni vzdávat se některých svobod a odůvodnit to patriotismem. Před tím já varuji, i když samozřejmě vím, že za svou bezpečnost budeme muset zaplatit.
LN: V jaké měně se bude platit a jaká bude cena?
No, platit by se mělo právě tím zouváním. Už nikdy nebude žádný transport tak snadný, rychlý, levný. Budeme muset platit penězi, časem, luxusem. To je adekvátní cena, tu plaťme, zouvejme se. Ale nevzdávejme se svobod a práv.
LN: A nejste tak trochu idealista? Nemyslíte, že většina lidí zaplatí mnohem raději tím, že kývne na možný odposlech svého telefonu?
Ano, přesně toho se obávám. Musíme umět vysvětlit, že svobodu lidé nemůžou odevzdat, odložit a za čas si ji zase vzít zpátky. Jak se jí jednou zmocní jakákoliv struktura, už ji nikdy zpátky dostat nemusíme - alespoň ne celou.
LN: Čili v prosinci byste rád bilancoval rok 2002, v němž by byl svět stejně svobodný, jen trochu složitější, obtížnější?
Ano, já věřím, že technicky se terorismu lze ubránit. Bude to stát hodně, možná se to nezastaví ani u těch sundaných bot. Teď je na řadě zdokonalování technických metod, aparátů, rozvědek ale u té techniky to nemůže zůstat. Je třeba hledat příčiny, přemýšlet o tom, jak začít radikálněji opravovat a korigovat ten svět, v němž se stále více rozevírají všechny nůžky, na jaké si jen vzpomenete. l
</TEXT>
</DOC>
<DOC>
<DOCID>LN-20020105079</DOCID>
<DOCNO>LN-20020105079</DOCNO>
<DATE>01/05/02</DATE>
<TITLE>
téma
</TITLE>
<TEXT>
Věrný čtyřnohý přítel bývalého prezidenta USA Billa Clintona pes Buddy ve středu 2. ledna zahynul pod koly projíždějícího auta. Událost jistě smutná, skýtá však krom jiného příležitost povšimnout si, jaký vztah má vlastně vrcholný politik ke zvířatům. Případné vlastnictví nějakého čtyřnohého tvora ho v očích společnosti určitě může postavit do lepšího světla, a nezřídka tak také inspiruje mnohé další.
Pes v Bílém domě, to v Clintonově případě nebylo nic nového. Téměř každý z dvaačtyřiceti amerických prezidentů před ním psa měl. Velmi populární byla kníračí fena Franklina D. Roosevelta, která se se svým pánem často vozila na zadním sedadle prezidentského kabrioletu. Rádi se se svým trpasličím španělem Rexem fotografovali Reaganovi. Jejich nástupci ve Washingtonu, George a Barbara Bushovi, si dodnes hýčkají svou fenku Millie. Hned dva psy má jejich syn George junior, nynější první muž Ameriky - Barneyho a Spota. Dle amerických veřejných průzkumů za loňský rok jsou oba vůbec nejoblíbenějšími členy hustě rozvětveného klanu Bushových.
</TEXT>
<HEADING>
K hlavě státu se kočka nehodí
</HEADING>
<TEXT>
Miláček Clintonových, nebožtík Buddy, to s příchodem do Bílého domu neměl vůbec jednoduché. Zlé jazyky tvrdí, že si jej Bill v lednu 1998 narychlo pořídil, aby v očích veřejnosti něčím zmírnil blížící se propuknutí skandálu se stážistkou Lewinskou. Možná. Úplná pravda však zní, že prvním čtyřnohým tvorem USA byl do té doby černobílý kocour Socks Clintonových dcery Chelsea. Tuto skutečnost ovšem americké veřejné mínění nesneslo, a to vzhledem k všeobecně vžitému přesvědčení, že kočka je symbolem falešnosti. Tak i všichni prezidentovi poradci nakonec na svého šéfa naléhali, aby si už konečně vyhlédl psa - ztělesnění dobra, přátelství, věrnosti a obrany. Volba padla právě na štěně hnědého labradorského retrívra Buddyho, jenž tedy po krátkých čtyřech letech života tento týden nešťastně skonal a jehož ztrátu oba manželé Clintonovi podle agenturních zpráv těžce nesou. To v Anglii tak nepříznivé mínění o symbolice koček nepanuje. Alespoň ne v současnosti. Neustále doplňovaná psí smečka, která přes půl století dělá společnost královně Alžbětě, už se dávno stala poněkud fádní záležitostí. Čtyřnohá hvězda číslo jedna ve Spojeném království má totiž v Londýně adresu Downing Street č. 10 a není to nikdo jiný než Blairových kocour Humphrey. Pokud bychom zamířili z Anglie do západní, střední a východní Evropy, zjistili bychom, že tam už je to se vztahem státníků k čtyřnohým miláčkům (pokud jde o vlastnictví) žalostné. Známý a oblíbený je jenom pes Felix bývalého německého kancléře Helmuta Kohla, a přestože ruský prezident Vladimír Putin je znám svou láskou k němým tvářím, sám žádnou dosud nemá. Jinak kde nic, tu nic. Za všechny hlavy států kontinentální Evropy "drží standartu" domácích miláčků pouze český prezident Václav Havel, jenž byl vždy zvyklý na společnost nejvěrnějšího přítele člověka. Fenku Ďulu, kterou vlastnil náš první muž ještě se svou první ženou Olgou, vystřídala před několika lety boxerka Sugar, jež přišla do rodiny s Havlovou druhou manželkou Dagmar.
Miláček Clintonových, nebožtík Buddy, to s příchodem do Bílého domu neměl vůbec jednoduché. Zlé jazyky tvrdí, že si jej Bill v lednu 1998 narychlo pořídil, aby v očích veřejnosti něčím zmírnil blížící se propuknutí skandálu se stážistkou Lewinskou. Možná. Úplná pravda však zní, že prvním čtyřnohým tvorem USA byl do té doby černobílý kocour Socks Clintonových dcery Chelsea. Tuto skutečnost ovšem americké veřejné mínění nesneslo, a to vzhledem k všeobecně vžitému přesvědčení, že kočka je symbolem falešnosti. Tak i všichni prezidentovi poradci nakonec na svého šéfa naléhali, aby si už konečně vyhlédl psa - ztělesnění dobra, přátelství, věrnosti a obrany. Volba padla právě na štěně hnědého labradorského retrívra Buddyho, jenž tedy po krátkých čtyřech letech života tento týden nešťastně skonal a jehož ztrátu oba manželé Clintonovi podle agenturních zpráv těžce nesou. To v Anglii tak nepříznivé mínění o symbolice koček nepanuje. Alespoň ne v současnosti. Neustále doplňovaná psí smečka, která přes půl století dělá společnost královně Alžbětě, už se dávno stala poněkud fádní záležitostí. Čtyřnohá hvězda číslo jedna ve Spojeném království má totiž v Londýně adresu Downing Street č. 10 a není to nikdo jiný než Blairových kocour Humphrey. Pokud bychom zamířili z Anglie do západní, střední a východní Evropy, zjistili bychom, že tam už je to se vztahem státníků k čtyřnohým miláčkům (pokud jde o vlastnictví) žalostné. Známý a oblíbený je jenom pes Felix bývalého německého kancléře Helmuta Kohla, a přestože ruský prezident Vladimír Putin je znám svou láskou k němým tvářím, sám žádnou dosud nemá. Jinak kde nic, tu nic. Za všechny hlavy států kontinentální Evropy "drží standartu" domácích miláčků pouze český prezident Václav Havel, jenž byl vždy zvyklý na společnost nejvěrnějšího přítele člověka. Fenku Ďulu, kterou vlastnil náš první muž ještě se svou první ženou Olgou, vystřídala před několika lety boxerka Sugar, jež přišla do rodiny s Havlovou druhou manželkou Dagmar.
</TEXT>
</DOC>
<DOC>
<DOCID>LN-20020105080</DOCID>
<DOCNO>LN-20020105080</DOCNO>
<DATE>01/05/02</DATE>
<TITLE>
Jaroslav Dušek: Jak jsem trávil silvestr 2001
</TITLE>
<TEXT>
Takový dlouhý zimní večer v horské chalupě, utěšeně vyhřáté kachlovými kamny, může být na sklonku roku po čertech nebezpečná záležitost. Ono to tak zpočátku, samozřejmě, nevypadá. Ba naopak - chalupa je prostoupena tichou útulností, lidé se oddávají zaslouženému odpočinku, těla i hlavy, přetížené celoroční lopotou, se ponenáhlu zklidňují a uvolňují; nastává vytoužené bezčasí, v němž pozvolna roztávají rutinní třesy a tiky. V takových chvílích se na přetřes mohou proklubat i témata, na něž není v běžném provozu nejen čas, ale ani místo, ba ani to příslovečné pomyšlení.
A v tom právě tkví to nebezpečí. Člověk je ukolébán přívětivostí, rozhovor běží, jako by se nechumelilo, hlídací čivy se klíží a najednou: bác ho! Člověk, zbavený běžné občanské ostražitosti, nezachytí včas nástup blížícího se nebezpečí a zničehonic se ocitne na pokraji myšlenkového srázu.
A tak i my - tedy já, moje žena Iveta, můj od útlého dětství nejstarší kamarád Michal, přítel Viktor a přítelkyně Vladěna - sedíme, zklidněni praskotem ohně v kamnech a neslyšnými dopady vloček za malými okny, a plkáme. Já: plk. Viktor: plk. Moje žena: dva plky. Vladěna: tři plky. A Michal? Michal, který každý rok v létě coby náčelník indiánského tábora sluje "Mnoho slov"? Michal: celých osm plků.
Jenomže jak všichni znalci přísloví a rčení vědí: Kde plků přemíra, tam číhá vlk. A taky že ano. To bylo samé: co komu přinesl Ježíšek, jak stárneme, a co děti, co škola, co koho bolí, co je na to dobré, komu to naopak nezabírá a proč, zda snowboard nebo carvingy, kdo se změnil k horšímu a zda někdo k lepšímu, kdo je pořád stejný - kdo bohudík a kdo bohužel, kdo umřel, kdo asi umře, a co smrt, a co smrt ega a najednou vlk vycenil zuby: a co SVOBODA ??! SVO-BO-DA! Hlídací čivy se naježily, ale už bylo pozdě. Už to bylo tu. Už se to řešilo. A všichni trochu zvážněli. Občas jako by se ozval lehce dotčený tón. A nastával jemný názorový nesoulad, který chvílemi hrozil téměř kultivovanou roztržkou. Protože: může být člověk vůbec svobodný, když je tu tolik závislostí, bez nichž je život nemožný? A k tomu závislostí, které jsou tak příjemné - jídlo, pití, sex, peníze. A co partnerství? Osvobozuje, nebo zotročuje? A rodina? Rodiče, děti? Ten nekonečný řetězec závislostí od praprapředků po praprapotomky? Je vůbec možné se z toho nějak vymanit? A že bychom mohli těch prapra napražit klidně celý řádek a počátek toho všeho by byl pořád v nedohlednu!
Zkrátka a dobře, poklidný večer byl ten tam. Zavládlo jisté intelektuální vzrušení. Nedorozumění za dveřmi. Chvílemi to vypadalo, že někdo na někoho ví něco víc než ostatní, chvílemi se někdo někoho nechtě nešetrně dotkl, občas někdo do někoho dloubl úmyslně, chvíli to vypadalo, že se někdo proti někomu s někým jiným spojil, ale spojení většinou nevydržela dlouho a diskusní formace se hojně měnily. Došlo i k výpadům a drobným šarvátkám, když někdo chtěl mít navrch za každou cenu. Došlo k vyhraňování názorů. Hrany se přiostřovaly. Pak někdo zkušeně vše otočil v žert. Ale jen na chvíli. A tak pořád dokola.
Cítím, že se někdo z vás teď ptá, proč o tom píšu tak obecně. Proč raději neuvedu nějaký pěkně konkrétní příklad, nějaký peprný detail, na kterém by se vše dalo dobře ukázat a z něhož by bylo možno lépe pochopit, o čem že je řeč. Jenomže to právě dost dobře nejde. Už takhle je to srozumitelné jen tak tak i mně samotnému. Natož kdybychom začali zabředat do konkrétních detailů. Kdybychom se snad bláhově pokoušeli onen večer krok za krokem rekonstruovat. Mohu vám zaručit, že by to bylo krajně nepřehledné. A vím jistě, že by to nebylo zbla srozumitelné, protože takový rozhovor je plný velejemných nuancí, které mohou být postřehnuty jen a jen jeho účastníky. A k tomu si uvědomte, že my zúčastnění se všichni dobře známe. A že čteme i z nevysloveného. Z pouhého náznaku.
A tak to pro přehlednost mírně zobecňuji. Abych se do toho úplně nezamotal, protože vám chci říct něco úplně jiného. No, úplně... Tak úplně zase ne, protože to všechno spolu samozřejmě nějak souvisí, jinak bych to nevykládal. Ale nechci se u těch detailů prostě nějak zbytečně zdržovat, abychom neztráceli čas. No vidíte! Nechci ztrácet čas zbytečnostmi a už dva odstavce to tu zašmodrchávám. Vidíte, co děláte těmi svými šťouravými dotazy?! Tím svým poňoukáním!?
Jenomže já se k tomu dostanu. Ve jménu přehlednosti a srozumitelnosti chci říct, že jsme postupně všichni cítili, jak je to nesnadné se na něčem dohodnout. Viděli jsme, jak se nám slova před očima vysmekávají a ožívají vlastním životem. Žasli jsme, že druzí reagují na to nepodstatné z našeho sdělení a toho hlavního si často ani nevšimnou. Ujišťovali jsme se vzájemnou snahou po vzájemném pochopení. A bylo to tak těžké. Protože jsme to chvílemi brali až příliš vážně.
A na okamžik jsme svým soudům i plně uvěřili. Udělali jsme tu hloupou a tak častou chybu, že jsme se ztotožnili se svými názory. Zosobnili jsme se s nimi. Nu, a pak jsme začali tu řeč brát osobně. A protože se nás to tím pádem začalo dotýkat, stávali jsme se nedůtklivými. Zaměnili jsme zkrátka v zápalu sporu své osoby za své názory. A snad by někdo i vztáhl - samozřejmě pomyslnou - ruku, kdyby se neozval hlas shůry.
No, a proto vám to vykládám. To je to, o čem jsem chtěl mluvit hned na začátku, jenomže by to samo o sobě taky nebylo moc srozumitelné. A bylo by to snad až příliš suché a, jak se říká, vytržené z kontextu. A to je to hlavní - bylo by to řečeno bez souvislostí. Trochu kách. Protože takový hlas shůry, to není jen tak. To už musí být, aby se něco takového ozvalo. Na to musí být zaděláno - ve všech slova smyslech. Jenomže pozor: může být třeba i důkladně zaděláno, ale hlas shůry nemusí přijít. Nemusí se ozvat. Tedy, on se samo sebou ozývá neustále, jaksi průběžně, leč nemusí být slyšen. Má někdy horší slyšitelnost. Je to nejspíš rušené nebo co.
Ale jsou dny, kdy se slyšitelnost zlepšuje. Bývá to koncem roku nebo koncem života nebo, koneckonců, jen tak. Koncem. Protože vždy, když se blíží nějaký ten konec, nenechává nás to chladnými. Jednak po něm očekáváme něco nového, méně známého nebo zcela neznámého, jednak se ohlížíme zpět a bilancujeme. A je zaděláno.
Zase jsem se zapovídal a málem bych vám zapomněl povědět, co že to ten hlas shůry vlastně vyřkl. No, musím se přiznat, že jsem tak úplně nezapomněl, jenom mi najednou připadá, že to není nic tak světoborného. Nevyřkl nic, co byste nevěděli. Ale když už jsem to nakousl, vězte: Naše nejvyšší svoboda je v tom, že jsme tu a že žijeme. Že můžeme být naživu. Že je nám dopřáno být živí. Protože to je zázrak. Zázrak života. A proto se mějme rádi. Protože jeden bez druhého nemůžeme být. Tedy jeden článek života bez jiného článku. Ano, třeba i ta žížala, i ta pitomá žížala tu není jen tak. A pak hlas uváděl poměrně obsáhlý příklad z Amazonského pralesa, kde chtěli lidé využít tamní mimořádně úrodné půdy a vykáceli proto kus pralesa, jenomže na mýtině se vyrojila a přemnožila jakási žížala, která ze svých výkalů vytvořila neobyčejně odolnou několikacentimetrovou krustu, která tu původně úrodnou půdu naprosto zneúrodnila. A lidé ten podivný úhor nechali bezmocně ležet ladem a on se sám po čase zase zúrodnil, jenomže zase tím pralesem.
A jak ten hlas mluvil, my jsme se zastyděli. Zastyděli jsme se, že se v té starobylé horské chalupě u kamen, uprostřed požehnané zimní noci, hádáme o svobodu. A pak jsme prozřeli a navzájem jsme se prohlédli a měli jsme se rádi. Až do rána. Ono se řekne: zázrak života. Ale udělej ho!
</TEXT>
</DOC>
<DOC>
<DOCID>LN-20020105081</DOCID>
<DOCNO>LN-20020105081</DOCNO>
<DATE>01/05/02</DATE>
<TITLE>
"Z každého si lze dělat srandu tak, že mu to neublíží," říká imitátor ZDENĚK IZER
</TITLE>
<TEXT>
Ve svých pořadech, v nichž vystupuje s Markem Dobrodinským, Zdeněk Izer karikuje politiky, umělce i hvězdy televizních pořadů. Výjimky nedělá. Tvrdí však, že z každého si lze udělat legraci tak, že mu to neublíží.
LN: Už jste se přímo setkal s někým z lidí, jež jste ve svých pořadech karikovali?
Jasně, třeba s Luckou Bílou. Ta se dokonce chodila ptát, kdy už ji budu konečně dělat. Když se mě na to jednou ptala, tak jsem jí řekl: Víš, já dělám jenom slavný lidi.
</TEXT>
<HEADING>
LN: A co politici?
</HEADING>
<TEXT>
S těmi jsem se ještě nikdy nesetkal. Jenže u politiků je mi jedno, co na to říkají, protože oni si z nás dělají větší srandu než my z nich.
LN: Velká část vašich pořadů je parodií na pořady televizní.
Většinou si děláme legraci buď z pořadů blbých, anebo z těch, které jsou hodně sledované, takže je lidé hned poznají. Já jsem televizní maniak. Koukám hlavně na zpravodajství a všechny debatní pořady, ale už mě to dost nudí, pořád vidím stejný ksichty, který říkají to samý.
LN: Je pro vás někdo tabu, tedy že z něj si legraci neděláte?
To ne. Z každého člověka si lze udělat srandu tak, že mu to neublíží. Na druhé straně je pravda, že když děláme Miloše Zemana, tak se do něj opřeme víc než třeba do Václava Havla. Hodně jsem o tom přemýšlel, když byl v laufu Andrea Boccelli, všude ho hráli. Chtěl jsem ho udělat, ale říkal jsem si, přece jen je slepý... Nakonec jsme Boccelliho udělali a kupodivu lidi řvali smíchy. Nikoho to neurazilo.
</TEXT>
<HEADING>
LN: Takže nešetříte nikoho a nic?
</HEADING>
<TEXT>
Já si dělám srandu úplně ze všeho, ale zamrazilo mě, když třeba druhý den po teroristickém útoku v Americe chodily různý pitomý textovky. A pak na to dokonce udělal v televizi Miloslav Šimek fór. Bylo mi za něj docela stydno.
LN: Hlídáte si autocenzurou, aby vás nikdo nemohl žalovat?
Ne, nehlídáme. Když jsme začínali, tak jsem slyšel, že parodisti jsou v tomhle směru přísně chránění.
</TEXT>
<HEADING>
LN: Existují nezkarikovatelní lidé?
</HEADING>
<TEXT>
Lidé, kteří nejsou výrazní. Naopak je dobré, když má ten člověk třeba vadu řeči nebo je něčím typický a často se objevuje na veřejnosti.
LN: Kdo byl první člověk, kterého jste se pokusil napodobovat?
První byli kantoři na učilišti. Tam jsem měl učitele na elektriku a tím, že jsem ho uměl, jsem zachránil celou třídu před písemkou z matiky. Byl zrovna nemocný a místo něj jsme měli mít matikářku, která řekla, že elektrika nebude a že nám místo toho dá písemku. Vlezl jsem si za tabuli a mluvil jako on. Matikářka tam jen nakoukla, slyšela hlas, a tak zase odešla do kabinetu. Sranda s tím byla i na vojně, kde jsem dělal velitele útvaru i náčelníka štábu.
</TEXT>
<HEADING>
LN: Co na to důstojnický sbor?
</HEADING>
<TEXT>
Domákli se to až na brigádě a velitel brigády si mě pak zval na jejich večírky, abych to tam předvedl. Velitel útvaru z toho asi takovou legraci neměl.
LN: Takže své okolí jste mystifikoval?
Jenom kamarády.
</TEXT>
<HEADING>
LN: A teď?
</HEADING>
<TEXT>
Dneska už to nedělám. Jen jsem si udělal takový záznamník na telefon. Někdo mi jako zvoní u dveří a já řeknu: "Moment, jen dojdu otevřít." Je slyšet, jak se otevřou dveře a pak výstřel. Pár lidí se na to nachytalo. Dřív jsem měl na záznamníku: "Moment, já nerad telefonuju v autě. A teď je tu zrovna taková blbá situace." Do toho se ozývají klaksony - a pak rána. Jeden člověk z televize tam namluvil: "Prosím vás, až si opravíte auto, ozvěte se mi."
</TEXT>
<HEADING>
LN: Jaké bylo první opravdové vystoupení?
</HEADING>
<TEXT>
Na vojně. Prokousali jsme se do celoarmádního kola umělecké tvořivosti, kde jsme skončili třetí. Měl jsem tenkrát asi čtyřicet dní do civilu a dostal nabídku od Petra Hanniga, abych vystupoval s jeho skupinou Maximum. Seznámil jsem se s nimi v televizi ve vojenském pořadu Kompas.
</TEXT>
<HEADING>
LN: A tak jste narazil na Marka Dobrodinského?
</HEADING>
<TEXT>
Dobrodinský hrál v té kapele na klávesy. Jezdil jsem s nimi od jara osmdesát devět. Jenže přišla revoluce a Hannig nás nutil hrát v době stávky. Tak jsme celá kapela odešli a od té doby už jezdíme sami dva. Dostal jsem totiž tenkrát nabídku vystupovat v pořadech o drogách pro střední školy, které dělal Ivan Douda. Oslovil mě a já jsem řekl, že k tomu nutně potřebuju muzikanta. A tak to vzniklo, začal jsem jezdit s Dobrodinským.
LN: Jezdíte hodně po republice, liší se reakce diváků podle regionů?
Určitě. Hlavně když se dělá legrace z politiky. To je vidět, kdo ve vesnici vyhrál volby, jaký je tam starosta. Zvláštní je v tomhle směru Ostrava, Ostravsko vůbec. Jsou tam skvělí lidi, kteří bezvadně reagují na každý fór. Dokonce jsme tam z toho důvodu točili i videokazetu. Kupodivu se smáli fórům na sociální demokraty, ačkoli ti tam vyhráli volby.
</TEXT>
<HEADING>
LN: Kde na vás byli zlí?
</HEADING>
<TEXT>
Ještě se nám nestalo, že by někde byli lidi namíchlí. Zatím mi chodily jen anonymy od jednoho blázna. Nějaký hodně zarytý kryptobolševik.
</TEXT>
<HEADING>
LN: Jaký je váš typický divák?
</HEADING>
<TEXT>
Když se člověk koukne do sálu, je to od dětí až po důchodce. I když většina je tak v rozmezí 35 - 50 let. Dětem se líbily naše Policejní akademie.
</TEXT>
<HEADING>
LN: Jak si hlídáte, abyste neopakovali vtipy?
</HEADING>
<TEXT>
Většinou s každým pořadem oblítáváme po republice tak dva roky. Pak nás pořadatelé začnou nutit do nového. Ten příští začne na jaře, bude se jmenovat Izerská padesátka.
LN: Někdy má člověk dojem, že vymyslel vtip, a pak zjistí, že si jen vybavil to, co někde slyšel. Co s tím?
Stává se to. Když vím, že je to vtip, který jsem slyšel, tak se ho snažím trošku předělat.
</TEXT>
<HEADING>
LN: Dokážete odhadnout dopředu, který vtip hodně zabere?
</HEADING>
<TEXT>
Fóry se musejí vyzkoušet na lidech. Kolikrát má člověk pocit, že vymyslel opravdu dobrý vtip, ale musí ho prověřit na lidech. Občas si říkáme, tohle je fakt dobrý, a lidi se tomu pak moc nesmějou. A naopak. Je to nevyzpytatelné.
LN: Setkáváte se s tím, že jiní lidé používají vaše vtipy?
Fóry, které máme na našich prvních kazetách, uslyšíte, když si zapnete TELE TELE. V každém pořadu je jeden až dva naše fóry. Jednou nás ale vysloveně vykradl dnes již nežijící herec. Udělal to dokonce v televizi v přímém přenosu.
</TEXT>
<HEADING>
LN: Bráníte se?
</HEADING>
<TEXT>
Tenhle případ nás dokopal k tomu, že veškeré věci máme chráněné autorsky. Takže, když napíšeme scénář, dáme ho ihned do autorské organizace.
</TEXT>
<HEADING>
LN: Nový pořad vzniká dlouhodobě, nebo jednorázově?
</HEADING>
<TEXT>
Bývají tam vtipy, které jsme měli vymyšlené pět šest let, ale nevěděli jsme, jak to přesně udělat. Vždycky je daná kostra - třetina pořadu písničky, třetina sranda z televizních pořadů a třetina politika. Nejlepší inspirace je přitom časová tíseň, když člověk musí. Jinak koukám hodinu do počítače, nevymyslím nic, ale řeknu si, vždyť je ještě spousta času.
LN: Co se dá říct o programu, s nímž vyrazíte na jaře?
Radši nic. Třeba by pak v TELE TELE dostali dobrej nápad, co udělat. Právě ovšem vyšlo video, které jsme udělali s maskami, převleky z programu, s nímž jsme jezdili doteď. Zjistili jsme, že je tam dost fórů, které je škoda najednou přestat dělat, a pak bychom je zapomněli. Tak jsme je zachytili na videokazetu. Jmenuje se to Menší krize v televize.
</TEXT>
</DOC>
<DOC>
<DOCID>LN-20020105082</DOCID>
<DOCNO>LN-20020105082</DOCNO>
<DATE>01/05/02</DATE>
<TITLE>
Nastala éra asymetrických konfliktů * Antiteroristická kampaň nevystačí s moderním pojetím války
</TITLE>
<TEXT>
V souvislosti se současnou antiteroristickou kampaní se mluví o novém typu konfliktu i protivníka. Přesto se americká odveta za útok na Washington a New York řídí spíše logikou starých, mezistátních válek. Spojené státy americké zatím nedokáží "nejít do války".
e výraz "válka proti terorismu" metaforickým, anebo doslovným vyjádřením toho, o co jde v antiteroristické kampani? Tuto otázku si klade řada komentátorů. Nejde o pouhá slova. Zatímco války míří na politické kolektivy - státy či národy, policejně-soudní zákroky se zaměřují na jednotlivce či v případě organizovaného zločinu na jejich skupiny. Každý ze dvou typů zásahů má jiný práh pro určení legitimity akcí, které mohou způsobit utrpení nevinných lidí. To je přípustné (byť nežádoucí) ve válce, ne však při vynucování spravedlnosti, které má zajistit potrestání zločinců. Logika odvetných opatření za útoky z 11. září doposud oscilovala mezi vedením války a policejním zásahem. Hlavním terčem byl bin Ládin a jeho organizace Al Kajda. Trest však měl být vyměřen také režimům či státům podezřelým z komplicity s teroristy. Volba mezi dvěma definicemi antiteroristické kampaně nemá důsledky pouze pro ospravedlnitelnou míru utrpení civilistů. Dva póly odvetné reakce Západu symbolizují širší politickou strategii jejich vztahu k muslimskému a arabskému světu.
</TEXT>
<HEADING>
Jediná planetární civilizace nebo rozštěp
</HEADING>
<TEXT>
Čím více se antiteroristická kampaň blíží "válce" nesené partikularistickým nacionalismem, tím více staví Ameriku a její spojence proti muslimským společnostem. To potvrzuje rozštěp Severu a Jihu, redefinovaný jako střet dvou civilizací - Západu a islámského Orientu. Čím více na sebe naopak odveta bere rysy policejně-soudního zákroku proti zločinecké organizaci, tím více napomáhá budování jediné planetární civilizace. Usáma bin Ládin a jemu podobní se snaží o prosazení prvního scénáře. Proto si nemohli přát nic lepšího než razantní zásah Spojených států v muslimské zemi (či zemích). Jejich boj se odehrává především v symbolické rovině. Protože nejsou sociálně zakořeněni, nemohou získat legitimitu jinak než medializovanými násilnými střety. Jejich prostřednictvím mohou zmobilizovat ve svůj prospěch veřejné mínění skupin, za jejichž představitele se vydávají. Nelítostná odveta napadané velmoci může z fanatiků a zločinců učinit hrdiny a mučedníky v očích těch, kteří se cítí touto velmocí ponižovaní a vylučovaní. Čím více muslimů a Arabů uvěří, že Usáma bin Ládin hodil rukavici americkému imperialismu, že je jejich Robinem Hoodem, tím více se bude stávat realitou střet civilizací, o němž hovoří Huntington. A naopak, čím více budou teroristické sítě islamistů považovány za zhoubný nádor živený postkoloniální beznadějí, tím menší oporu bude tato teze mít. V diskusi o střetu civilizací tedy nejde o čistě teoretická tvrzení, ale o ideje, které ve spojení s politickou dynamikou mohou získat "performativní" hodnotu. Tím, že orientují jednání aktérů, pomáhají vytvářet realitu, kterou popisují. Spory o definici konfliktu jsou tedy součástí tohoto konfliktu. Úspěch té či oné teze může fungovat jako "sebe-naplňující se proroctví". Odpověď na otázku po povaze antiteroristické kampaně předurčuje nejen počet případných nevinných obětí, ale také povahu budoucího světového řádu. Tento problém je nutné nahlížet v kontextu proměn násilných politických konfliktů, k nimž došlo v poslední čtvrtině minulého století. Pádem berlínské zdi a globalizací se podmínky ve světě proměnily do té míry, že převážily nové typy násilí, jež nelze vměstnat do moderního pojetí války. Moderní pojetí války se utvářelo v průběhu 17. století a definitivní podobu získalo za napoleonských válek. Vychází z reality teritorializovaných států, jejichž vztahy byly, počínaje vestfálským mírem z roku 1648, regulovány na základě principu suverenity. Suverénní stát byl produktem dlouhodobého vývoje monopolizace násilí na daném území. Schopnosti centralizované moci organizovat násilí byly posilovány tou měrou, v jaké docházelo k vyvlastnění těchto schopností u aktérů na substátní úrovni. V předcházejících dobách se monarcha ve válce opíral o koalici feudálů a jejich soukromých ozbrojených sil. Na konci epochy absolutistických monarchií stojí proti sobě centrálně řízené armády s profesionálním důstojnickým sborem. Legitimita monopolu násilí je dána tím, že monarcha reprezentuje obyvatelstvo daného území - tj. lid - z něhož se rozvojem demokratických práv v 19. a 20. století stane národ svobodných a rovných občanů. V moderních evropských společnostech je nastolování vnitřního míru doprovázeno vytěsňováním násilí na hranice teritoriálního národního státu s jinými státy a s postupem kolonizace také na hranice mezi Západem a jeho kolonizovanými přívěsky. Vnější násilí je podmínkou vnitřního míru. Nacionalistické a koloniální války jsou rubem mírumilovného občanského soužití v hranicích států. Ve studené válce se válka národních států proměnila na válku bloků, v níž byla národně-partikularistická legitimita vystřídána legitimitou ideologickouniverzalistickou. Touto změnou ve svém ospravedlnění se začal násilný konflikt uvolňovat ze své vazby na území suverénního národního státu. Německý politický teoretik Carl Schmitt pochopil v 60. letech minulého století tuto ideologizaci a planetarizaci násilného konfliktu jako předzvěst hrozícího úpadku do násilí, které nebude mít žádné geografické či politické meze, neboť bude zdůvodněno absolutistickými morálními kategoriemi. Ve studené válce se podle Schmitta vrátily náboženské války v hávu osvícensko-humanistické rétoriky.
</TEXT>
<HEADING>
Z fanatika a zločince mučedníkem
</HEADING>
<TEXT>
Tento úpadek ovšem podle Schmitta začal již "demokratizací" a "nacionalizací" válek na přelomu 18. a 19. století. V předešlých "kabinetních válkách" monarchů odděloval princip suverenity domácí politiku státu od jeho zahraničních styků. Každá z těchto sfér byla řízena jiným typem práva. První národním právem daného státu, druhá mezinárodním právem válečným. Posun od legitimity monarchické k legitimitě demokratické a národní byl prvním krokem na cestě k narušení této moderní dichotomie. Jeho symbolem je figura partyzána, objevující se na scéně v průběhu napoleonských válek. V ní se překrývá veřejné násilí armády jako reprezentanta politického kolektivu se soukromým násilím nestátních subjektů - jednotlivců a skupin. Partyzáni nejsou kontrolováni státem, ale přesto legitimují své násilné akce politicky - poukazem k obraně a osvobození obyvatelstva, z nějž se rekrutují a o jehož podporu opírají logistiku svých akcí. Jejich umístění v no man's land "mezi" politickou a kriminální činností nutí okupantskou moc vzdát se jasného odlišování nepřátelského vojska od civilního obyvatelstva. Protože úspěch partyzánů je založen na podpoře obyvatelstva, úspěšná válka proti partyzánům musí být válkou proti obyvatelstvu. Zároveň s narušením protikladu mezi veřejným a soukromým násilím rozmazává figura partyzána také rozdíl mezi válkou a mírem. Mír jako výsledek dobytí daného území je ve skutečnosti počátkem pokračování války jinými prostředky. Tím se ale začíná relativizovat také rozdíl mezi teroristickým a válečným aktem. To, co partyzáni považují za legitimní ozbrojenou odvetu na okupaci, chápou představitelé okupantské mocnosti jako teroristický, a tedy nelegitimní a zločinný akt. Schmittova teze ze 60. let o vzrůstajícím významu partyzánského boje byla v následujících desetiletích potvrzena rozvojem terorismu - ať se jednalo o terorismus radikálně levicový (např. RAF v Německu, Brigate Rosse v Itálii nebo Guzmánova Světlá stezka v Peru), nacionalistický (např. IRA a protestantské milice v Severním Irsku, ETA ve španělském Baskicku, paramilitární skupiny korsických či bretaňských nacionalistů), nebo náboženský (Džihád a Gamá' a islámíja v Egyptě, GIA v Alžírsku či bin Ládinova Al Kajda). Schmittovu předpověď potvrdilo také dění po pádu železné opony. Na mnoha místech postkomunistického světa se monopol násilí nevrací z bloku na úroveň státu (či republiky rozpadlé komunistické federace), ale stává se předmětem sporu různých etnicky se vymezujících skupin. Spor o legitimitu režimu často nachází své vyústění ve sporu o legitimitu státu. V konfliktech na území bývalé Jugoslávie a SSSR se prostupují zločinecké organizace sledující soukromé zisky s paramilitárními organizacemi prosazujícími politické cíle.
</TEXT>
<HEADING>
Asymetrické konflikty
</HEADING>
<TEXT>
I lokálně vzniklé paramilitární síly se mohou propojovat do sítí, které globalizují své terče i prostředky, obzvláště mohou-li se opřít o etnickou diasporu (jako Kurdové, Irové či Čečenci) nebo se odvolat na víru vyznávanou mnoha národy a společnostmi (jako islamisté z Al Kajda). Zatímco státy a bloky legitimovaly válku národním zájmem či ideologickou doktrínou, teroristické sítě ospravedlňují násilí etnickou či náboženskou identitou. Protože nejsou řízeny státem držícím legitimní monopol násilí, tato identita nemusí nutně mít jasné teritoriální ukotvení. Posun v typu aktérů (od státních k nestátním) a typu legitimace (od národního státu a ideologie k etnicitě a náboženství) s sebou nese i jiný způsob boje. Národní či spojenecké armády jsou podřízeny hierarchickému vedení. Paramilitární organizace jsou decentralizovány do podoby sítě, jejíž očka mohou i po zneškodnění koordinačního centra vyvíjet autonomní činnost. Regulérní armády bojují především proti armádám protivníků (a ztráty mezi civilisty jsou považovány za nezamýšlené a politováníhodné efekty tohoto boje). Paramilitární skupiny nemají vojenskou kapacitu, aby se postavily čelem regulérním armádám. Jejich terčem se proto stává civilní obyvatelstvo. Moderní válka se skládá z bitev a trvá omezenou dobu. Nové etnické a náboženské konflikty mohou doutnat po desetiletí. Jak se přesvědčili Rusové v Čečensku či Izraelci v Palestině, takové konflikty nejsou vyřešitelné pouze použitím ozbrojené síly a zastrašováním, na něž se spoléhaly realistické recepty teorie mezinárodních vztahů s ohledem na moderní války. Z hlediska těchto válek byla klíčová ochrana či dobytí území. Jakmile však nepřítel není jasně ztotožnitelný s teritoriálním státem, ale naopak se rekrutuje ze samoozbrojujícího se obyvatelstva a je napojen na transnacionální síť podpory, dobytí území nemusí znamenat vítězství, ale jen proměnu moderní války do asymetrického konfliktu. Asymetrie soupeřů nespočívá v rozdílném množství, ale v rozdílném typu prostředků. Nestátní aktér nedisponuje rozvinutou infrastrukturou a těžkou vojenskou technikou. Proto se vyhýbá frontovým liniím a napadá nečekaně a ze zázemí. Může také vyvolat nerovnou konfrontaci s okupantem, aby dostal na svou stranu veřejné mínění kameny proti puškám v palestinské intifádě. Má jiné taktické cíle než nepřítel v moderní válce. V krátkodobém výhledu mu nejde o vojenské vítězství, ale o celkovou destabilizaci systému. Těžištěm konfrontace je poměřování síly symbolů předávaných médii, která informují publikum o aktech odporu. Válka obrazů je důležitější než válka zbraní. Svou organizací se současní teroristé liší nejen od struktury regulérních armád, ale také od klasických národně osvobozeneckých či partyzánských hnutí 19. a 20. století. Řídicí centrum u nich hraje především symbolickou roli. Hnutí operuje po způsobu elektronické sítě. Skládá se z uzlů, které jsou sice propojené, ale autonomní; skupiny a jednotlivci jsou rozptýleni a vzájemné součinnosti dosahují horizontální komunikací a koordinací. Zničení jedné - centrální - buňky nevede ke zničení sítě, neboť na jiném místě se objeví buňka jiná, stejně nebezpečná. Ve "válce sítí" může mít použití klasických válečných prostředků spíše kontraproduktivní efekty. Mnohem účinnější jsou metody rozvinuté v boji s organizovaným zločinem. Tyto metody do velké míry kopírují metody asymetrického protivníka - infiltrace, zastrašování, cílená represe či přímo vraždy vůdců. To naznačuje obrovské nebezpečí, které s sebou rozvoj takových forem sebeobrany nese z hlediska standardů lidských práv.
</TEXT>
<HEADING>
"Válka sítí"
</HEADING>
<TEXT>
Konflikty odehrávající se v období po zhroucení studenoválečnické bipolarity nás přiblížily "postvestfálské" politické realitě, v níž se stále více rozmazává specificky moderní dichotomie mezi potenciální válkou na vnějších hranicích států (či jejich bloků) a mírem uvnitř nich. Až do 11. září ovšem západní analytici a politici prozkoumávali tento nový obzor v rámci protikladu mezi blahobytným a mírovým Severem a bídou a válkami obtíženým Jihem (včetně oblastí, které k Jihu přidal rozpad Sovětského svazu). Právě tato globální dichotomie mezi civilizovaným a útulným "uvnitř" a barbarským a nehostinným "vně" se otřásla zhroucením dvou newyorských věží. Barbaři se objevili mezi námi, západními měšťany. Najednou jsme se sami ocitli ve středu konfliktu. Jako v nejhorším Schmittově snu se za protivníka Západu prohlásila deteritorializovaná planetární síť kombinující politický terorismus se spekulací na finančních trzích, svatou válku se zločinem. Terorističtí džihádisté jsou potomky komunistických lidí "zvláštního ražení": také oni v sobě spojují radikální idealismus s cynickým realismem, také jim umožňuje absolutistický cíl ospravedlnit i ty morálně nejodpornější prostředky. Má být odpovědí na něj policejně-soudní zákrok, anebo válečné tažení? Bushova administrativa na jedné straně zdůrazňovala, že jde o nový typ konfliktu a protivníka, na straně druhé však nejviditelnější část její odvety doposud sledovala spíše logiku starých, mezistátních válek. Tím nechtěně podpořila cíl teroristů: politickou mobilizaci arabského a muslimského světa do střetu civilizací. Nejjistější cestou, jak se takové konfrontaci vyhnout, je nepřijmout sebedefinici útočníků jako politických odpůrců a nábožensko-civilizačních vyzyvatelů. Nejít proti nim do války, ale reagovat na ně tak, jak reaguje právní stát na zločince - policejní a soudní akcí za podpory mezinárodního práva. Otázkou ovšem je, zdali při neexistenci rozvinutých institucionálních nástrojů vynucování tohoto práva takový postup může docílit spravedlivého potrestání viníků. Z toho důvodu se válečná akce zdála jistějším a oprávněným způsobem odvety. Univerzalistické křídlo americké a západní politiky se přitom snaží neutralizovat nebezpečí polarizace podle osy Západ/islám zapuštěním těchto válečných akcí do širšího politického procesu vytváření důvěry s muslimským a arabským světem a společného hledání adekvátních odpovědí na hrozbu terorismu. Úspěch antiteroristické kampaně bude do velké míry záviset na tom, která ze dvou strategií převáží ve výsledné bilanci: válečné tažení Ameriky a Západu proti politickému vyzyvateli, anebo hledání spravedlnosti v rámci celoplanetárních institucí kolektivní bezpečnosti? Bude-li to první z nich, bin Ládin a jemu podobní začnou vyhrávat, neboť to bude znamenat, že se jim podařilo vnutit Američanům a Západu svou definici konfliktu. Převáží-li druhá strategie, připraví to podmínky pro porážku antizápadního terorismu, neboť budou podvázány zdroje jeho legitimity a podpory v islámském světě.
(Tento text čerpá z autorovy knihy Západ a islamismus. Střet civilizací, nebo dialog kultur?, která právě vychází v nakladatelství CDK v Brně.)
</TEXT>
</DOC>
<DOC>
<DOCID>LN-20020105083</DOCID>
<DOCNO>LN-20020105083</DOCNO>
<DATE>01/05/02</DATE>
<TITLE>
Vyšel český překlad slavné práce Umberta Eca o hledání dokonalé řeči
</TITLE>
<TEXT>
Ecovo Hledání dokonalého jazyka je zasvěceno jednomu velkému snu lidstva. Mapuje utopické hledání takové řeči, která by nestála mezi člověkem a věcmi tím, že prostřednictvím znaků odkazuje ke skutečnosti, nýbrž byla by médiem, v němž vyvstává tato skutečnost sama ve své přítomnosti a ve své pravé podstatě.
Umberto Eco se rozhodl důkladně prozkoumat historii vize o "dokonalé" řeči, jež by odstranila neblahý stav, na který si stěžoval už Montaigne: staráme se už jen o interpretace interpretací a nemáme čas věnovat se výkladům věcí samých, nejvíce knih bylo napsáno o jiných knihách a vlastně se už jenom navzájem komentujeme. Vina však není jen v člověku, vina je v nedokonalém jazyku, na který jsme odkázáni a který je libovolný, neuspořádaný, často dokonce nelogický, takže skutečnost, kterou ukazuje, spíše falšuje, než osvětluje. Tyto nářky a z nich pramenící touha nalézt jazyk dokonalý nejsou náhodné, protože jsou podmíněny samými základy evropské kultury. Velkou Ecovou zásluhou je však nejen to, že do nejasné matérie utopie a snění vnáší řád, nýbrž především to, že ukazuje, proč je sen o dokonalém jazyce tak vytrvalý a proč je součástí toho, co se nazývá "dějiny idejí". Je totiž zřejmé, že "ideální jazyk" není tématem jazykovědy, nýbrž patří spíše na stranu filozofických spekulací. Stručně řečeno: je to cosi, co vzniká jako neodbytný průvodce kritického rozumu, třebaže má rysy, jak říká Eco sám, "náměsíčné sémiologie"; je to krajnost, která však zcela nedvojsmyslně ukazuje skryté motivace hlavního proudu.
</TEXT>
<HEADING>
Zrození kabalistických spekulací
</HEADING>
<TEXT>
Hledání dokonalého jazyka je vlastně předznamenáno již v Genezi, a to nejen v příběhu o babylonském zmatení jazyků, nýbrž i v prosté informaci o tom, že úkolem prvního člověka, Adama, bylo dát věcem jejich jména. Biblický příběh klade hned dvě otázky: jakým jazykem mluvili lidé před tím, než se jazyky rozrůznily a "zmátly", a jaký byl vztah tohoto jazyka k tomu, co označoval? A je-li hebrejština jazykem prvním, pak musí obsahovat i prvotní dokonalost, jež není v našem světě zcela zřejmá (neboť nejen Babylon, ale především hřích prarodičů nutně zatemnil náš vztah ke světu), ale lze ji hledat jiným čtením, totiž čtením jazyka samého. Tak se zrodí kabalistická spekulace notarikonu, gematrie a temury a hledání řeči, jež pojmenováním zároveň tvoří. Na tyto počátky pak navazuje evropské myšlení v okamžiku, kdy v jeho rámci dochází znovu k fatálnímu rozrůznění jazyků, to jest v době, kdy mizí latina jako univerzální dorozumívací prostředek a na její místo postupně přicházejí nejrůznější "lidové" jazyky. Tento klíčový okamžik vyznačuje Dantův spis O lidové mluvě. Jenže již zde je zřejmé, v čem je Ecovo téma zajímavé: Dante rovněž vychází z předpokladu existence dokonalého jazyka, jímž Adam rozmlouval s Bohem, ale právě proto věnuje pozornost i rozrůzňování románských jazyků a stává se zakladatelem srovnávací jazykovědy a objevuje možná i problém jazykových univerzálií. Sen se stává počátkem vážného vědeckého bádání, ale podržuje i nadále svůj utopický potenciál, který inspiruje Raimunda Lulla a jeho projekt systému dokonalého filozofického jazyka, jímž by bylo možné obracet nevěřící na pravou víru, protože by dovolil organizovat obsahy (včetně věroučných) matematicky exaktním způsobem (lullovský stroj, generující pravdivé výpovědi, se vyskytuje i v Ecově románu Ostrov včerejšího dne). To je silná tradice, která se vrací u Kusánského i Komenského. Určitý zlom v tomto hledání nastává tehdy, jakmile si Evropa uvědomí - během takzvané "krize evropského vědomí", jak dobu na sklonku 17. století nazval Paul Hazard - existenci civilizací mnohem starších, než je evropská, s odlišnými jazyky. Tato nová situace pak podněcuje hledání hypotetického "prajazyka", původní matrice všech jazyků, kterou lze odkrýt důkladným etymologickým a jiným rozborem jazyků existujících. Touto cestou ožívá zájem o sanskrt a "indoevropštinu", ale začíná se rovněž prosazovat názor, že jazyky jsou na sebe navzájem nepřevoditelné, neboť každý z nich je zcela specifickým "nazíráním světa".
</TEXT>
<HEADING>
Analýza snu o dokonalosti
</HEADING>
<TEXT>
Vedle této tendence hledání je zejména v novověku neméně silná i tendence konstruktivní. Je-li hypotéza prvotního jazyka neudržitelná, neznamená to konec snu o ideálním jazyce, nýbrž jeho nový život: na místo nich přicházejí "apriorní filozofické jazyky", jazyky zrozené rozumem, který opravuje přírodu. Kritický rozum však v této snaze plodí nové chiméry, bizarní sémiologické systémy, jež jsou tím méně použitelné, čím jsou dokonalejší. Umberto Eco bere jeden po druhém, od Bacona přes Dalgarna a Wilkinse až k Leibnizovi a encyklopedistům, vysvětluje zásady jejich konstrukce i nezamýšlené důsledky, k nimž jejich racionalita vede. A současně ukazuje, jak se na okrajích těchto krajností (často téměř mimoděk) objevují zcela seriózní problémy: elementární pojmy, klasifikace jako organizace obsahu, problém metafory apod. Jaksi mimochodem si čtenář uvědomí, kolik z tohoto projektu dokonalého jazyka proniká i tam, kde je věda zcela při smyslech a bdí: do ideálu matematické přírodovědy, výkladu světa "po geometrickém způsobu" a nakonec možná i do některých extrémních podob "strukturního" myšlení. Sen a bdění, zdá se, se neustále oživují navzájem. Kdyby Umberto Eco neudělal více než to, že by uspořádal tento místy bizarní a místy až dojemný materiál jistého snu o dokonalosti, již to by byla práce nedocenitelná. Ale Umberto Eco je autor složitější, snad i lstivější, než se na první pohled zdá. Sen, jakkoli utopický, je cosi, co zasluhuje úcty, protože je věrným průvodcem vědy. A kdo jiný může plně ocenit tento sen než ten, kdo žije v takzvané postmoderní době, jež vyznává různost? Už ve svých přednáškách o interpretaci a "nadinterpretaci", věnovaných obtížnému problému hranic každého výkladu, intenci textu a rozlišení správné a nesprávné interpretace, vyslovil Eco názor, že postmoderní důraz na nekonečnost interpretací má svůj duchovní původ v hermetické a gnostické tradici. A zároveň řekl, že není zakázáno využívat textů ke snění. Jeho kniha o hledání dokonalého ukazuje, jakkoli jen ve svém mírně ironickém podtextu, že vážná věda je vedlejší produkt snění. Ale jeho kniha je také příspěvkem ke zkoumání "utváření" Evropy, protože ukazuje, že Evropa se stává Evropou teprve tehdy, když se jako Evropa uvědomuje - tedy v okamžiku, kdy bere vážně existenci neevropských kultur, jež přicházejí s neméně univerzalistickými nároky, než jsou ty evropské. Je-li hledání dokonalého jazyka utopie, zdaleka to ještě neznamená, že je to podnik nesmyslný. Mnohem nesmyslnější je představa nevyhnutelného střetu civilizací.
Umberto Eco: Hledání dokonalého jazyka. Z italského originálu přeložila Zora Jandová, vydalo nakladatelství Argo, Praha 2001. Počet stran 356 stran, doporučená cena 295 Kč, náklad neuveden.
</TEXT>
</DOC>
<DOC>
<DOCID>LN-20020105084</DOCID>
<DOCNO>LN-20020105084</DOCNO>
<DATE>01/05/02</DATE>
<TITLE>
Je to téměř k nevíře, ale první kritická biografie Antonína Švehly (1873 - - 1933) vznikla teprve sedmdesát let po jeho smrti. Odměnou za dlouhé čekání je vynikající práce amerického historika Daniela E. Millera, která se dva roky po vydání v angličtině dočkala českého překladu.
</TITLE>
<TEXT>
Dlouhé mlčení o nejvýznamnějším českém politikovi 20. let zapříčinil především komunistický režim, pro který byla agrární strana a její dlouholetý předseda symbolem nenáviděného "panství buržoazie v předmnichovské ČSR". Kromě několika publikací Dušana Uhlíře, které se ideologickému duchu doby úspěšně vymykají, nevznikla u nás do roku 1989 žádná slušná práce ani o Švehlovi, ani o agrární straně. Kritickému pohledu nepřála ani doba po pádu komunismu: kyvadlo se vychýlilo na opačnou stranu, a co bylo předtím úplně černé, stalo se rázem zářivě bílé. Například v podání Josefa Hanzala z roku 1993 se Švehla jeví málem jako světec, do kterého měl ve skutečnosti věru daleko.
</TEXT>
<HEADING>
Mlčenlivá sfinga
</HEADING>
<TEXT>
Každý Švehlův životopisec si musí poradit s jednou vážnou obtíží: předseda agrární strany byl extrémně uzavřenou osobností, "mlčenlivou sfingou", jak trefně napsal Peroutka. Nerad vystupoval na veřejnosti, až na výjimky nepsal články do novin a žárlivě si střežil své soukromí. V dnešní době, kdy každý politik musí být zejména varietním umělcem a týdenní absence v televizi se rovná téměř politické smrti, je Švehlova uzavřenost skoro neuvěřitelná - během kampaně před parlamentními volbami v roce 1920 vystoupil na veřejnosti s jediným projevem! A navíc ani ne v metropoli, ale ve Vysokém nad Jizerou! Švehla navíc nebyl z těch, kteří svoji diskrétnost na veřejnosti vyvažují obsáhlou soukromou korespondencí, pravidelnými osobními deníky nebo alespoň bilancujícími pamětmi. Hlavním problémem každého Švehlova životopisce tedy je a bude nedostatek pramenů, znásobený tím, že mnoho písemností se nedochovalo ani o samé agrární straně. Jak se s tímto problémem vyrovnal Daniel E. Miller? Síla knihy amerického historika tkví právě v pramenné bázi. Seznam prostudované literatury i archivních fondů je vskutku impozantní. Nedostatek pramenů týkajících se soukromého Švehlova života (o tom se v knize příliš nedozvíme) vyvažuje Daniel E. Miller množstvím pramenů k agrární straně a obecně československým dějinám 20. let. Podtitul anglického originálu zní Antonín Švehla and the Czechoslovak Republican Party 1918 - 1933, kniha není ale pouze studií o Švehlovi a agrární straně (od roku 1922 nesoucí oficiální název Republikánská strana zemědělského a malorolnického lidu), ale také a především prací o československé demokracii a politice 20. let.
</TEXT>
<HEADING>
Mistr kompromisů
</HEADING>
<TEXT>
Daniel E. Miller se na československý politický život 20. let dívá s nadhledem, který v pracích českých autorů - neustále za něco nebo proti něčemu bojujících - často schází. Nepřipadají mu skandální Masarykovy úvahy o zavedení diktatury ani Švehlovo tolerování korupce. Zajímá ho, jak věci fungovaly, kdo patřil ke které klice, kdo a jak ovlivňoval chod stranické mašinerie a jak se dohadovaly kompromisy. Právě schopnost dohody založené na kompromisu je podle Millera nejvýznamnější Švehlovou vlastností. Musel ji osvědčovat nejen v jednáních s předáky ostatních politických stran, ale již v udržování jednoty vlastní agrární strany, ve které se permanentně svářilo konzervativní a umírněné křídlo. Když Švehla v druhé polovině 20. let vážně onemocněl a politiku mohl sledovat jen zpovzdálí, ocitla se jeho strana na několik let ve zmatcích. Miller Švehlu nijak neglorifikuje a přiznává, že se "v mnoha případech netrápil otázkou morálky - byl totiž nejen mistrem kompromisů, ale také mistrem korupce ". Tu ale nikdy neužíval k osobnímu zisku. "Byl však mistrem špinavých triků a byl připraven zničit kariéru někoho jiného kvůli sobě nebo pro dobro své strany." Přes tato tvrdá slova hodnotí Miller Švehlu pozitivně. Schopnost stran dosahovat kompromisu, který byl tak často Švehlovou zásluhou, podle něj odlišovala Československo od jeho středoevropských sousedů, v nichž demokracie v meziválečném období zašla právě na neschopnost politických stran vytvořit funkční koalice.
Daniel E. Miller: Antonín Švehla - mistr politických kompromisů. V překladu Stanislava Pavlíčka vydalo nakladatelství Argo, Praha 2001. 359 stran, doporučená cena 428 Kč, náklad 1200 výtisků.
</TEXT>
</DOC>
<DOC>
<DOCID>LN-20020105085</DOCID>
<DOCNO>LN-20020105085</DOCNO>
<DATE>01/05/02</DATE>
<TITLE>
Petr Zídek ve své recenzi (Nové dějiny Afriky po pětatřiceti letech LN 15. 12.) českého překladu díla cambridgeského profesora Johna Illifa Afrika a Afričané (Dějiny kontinentu) opakovaně odsuzuje "slabou českou afrikanistiku" šedesátých let, za jejíž největší dílo považuje rozsáhlé Dějiny Afriky vyšlé pod redakcí Ivana Hrbka.
</TITLE>
<TEXT>
Pokud Zídek chápe afrikanistiku jako vědecký a univerzitně pedagogický obor, tak s ním v tomto bodu (vzdor dobovým oceněním rozsáhlého díla) nemohu souhlasit. Souhlasím ovšem s tím, že toto dílo utrpělo značnou dobově danou ideologickou deformací. A protože jsem s tímto druhým názorem souhlasil i v době vzniku díla, považoval jsem za vhodné jej dát najevo činem, omeziv svou účast v tomto monumentálním díle na symbolické minimum.
</TEXT>
<HEADING>
Encyklopedické kompilace
</HEADING>
<TEXT>
Příčinou mého tehdejšího postupu nebyla však jen jednostrannost politická, ale i metodologické pojetí díla. Recenzent si nepovšiml, považuje za vhodné dávat "slabé české afrikanistice" za vzor vydávání překladů cizích děl, že metodologicky jsou si Hrbkovy a Illifovy Dějiny velmi podobné: v obojím případě jde o encyklopedické kompilace, velmi faktograficky bohaté soubory pohledů na obrovský kontinent, snažící se o "afrikanistický" pohled na všechny a na vše, a to areálně (od Tuaregů přes Joruby až po Křováky), i disciplinárně a tematicky. Autorovi recenze uniklo, že seriozní afrikanistika jako vědecký obor v tomto encyklopedickém pojetí při dnešním rozvoji jednotlivých disciplín vlastně již drahnou dobu neexistuje. Afrikanistika, stejně jako europeistika, amerikanistika ap. existují dnes jen jako regionální transdisciplinární soustředění specialistů různých odvětví, kteří se snaží koordinovat svá metodicky často velmi různá úsilí. A řekněme si otevřeně, že v tomhle ohledu bylo ve své době Hrbkovo pojetí (možná spíš v přání než ve své dobově deformovaném výsledku) de facto vědeckým pohledům bližší než Illifova místy velmi sporná "jednomužná" kompilace. S tím asi souvisí i recenzentovo nepochopení pojetí afrikanistiky: Měl jsem tu čest se jejího budování na počátku 60. let také účastnit: v pojetí badatelů typu Ladislava Holého, Karla Františka Růžičky, z mladších Milana Kalouse a jiných byla budována jako pokus o v příslušných disciplinách zakotvený a od vnějších povrchních analogií pokud možno neodvislý vědecký pohled na Afriku a její populace a jazyky.
</TEXT>
<HEADING>
Kus vědecké práce po nás zůstává
</HEADING>
<TEXT>
Dlužno dodat, že alespoň o jistou míru neodvislosti jsme podstupovali (možná tehdy už předem prohrané) střety nejen politicky, ale musili čelit i snahám dívat se na tzv. černou Afriku víceméně jako na přívěsek arabsko-islámského světa (ve střední Evropě z neznalosti skutečných realit černé Afriky dosti častým), tedy snahám i dnes velmi živým. Vír normalizace nás sice později rozmetal do různých konců světa, od Nového Zélandu přes Severní Irsko až po večerní dělnickou školu na rozhraní Vysočan a Žižkova, ale domnívám se, že kus vědecké práce (a to jak v rovině analýzy, tak syntézy), po celém světě dnes uznávaný, po nás zůstává. Není chybou recenzenta, že ani jedno z našich jmen v rejstříku českého vydání Illifovy knihy nenašel. Chtěl-li však odsoudit náš obor jako slabý, měl se o faktech přesvědčit sám, ostatně stačilo jen prolistovat ne příliš stará čísla Lidových novin.
Dlužno dodat, že alespoň o jistou míru neodvislosti jsme podstupovali (možná tehdy už předem prohrané) střety nejen politicky, ale musili čelit i snahám dívat se na tzv. černou Afriku víceméně jako na přívěsek arabsko-islámského světa (ve střední Evropě z neznalosti skutečných realit černé Afriky dosti častým), tedy snahám i dnes velmi živým. Vír normalizace nás sice později rozmetal do různých konců světa, od Nového Zélandu přes Severní Irsko až po večerní dělnickou školu na rozhraní Vysočan a Žižkova, ale domnívám se, že kus vědecké práce (a to jak v rovině analýzy, tak syntézy), po celém světě dnes uznávaný, po nás zůstává. Není chybou recenzenta, že ani jedno z našich jmen v rejstříku českého vydání Illifovy knihy nenašel. Chtěl-li však odsoudit náš obor jako slabý, měl se o faktech přesvědčit sám, ostatně stačilo jen prolistovat ne příliš stará čísla Lidových novin.
</TEXT>
</DOC>
<DOC>
<DOCID>LN-20020105086</DOCID>
<DOCNO>LN-20020105086</DOCNO>
<DATE>01/05/02</DATE>
<TITLE>
Ridleyho kniha bourá řadu mýtů o vztahu mezi geny a psychikou
</TITLE>
<TEXT>
Věděli jste, že je možné jistý poškozený gen u mouchy nahradit odpovídajícím lidským genem a vyroste normální moucha? Tušili jste, že boxeři a fotbalisté mají zvýšené riziko onemocnění Alzheimerovou chorobou? Dnes už nejenže víme, že to tak je, ale také víme, proč tomu tak je. Nejen o tom se dočtete v knize Matta Ridleyho Genom.
Časy se mění. Ještě před pár lety bylo na biologická "geneticky deterministická" vysvětlení sociálního chování člověka a jeho psychiky pohlíženo v lepším případě přes prsty. V tom horším případě se biologové, kteří měli tu drzost troufnout si strkat nos do výlučné domény sociálních a humanitních věd, setkali s obviněním z rasistických, sexistických, eugenických, sociálněinženýrských a bůhvíjakých zločinů. Tehdy jejich kritikové ani netušili, jak hluboký je hrob, který si sami kopou. V posledních letech se bouřlivě rozvíjí řada vědních oborů a mezi ty, kterým se dostává nejvíce pozornosti i v denním tisku, nepochybně patří i molekulární biologie a genetika. Výsledkem tohoto výzkumu je poznání molekulární podstaty života do detailů, o nichž se ještě před pár lety nikomu ani nesnilo. Není divu, že tyto poznatky mají zásadní význam nejen pro praxi (např. diagnostiku a léčbu dědičných chorob), ale významně mění i náš pohled na nás samé.
</TEXT>
<HEADING>
Projížďka po chromozomech
</HEADING>
<TEXT>
Matt Ridley je sice autorem pouhých tří knih, přesto je považován za jednoho z nejschopnějších popularizátorů vědy vůbec. O tom se mohl díky kvalitním českým překladům přesvědčit i český čtenář v jeho prvních dvou knihách Červená královna (1999) a Původ ctnosti (2000). Dnes se mu dostává do rukou další Ridleyho práce - Genom. První dvě knihy se týkaly úzce vymezených témat - evoluce pohlavního rozmnožování a kooperativního chování a také toho, jak nám poznání našich biologických kořenů pomůže odpovědět na otázku, co to znamená být člověkem. Genom je dílem podstatně širšího záběru. Kniha je bravurní projížďkou po třiadvaceti lidských chromozomech, z nichž každý poskytl Ridleymu jeden či více zajímavých genů, které mu posloužily jako "záminka" pro diskusi všech možných témat týkajících se člověka - dědičných chorob, lidské psychiky, původu jazyka, inteligence atd. (Je-li tedy možno něco Ridleymu vytknout, rozhodně to není nedostatek originality). Molekulární biologie neustále hromadí další a další důkazy, že bezmála jakákoli vlastnost člověka (ať už fyzická nebo psychická) je do jisté míry podmíněna geneticky. Asi nejextrémnějším případem genetického předurčení je neblaze proslulá Huntingtonova chorea - neléčitelné a smrtelné narušení duševních schopností. Je úplně jedno, jestli nekouříte, nepijete alkohol, stravujete se zdravě, ládujete se vitamíny - věk nástupu choroby závisí pouze a jen na počtu opakování určité sekvence jednoho genu na vašem čtvrtém chromozomu - čím více opakování, tím časnější je nástup choroby. Věk, v němž choroba propukne, lze z počtu opakování dané sekvence dokonce předpovědět s přesností na roky! Není však důvod upadat v zoufalství nad nezměnitelností toho, co je podmíněno geneticky. Jednoduše proto, že řadu vlastností, které jsou také silně determinovány geneticky, lze snadno ovlivnit, jak ví každý, kdo si přebarvil vlasy, nosí brýle nebo bere léky na alergii. Zkoumáním molekulární podstaty života se nám otvírá úplně nový, netušený a fascinující svět. Ridleyho kniha je totiž mnohem víc než jen přehršlí brilantně vysvětlených, nesmírně zajímavých a překvapivých nejnovějších poznatků, které vyplynuly z výzkumu lidského genomu. Domnívám se, že největším přínosem je to, že Ridley trpělivě, elegantně a s nadhledem bourá řadu mýtů, které zamořovaly diskuse o vztahu mezi geny a (lidskou) psychikou.
</TEXT>
<HEADING>
Fascinující svět
</HEADING>
<TEXT>
Autor např. přesvědčivě ukazuje nesmyslnost tradiční představy o "genetickém determinismu", která staví na chybném předpokladu, že vlastnosti ovlivněné geneticky nelze změnit (na genetickém determinismu je asi nejpozoruhodnější to, že existoval pouze v představách svých kritiků). To pěkně ilustruje vliv výuky na výsledky IQ testů, přestože dnes už je známo, že geny mají na inteligenci větší vliv, než se kdy vůbec myslelo. Po pravdě řečeno, zjištění, že geny opravdu stojí za vším, by (rozumně) uvažujícího člověka nemělo nijak překvapovat. Nepochybuje-li totiž nikdo o tom, že přírodní výběr "modeloval" morfologické, anatomické a fyziologické vlastnosti všech organismů (včetně člověka), jak by mohl přírodní výběr ne pracovat i s vlastnostmi psychickými? Právě vzhledem k širokému záběru a závažností probíraných témat, by se měl čtivě naspaný Genom stát povinnou literaturou pro všechny, kdo se, třeba i jen okrajově, zajímají o vědu (záměrně neuvádím, zda o vědu sociální či přírodní - dnes už je zcela jasné, že dichotomie mezi sociálními a přírodními vědami je nedorozuměním založeným na dávno překonaných koncepcích) a o člověka - tedy pro všechny.
Matt Ridley: Genom. Přeložil Ivo Müller, vydalo nakladatelství Portál, Praha 2001. 285 stran, cena 399 Kč, náklad neuveden.
</TEXT>
</DOC>
<DOC>
<DOCID>LN-20020105087</DOCID>
<DOCNO>LN-20020105087</DOCNO>
<DATE>01/05/02</DATE>
<TITLE>
První díl monumentální pentalogie Lawrence Durrella
</TITLE>
<TEXT>
Zatímco v Anglii, Spojených státech, Francii, ale i Německu a dalších evropských zemích si Lawrence Durrell (1912 - 1990) vydobyl věhlas již v šedesátých letech, český čtenář si na první překlad musel počkat až do roku 1971, kdy vyšel Temný labyrint.
Nejproslulejší Durrellovo dílo Alexandrijský kvartet (z let 1957 - 1960) mohlo pro svou neslučitelnost s komunistickou ideologií vyjít v překladu až na sklonku osmdesátých let. Rozsáhlý román inspirovaný autorovým pobytem v Alexandrii v době druhé světové války dokonale vystihuje Durrellovu tvorbu - ta usiluje o skloubení smyslné stránky s intelektuální, o jejich vzájemné prostoupení. V jistém smyslu lze snad říct, že v této polaritě se odrážela i z literárního hlediska největší přátelství Durrellova života: na jedné straně velký básník a přísný kritik T. S. Eliot - Durrellův mentor a nakladatel, na straně druhé nespoutaný bohém Henry Miller a jeho žena Anais Ninová.
</TEXT>
<HEADING>
Z Paříže do Provence
</HEADING>
<TEXT>
Témata Alexandrijského kvartetu Lawrence Durrell rozvedl - a ta kontroverzní ještě vyhrotil v monumentální pentalogii nazvané Avignonský kvintet, která postupně vyšla v letech 1974 až 1985. První díl Monsieur aneb Kníže temnot vychází právě nyní ve výborném překladu Evy Veselé. Paříž - Provence, hned první stránka románu nás zavádí na jih Francie, do kraje, který se pro Durrella stal druhou Alexandrií. Nádherné evokace provensálské přírody nezapřou autorův rukopis, stejně jako lásku k novému domovu (Durrell se zde po válce usadil a prožil zbytek života). Provence nespojuje s Alexandrií ovšem jen blízkost Středozemnímu moři, v Durrellově případě zde existuje i spojitost literární. Právě v novém domově totiž počátkem šedesátých let dokončil Alexandrijský kvartet a kraj katarů se mu stal inspirativním prostředím pro pokračování v gnostickém dobrodružství. Podtitul Knížete temnot "gnostický román" je sice tak trochu nadbytečný, leč přesto výstižný. Gnostická témata byla už leitmotivem Alexandrijského kvartetu. Jenže zatímco zde tvořila jakési pozadí, a někdy jen dotvářela krajinomalbu místa obtěžkaného historií, v Avignonském kvintetu se dostávají do popředí. Nesl-li první románový cyklus podtitul "zkoumání moderní lásky", pak druhý v tomto směru postupuje o krok dál - nezaměřuje se ani tak na moderní lásku jako spíš na lásku obecně, a tu vidí jako nedílnou součást gnostického výkladu reality. Přirozeně, Avignonský kvintet je extrémnější, a to nejenom názorově - zatímco takové věci jako pevné, stálé "já" autor dříve jen jemně zpochybňoval, nyní je rázně vyvrací, čemuž pochopitelně odpovídá i metoda psaní - už v románu Monsieur aneb Kníže temnot můžeme pozorovat, jak se na scéně objevuje postava za postavou a vzápětí mizí v nenávratnu. Nejsou to totiž postavy v tradičním smyslu, spíše nositelé symptomů, vlastností, které se v průběhu celého cyklu stále opakují. Na druhé straně, a to je třeba obzvlášť silně zdůraznit, kniha tím neztrácí na čtivosti. Stejně jako v Alexandrijském kvartetu izde dokáže filozof-diletant Durrell uplatnit své vypravěčské nadání - kniha neobsahuje jeden, ale hned množství strhujících příběhů, vtipných postřehů a v neposlední řadě úchvatných impresionistických popisů, hlavně krajiny.
</TEXT>
<HEADING>
Gnostický román
</HEADING>
<TEXT>
Ale i v nich, zejména jejich úhlu pohledu, lze vidět zajímavý rozdíl vůči Alexandrijskému kvartetu. Ten je vlastně příběhem města, Alexandrie se stává jednou z postav románu, archetypem ženy, přičemž ostatní ženské postavy jsou jen jejím odrazem. Pohled autora-malíře je upřen na město, které se snaží zachytit evokací všech smyslových počitků. V Avignonském kvintetu vidíme město jakoby zdálky, pohled má mnohem větší záběr, ale obsahuje spíše krajinu, venkov, včetně místních obyčejů a kuriozit. Oproti kvartetu tak kvintet postrádá pevný střed, podle všeho v souhlase s názorovým schématem, který autor v knize načrtává. Namísto toho, aby se soustředil na jedno místo, opisuje román něco, co se vzdáleně podobá kruhu a zahrnuje celou oblast Středomoří - s důrazem na magičnost krajiny a její historickou dimenzi, samovolně prosakující do přítomnosti. V románu Monsieur začínáme na starobylém a chátrajícím panském sídle v Provenci, ovšem v průběhu knihy zavítáme znovu do Egypta, kde se setkáme s enigmatickým Akkadem, gnostickým guru v něčem (a nikoli náhodou) připomínajícím Nessima zkvartetu. Jelikož Monsieur je jakýmsi úvodem do celého cyklu, má seznámení s Akkadem dvojí funkci - jednak vidíme, jak jsou do gnostického mysteria zasvěcováni vypravěč a dva sourozenci, majitelé zmíněného sídla, ale zároveň jsme my čtenáři zasvěcováni do Durrellova zvláštního mysticko-filozofického konceptu. Britský prozaik a kritik Robert Irwin kdysi s jistou nadsázkou poznamenal, že Durrell má zvláštní sklon číst všechny dávné gnostické texty jako sexuální příručky. To je do značné míry pravda - proto, že v jeho excentrickém systému, mísícím prvky gnose s epikurejstvím, hraje láska, zejména pak tělesná, klíčovou roli. Západ, to je především určité pojetí lásky, tak lze ve stručnosti vyjádřit tezi knihy Durrellova blízkého přítele Denise de Rougemont. A Durrell by se pod ni jistě podepsal. Hned v prvním dílu kvintetu zkoumá nejrůznější podoby lásky (včetně bisexuálního vztahu vypravěče a obou sourozenců nebo incestního vztahu mezi nimi), v nichž se zajímavým způsobem zrcadlí dějiny západní civilizace. A není jistě náhodou, že se autor zaměřuje na krajní momenty, ostatně i z geografického a intelektuálního hlediska se jeho psaní pohybuje na samotné hranici Západ - Východ. Nakonec ve Středozemí to asi ani jinak není možné. Závěrem lze říci snad jediné. Díky mistrovskému umu autora o rozkoších jen nečteme, nýbrž je i zakoušíme. Evě Veselé, která je výtečnou znalkyní Durrellova díla a knihu opatřila informativním doslovem, patří obrovský dík za to, že našla odvahu a do takového díla se vůbec pustila. Nelze si tedy než přát, aby se časem v českém překladu objevily i další knihy cyklu. Bez nich zůstane Monsieur aneb Kníže temnot pouhou ouverturou, což mu ovšem nic neubírá na hodnotě.
Kniha týdne
Lawrence Durrell - MONSIEUR ANEB KNÍŽE TEMNOT (AVIGNONSKÝ KVINTET I)
Přeložila a doslov napsala Eva Veselá. Vydalo nakladatelství Rybka Publishers, Praha 2001, 300 stran.
</TEXT>
</DOC>
<DOC>
<DOCID>LN-20020105088</DOCID>
<DOCNO>LN-20020105088</DOCNO>
<DATE>01/05/02</DATE>
<TITLE>
próza
</TITLE>
<TEXT>
Nick Hornby
</TEXT>
<HEADING>
Fotbalová horečka (BB art)
</HEADING>
<TEXT>
Když bylo Nicku Hornbymu jedenáct let, vzal ho otec poprvé na fotbalový zápas londýnského Arsenalu - a dramaticky tím poznamenal celý jeho další život. Tím dnem se totiž z malého Nicka stal fanatický fanoušek Arsenalu, který o sobě a své vášni o čtvrtstoletí později, už jako dospělý a navíc spisovatel, napsal: "Pravda je takováto: po znepokojivě velké úseky průměrného dne jsem naprostý magor." Fotbalová horečka je pokusem získat nadhled nad vlastní posedlostí. Snaží se prozkoumat některé významy, které podle všeho fotbal pro mnohé z nás má, říká v úvodu své knihy autor. Právě tato jeho snaha knihu předurčuje k tomu, aby i v Česku našla početnou obec čtenářů. Když líčí své zoufalství z nevydařeného zápasu Arsenalu, najde momentálně největší pochopení u slávistů, kteří právě protrpěli podzimní část ligy; když popisuje euforické pocity z vítězství v Premier League či poháru, přitakají mu sparťané, již nedávno prožívali mimořádně úspěšné tažení svého klubu Ligou mistrů. A když naříká nad hubenými lety anglické reprezentace, porozumějí mu všichni, majíce ještě v čerstvé paměti nepovedený pokus českého týmu kvalifikovat se na mistrovství světa. Fotbalová horečka je totiž především vynikající knihou o tom, co je to mít srdce fotbalového fanouška. A srdce fotbalového fanouška bije všude stejně.
</TEXT>
<HEADING>
Velká kniha o hovně (Havran)
</HEADING>
<TEXT>
Velká kniha o hovně není určena jen amatérským skatologům či vášnivým koprofilům. Nejde v ní totiž o hovno jako takové, ale výhradně o "hovno literární". Tradice hovna v české literatuře není dlouhá: ještě na konci minulého století bylo nahrazováno jinými výrazy nebo cudně vytečkováváno. Přesto mnoho velkých spisovatelů neodolalo a tabu porušilo. Velká kniha o hovně je jakousi čítankou literárních textů, které se lidského výkalu nějak dotýkají. Nalezneme tu proslulou báseň Jaroslava Vrchlického, povídky Gustava Meyrinka, Ladislava Klímy, Jaroslava Haška, E. E. Kische a mnoha dalších. Zkrátka nepřišli ani soudobý autoři: esej Lubomíra Martínka ukazuje, v čem je rozdíl mezi českým hovnem a francouzským merde, a v povídce Petra Šabacha (který je této tradici průkopníkem - jako první dal hovno rovnou do titulu své knihy) zase najdeme příběh o tom, co se stane, když český nakladatel v Paříži do ... šlápne.
A. J. Cronin
Příhody z černého kufříku Další příhody z černého kufříku (Motto)
Někdy na přelomu 19. a 20. století přijíždí do skotského městečka Levenfordu čerstvý absolvent medicíny doktor Finlay Hyslop. V ruce hrdě třímá odznak svého postavení - zbrusu nový černý lékařský kufřík. S ním nastupuje jako asistent v ordinaci staršího velmi svérázného doktora Camerona. Většina kapitol v obou knihách je samostatnými epizodami, příběhy jednoho pacienta. Doktoři Hyslop a Cameron jako správní literární hrdinové neléčí jen nemoc, ale "celého člověka". Znají pacientovo zázemí, jeho bolesti a starosti a dokážou to při léčbě využít. Autor sám byl lékařem, a tak líčení nejistoty a mučivé zodpovědnosti při zásadních rozhodnutích, kdy na míle daleko nebyl jiný lékař, je velice autentické a srozumitelné. Příběhy se odehrávají v době, kdy nebyla antibiotika a zápal plic je smrtelný, kdy zemřít na záškrt, spálu nebo při porodu nebylo vzácností a diagnóza "apendicitida" nebyla všeobecně uznávána. Proto v knihách těžká nemoc často působí jako uvěřitelná katarze mezilidských vztahů a možnost smrti do komických příběhů vnáší lehký patos a sentiment.
thriller
Jeffery Deaver
</TEXT>
<HEADING>
Modrá sféra (Domino)
</HEADING>
<TEXT>
Pro námět svého nejnovějšího románu sáhl Jeffery Deaver do světa moderních technologií - Modrá sféra je především příběhem souboje dvou wizardů, čili počítačových géniů. Na jedné straně stojí vraždící psychopat, dlouho známý jen pod přezdívkou Phate, který přestal rozlišovat mezi realitou a počítačovou hrou; na druhé straně Wyatt Gillette, odsouzený, leč pro potřeby policie dočasně propuštěný hacker, který jediný je schopen svést s Phatem - alespoň na síti - rovnocenný souboj... Na autora úspěšných thrillerů má Američan Jeffery Deaver pozoruhodnou minulost. Vystudoval žurnalistiku na univerzitě v Missouri, ale živit se začal jako písničkář, hrál po klubech v rodném Chicagu a v San Francisku. Po čase se rozhodl pro kariéru právníka - a tak vystudoval práva v New Yorku a začal pracovat jako komerční právník. A během své právnické kariéry na Wall Street začal psát svůj první román. Jako autor byl záhy tak úspěšný, že se rozhodl práva zanechat a věnovat se už jen psaní. Doposud napsal patnáct románů (byly přeloženy do více než dvaceti jazyků, osm už jich vyšlo i česky) a řadu povídek. Podobně jako jiný Deaverův bestseller, Sběratel kostí, i Modrá sféra přitáhla okamžitě pozornost filmařů - "u Warnerů" v Hollywoodu už podle knihy natáčejí film.
sci-fi
Isaac Asimov
</TEXT>
<HEADING>
Nadace (Mladá fronta)
</HEADING>
<TEXT>
Když se po listopadu '89 objevila na pultech českých knihkupectví kromě jiných klasických "pecek" i Nadace, dostali fanoušci science fiction hořkosladký dárek. Mohli si postupně přečíst všech šest částí Asimovova největšího díla, tedy tři, které napsal na počátku 50. let, i tři, jež připojil po dalším třicetiletí, ale kostrbatý překlad jim tehdy zážitek z košatého a napínavého děje notně pokazil. Hrdina cyklu, geniální matematik a psychohistorik Hari Seldon i všichni jeho spolupracovníci, nepřátelé a jejich potomci, spjatí s projektem Nadace-Základny a Galaktické encyklopedie, se naštěstí vracejí v přetlumočení skutečně zasvěceném. Není divu, pořídil jej Viktor Janiš, mimo jiné držitel Ceny Tomáše Hrácha, kterou uděluje Obec překladatelů. Doufejme jen, že nezůstane u svého záměru převést do češtiny jen původní tři díly cyklu - i taková polovičatost by byla hořkosladká. Ale to teprve uvidíme.
fantasy
John Morressy
</TEXT>
<HEADING>
Mladý Kedrigern - - zrození mistra (Polaris)
</HEADING>
<TEXT>
Kerdrigern se poprvé českému čtenáři představil jako mladý stošedesátiletý čaroděj, který se proti tradici oženil s princeznou, jež občasným kváknutím ještě prozrazovala, že strávila, jak je u princezen běžné, pěknou řádku let v žabí podobě. V dalších knihách nás autor bere na výpravu do Kedrigernovy minulosti, od čarodějnických učednických let až po složení závěrečné zkoušky v den jeho stých narozenin. Zde také začínají čarodějova dobrodružství v knize Zrození mistra, kde se Kedrigern utká s lapky, ďáblem, dvouhlavým obrem, proradným právníkem a dalšími obyvateli pohádkového světa. John Morressy patří k autorům humorné fantasy jako třeba Terry Pratchett, přestože u něj převažuje příběh nad žerty a parodií. Příhody čaroděje Kedrigerna mají svou strukturou, stylem i přímočarým morálním vyzněním velice blízko ke klasickým pohádkám a jsou velice vhodnou četbou pro děti. Jistě ale poskytnou potěšení i mnohým dospělým.
Kerdrigern se poprvé českému čtenáři představil jako mladý stošedesátiletý čaroděj, který se proti tradici oženil s princeznou, jež občasným kváknutím ještě prozrazovala, že strávila, jak je u princezen běžné, pěknou řádku let v žabí podobě. V dalších knihách nás autor bere na výpravu do Kedrigernovy minulosti, od čarodějnických učednických let až po složení závěrečné zkoušky v den jeho stých narozenin. Zde také začínají čarodějova dobrodružství v knize Zrození mistra, kde se Kedrigern utká s lapky, ďáblem, dvouhlavým obrem, proradným právníkem a dalšími obyvateli pohádkového světa. John Morressy patří k autorům humorné fantasy jako třeba Terry Pratchett, přestože u něj převažuje příběh nad žerty a parodií. Příhody čaroděje Kedrigerna mají svou strukturou, stylem i přímočarým morálním vyzněním velice blízko ke klasickým pohádkám a jsou velice vhodnou četbou pro děti. Jistě ale poskytnou potěšení i mnohým dospělým.
</TEXT>
</DOC>
<DOC>
<DOCID>LN-20020105089</DOCID>
<DOCNO>LN-20020105089</DOCNO>
<DATE>01/05/02</DATE>
<TITLE>
V rakouském hlavním městě můžete v kavárně nad jedním šálkem sedět třeba celý den, a nikomu to nevadí
</TITLE>
<HEADING>
zahraniční zápisník
</HEADING>
<TEXT>
Dát si v kavárně dvě kávy denně je nepsanou povinností každého Vídeňana. Jedna káva se pije cestou do práce. Stává se tak při čtení novin a konzumaci něčeho malého sladkého. Ta druhá se popíjí cestou z práce. Při rozhovoru s kamarádem, kolegou. Obě kávy - ranní i večerní - se pijí v klidu, bez stresu.
Host kavárny v podunajské metropoli Vídni může sedět u jedné kávy třeba den. Nikdo z obsluhujícího personálu nebude nervózně obcházet a co chvíli se ho ptát, dá-li si ještě něco. Ve správné kavárně se ozve sám host. To platí pro kavárny na reprezentačních třídách, v "Bermudském trojúhelníku" (ve čtvrti zábavy) stejně jako na předměstí. U šálku kávy se nejčastěji čtou noviny, v některých kavárnách se k ní hraje kulečník, bridge, taroky i šachy. Také se při kávě diskutuje, medituje, řeší... Káva je pro obyvatele Vídně víc než jen životabudič a kavárna víc než jen typ pohostinství. Dá se to říci i jinak: čím je pro Bavorsko pivo, Skotsko whisky, tím je pro Vídeň káva. Snad proto je v hlavním městě Rakouska 1500 kaváren. Těch, co jsou spojeny s restaurací, je pak 7800. A to pro 1 600 000 Vídeňanů!
</TEXT>
<HEADING>
Spousta káv pro každého
</HEADING>
<TEXT>
Vídeňské kavárny nabízejí na 40 druhů káv. Nejčastěji se pije melange. Káva s čepicí z našlehaného horkého mléka. Oblíbená u domácích je i malá nebo velká hnědá káva. Tedy káva se smetanou. A konečně i espreso. Opomenout nelze ani tzv. prodlouženou kávu, v níž je více mléka. Pak už následují speciality: káva Marie Terezie, káva fiakristů, káva Johanna Strausse... Za zmínku stojí i fakt, že v každé kvalitní kavárně podávají ke kávě automaticky sklenku vody. Ve Vídni je z vodovodu - mají totiž alpskou. Prý nejlepší! A dobrá kavárna také chystá něco k snědku. Kavárny nabízejí nejen odlišné kávy, ale i různá prostředí. Například vídeňští studenti si v poslední době oblíbili kavárny Segafredo, které jsou vedeny italským stylem. Střední generace zůstává věrná klasice. A literáti, umělci, malíři... ti tradičně vyhledávají něco jiného. K tomu jinému patří třeba Café Central, Muzeum, Grinsteidl... Jsou však kavárny ještě jiné. Mimořádné.
</TEXT>
<HEADING>
Café Demel aneb Kam chodili Habsburkové
</HEADING>
<TEXT>
Cukrárna Habsburků aneb dvorská cukrárna a pekárna, tak se říká kavárně stojící na vídeňském Kohlmarktu už od roku 1786. Členové habsburského rodu si ji oblíbili pro Demelovy skvělé dorty. A navíc, cukrárna nebyla daleko od hradu jejich zimního sídla. Na první pohled působí Café Demel mezi drahými obchody nevelkým dojmem, ale v přízemí má tři velké místnosti - kavárenskou, restaurační a zimní zahradu. V prvním patře jsou pro hosty také tři místnosti, stejně je tomu v patře druhém. Tady se mohou konat i malé plesy, konference, semináře. K Demelovi chodí řada Vídeňáků na dobré dortíky. I na biedermeierovský čaj. Ten - s bílým vínem, rumem a kořením - za pouhých 72,92 šilinku ohřeje dokonale. Možná lépe než dražší fiakristická káva. Velká mocca káva s třešňovým šnapsem a šlehačkou. Specialitou je káva Anny Demel domácí káva s pomerančovým likérem a šlehačkou. Jedna stojí 110 šilinků.
</TEXT>
<HEADING>
Café Landtmann
</HEADING>
<TEXT>
Proti městské radnici se vypíná rohový dům, v něm je známé Café Landtmann. Sem přicházejí popíjet kávu, dát si k ní něco ze sladkých specialit či vůbec poobědvat zastupitelé města Vídně a politici. Večer se tu po skončení programu v sousedním Hradním divadle scházejí také diváci. Patří k dobrému tonu po představení v Burgtheatru zajít k Landtmannovi. Sedí tu totiž i herci. Do této restaurace-kavárny chodil rád třeba Sigmund Freud. Ten v každou denní či noční dobu. I bez divadla. Café mající dvě hlavní části a několik salonků založil 1. října 1873 Franz-Karl Landtmann, syn továrníka, který zprvu vyráběl voskové svíce a med, až později přesedlal na kávu. Jak vidno, udělal dobře. U Landtmanna se tradičně podává ke kávě také štrúdl. Podaří-li se člověku být účastníkem tzv. štrúdlového semináře, které se tu pořádají, bude mu odborníkem štrúdl upečen doslova před očima. Uvidí na vlastní oči bravurní tažení štrúdlového těsta s několikerým nadhozem. A ještě něco je v tomto podniku zajímavé, čas od času si vydává vlastní noviny. Ty si lze číst u Mozartovy kávy mocca kávy s nugátovým likérem, mandlovým špiritusem a šlehačkou za 72 šilinků.
</TEXT>
<HEADING>
Kavárna, kde se kupuje nábytek
</HEADING>
<TEXT>
Architekti, designéři a mladí lidé, kteří si chtějí zařídit zajímavě byt, chodí druhý rok do kavárny na Burggasse. U barokních vídeňských kasáren. Je zvláštní. Tady si může objednat zákazník i host v jedné osobě - kávu "do židle", kterou by si rád koupil. Tak vyzkouší, zda je to ta pravá. Může si chuť kávy vychutnat i na posteli, pro jejíž nákup se rozhoduje. Má šanci na "svou" postel chodit pít kávu i týden, než řekne své ano. V tomto Café, které iniciovala skupina mladých podnikatelů, vystavují nejen nábytek, ale i jiné artefakty designéři z celého světa. A nápojový lístek je současně jejich prezentačním katalogem. Česká designérka Leona Matějková a její kolegyně Gabriela Náhlíková třeba nabízejí atypický pracovní stůl.
</TEXT>
<HEADING>
Leopold Café
</HEADING>
<TEXT>
Je součástí nového Leopoldova muzea stojícího poblíž památníku císařovny Marie Terezie. Přesto se při cestě do něj neplatí muzejní vstupné. Kavárenský host dostane jen razítko na ruku. Tím se všude prokazuje. Leopold Café se nachází ve třetím patře, je prosklené s výhledem na okolí. Jeho zařízení ve stylu 50. let vrací našince do časů slávy pražského hotelu International. Mladí Vídeňané mají výhodu - tohle neznají. Proč je řeč o mladých? Především vysokoškolákům je totiž Café Leopold určeno. Má otevřeno do 4 hodin ráno. Tvůrcem pár měsíců staré kavárny stejně jako celé budovy muzea je prof. Friedrich Achleitner, doyen rakouských architektů.
</TEXT>
<HEADING>
Café Sacher
</HEADING>
<TEXT>
Po návštěvě vídeňské opery se musí vypít káva u Sachera. V hotelu, přesněji v kavárně syna průkopníka typicky rakouského dortu. Jím byl Franz Sacher, který jako šestnáctiletý kuchtík připravil čokoládový dort pro knížete Metternicha. Syn tohoto věhlasného kuchaře vybudoval v roce 1876 ve Vídni hotel. Ten dnes patří k nejdražším, ale i nejtradičnějším biedermeierovským stavbám a interiérům. Sem jsou během oficiálních návštěv Vídně zváni na oběd či kávu vládnoucí hlavy, politici, zahraniční delegace, a to na různých úrovních. Café Sacher bylo vždy oficiální kavárnou vlády. Ovšem dříve byl tím vyvoleným jen a jen rod Franze Josefa. Dnešní šlechty se to už netýká, její příslušníci při návštěvě města Vídně popíjejí kávu zásadně v nedalekém Café Schwarzenberg...
</TEXT>
<HEADING>
Kde sedával Adolf Loos
</HEADING>
<TEXT>
Architekt Adolf Loos, jeho žena Lina, herec a esejista Egon Friedell a básník Alfred Polgar měli svůj "domácí" stůl v Café Central v Herrengasse. U toho stolu si dokonce Loos a jeho dvacetiletá přítelkyně řekli své ano. To neoficiální. Ale už tenkrát tu hrála ke kávě hudba - decentní klavír. Z kavárny umělců, k nimž patřil i Oskar Kokoschka, Stefan Zweig a další, se ale časem stala kavárna obchodníků, bankovních úředníků. A samozřejmě turistů, které někdejší slavní hosté Centralu lákají. V této kavárně, k níž patří i přilehlá cukrárna, svého času "kafovali" i T. G. Masaryk nebo dr. Kramář.
</TEXT>
<HEADING>
Diglas, Sperl, Dommayer
</HEADING>
<TEXT>
Vídeň má dlouhou řadu dalších zajímavých kaváren. Například Café Diglas, o němž se v turistických průvodcích moc nepíše, a tak je jeho navštěvování výsadou domácích. Ale jeho majitel sponzoruje každoročně ve Vídni Kávový ples. Za připomenutí stojí i kavárny považované za nejtradičnější: Café Sperl či Café Korb, kde se setkávají známí vídeňští malíři. Pro muzikanty je zase zajímavé Café Dommayer v Hietzingu, kde stále hraje k relaxaci ducha Straussova hudba. V Café Imperial - v paláci postaveném původně pro německého vévodu Württenberského - se můžete setkat s nejbohatšími lidmi světa. Apartmá ve zdejším hotelu stojí 40 000 šilinků na noc. Káva je položka zanedbatelná. Zajímavé je i Café Blaustern, moderní kavárna, kde se scházejí architekti, módní návrháři a občas i modelky. K zajímavým patří Café UNA v orientálním stylu a nebo Theatercafé u Mlsného trhu. V něm posedávají divadelní umělci do dvou hodin ráno. A s oblibou, ačkoli má kavárna trochu charakter kantýny... Každému vídeňskému obyvateli vyhovuje jiná kavárna. Každý má "svou". Ale při nedělním korzu se jich nejvíc sejde na ulici Graben (Příkopy), kde je jedno café vedle druhého. Staré město je zjevný "kávový" magnet.
Vídeň má dlouhou řadu dalších zajímavých kaváren. Například Café Diglas, o němž se v turistických průvodcích moc nepíše, a tak je jeho navštěvování výsadou domácích. Ale jeho majitel sponzoruje každoročně ve Vídni Kávový ples. Za připomenutí stojí i kavárny považované za nejtradičnější: Café Sperl či Café Korb, kde se setkávají známí vídeňští malíři. Pro muzikanty je zase zajímavé Café Dommayer v Hietzingu, kde stále hraje k relaxaci ducha Straussova hudba. V Café Imperial - v paláci postaveném původně pro německého vévodu Württenberského - se můžete setkat s nejbohatšími lidmi světa. Apartmá ve zdejším hotelu stojí 40 000 šilinků na noc. Káva je položka zanedbatelná. Zajímavé je i Café Blaustern, moderní kavárna, kde se scházejí architekti, módní návrháři a občas i modelky. K zajímavým patří Café UNA v orientálním stylu a nebo Theatercafé u Mlsného trhu. V něm posedávají divadelní umělci do dvou hodin ráno. A s oblibou, ačkoli má kavárna trochu charakter kantýny... Každému vídeňskému obyvateli vyhovuje jiná kavárna. Každý má "svou". Ale při nedělním korzu se jich nejvíc sejde na ulici Graben (Příkopy), kde je jedno café vedle druhého. Staré město je zjevný "kávový" magnet.
</TEXT>
</DOC>
<DOC>
<DOCID>LN-20020105090</DOCID>
<DOCNO>LN-20020105090</DOCNO>
<DATE>01/05/02</DATE>
<TITLE>
Ve tři čtvrtě na jednu ráno vyndá Frau Josefina Hawelka z trouby starého plynového sporáku v malé kuchyňce za stylovým barem povidlové buchty a servíruje je hostům.
</TITLE>
<TEXT>
"Vedeme je jako specialitu, tak musejí být k dostání až do zavírací doby. A čerstvé," říká rezolutně - maminka současného a manželka bývalého majitele pověstného vídeňského Café Hawelka. "To jsou české buchty! Někdy dělám i tvarohové, ale ty se musejí prodat a jíst teplé," dodává hrdě s tím, že hostům peče dle českých receptů i bábovky a bublaniny. Vitální osmdesátnice je denně v kavárně od osmé ráno do druhé - vlastně také ranní. V kavárně, která od roku 1939 udržuje svůj rakousko-uherský interiér, vítá každého hosta. S každým se i osobně loučí. Štamgasti na to už čekají. "Manželovi prarodiče přišli z Čech, z Jáchymova, po první válce. Já jsem zdejší," směje se drobná paní. Dům v Dorotheergasse koupila s manželem Leopoldem - vyučeným kuchařem - před dvaašedesáti lety - tehdy složili 50 000 šilinků. Kavárnu vybavili tonetkami, několika sofa a malými stolky. Jsou tu dodnes. "Od té doby tu je kavárna. Okolo se už majitelé obchodů změnili, změnil se i sortiment. My zůstáváme," komentuje obchodní situaci, která je prý stále složitější, autorka věhlasných buchet. "Sem chodí různí lidé. Hlavně ale studenti a umělci. Podívejte, tam sedí jeden Brit malíř. Učí na výtvarné akademii. Když přišel prvně, ptala jsem se, zda je Američan. Skoro se urazil," ztiší hlas Frau Josefine a mávne rukou: "No jo, umělci!" U Hawelků fungoval štamgastský stůl, patřící vídeňským literátům - Konradu Bayerovi, Gerhardu Rühmovi a Oswaldu Wienerovi. "Hosty máme i z Francie a Jižní Ameriky. Když přijedou do Vídně, jdou sem. Taky máme štamgasty z Bratislavy. S nimi konverzuje muž, i když oni mluví slovensky. Hlavně ale rozumí dobře česky, jenže mluvit už neumí," prozrazuje na manžela mezi výčtem svých věrných strávníků paní Hawelková. Seděla necelé čtyři minuty, a už se odbíhá loučit se skupinou studentů. "Jo jo, musím si ráno ředit krev červeným vínem, aby mi to běhalo," mrkne spiklenecky a dodá: "V Praze je to ale zrovna tak, ne? Já tam byla jednou a vypadalo to, že v kavárnách se taky musejí otáčet. Nebo že by se mi to zdálo, když jsem měla po letech tu dovolenou?" směje se "Mama Hawelka", jak ji oslovují studenti. Musí vydržet ještě hodinu, pak se rozloučí s vrchním a brigádnicí. A půjde. Pěšky kousek za Štěpánský dóm.
</TEXT>
</DOC>
<DOC>
<DOCID>LN-20020105091</DOCID>
<DOCNO>LN-20020105091</DOCNO>
<DATE>01/05/02</DATE>
<TITLE>
Je 68 kilometrů dlouhé, až 14 km široké, 252 metrů hluboké a má plochu 538 km čtverečních. Ale co je důležitější než tato suchá čísla - kolem Bodamského jezera je prostě hezky.
</TITLE>
<TEXT>
"Hranice vzplála tam na břehu Rýna, na ní umírá dálné vlasti syn," zní třídou stará písnička. Pan učitel Hnízdo hraje na housle a klukům v lavicích se po tvářích koulejí slzy jako hrachy. Stojím teď přímo na místě, o kterém hlavní hrdina filmu Obecná škola tak působivě zpíval. Tak tady nám ti cizáci upálili mistra Jana! Snažím se v sobě vzbudit alespoň náznak dojetí, ale nic. Žádná emoce. Snad že Rýn dnes teče o několik set metrů dále, snad že Husův kámen stojí uprostřed zcela světského sídliště. Pocit propojení s dějinami ve mně nevzbudí ani návštěva nedalekého Husova domu. Expozice je důstojná, didakticky přínosná, ale přiznejme, nijak strhující. A navíc, pokud by se tu někdo chtěl s posvátnými pocity dotýkat starodávných trámů, je na špatné adrese. Jako dočasné Husovo bydliště byl totiž tento dům označen omylem. To ovšem nevadí průvodcům českých poznávacích zájezdů. Ti sem své ovečky rádi zavedou už jen proto, že vstup je zdarma. "Když se to srovná s výletem na Kokořín," prosazuje se v mém podvědomí pověstná věta. Naštěstí mám teprve zjistit, že Kostnice a její okolí nabízí daleko více než jen šutr osamělý mezi paneláky a falešnou Husovu světničku. A mnohé z těchto zajímavostí Čecha přímo odkazují k rodné hroudě. Například kašna na hlavním kostnickém náměstí je zábavným průvodcem místní historií. Na její podestě pobíhají Seehasen - jezerní zajíci. O těchto bájných rybách se zaječíma ušima (či zajících s rybím ocasem) vyprávějí maminky od Bodamského jezera dětem před spaním. Podivný tříhlavý pták zase symbolizuje papežské schizma poněkud trapnou a nanejvýš ošidnou situaci, kdy v čele katolické církve stáli dva a v jednom období dokonce tři papežové. Tento problém se podařilo vyřešit právě při koncilu v letech 1414 1418, hvězdném okamžiku místních dějin, kdy Kostnice byla hlavním městem světa. Jako jediný právoplatný nástupce na Petrově stolci odešel odtud Martin V. Kromě jiných bronzových figur na obrubě kašny dále sedí dva holubi. Jeden má na hlavě papežskou mitru, druhý korunu. Neustále po sobě plivou (i když jen vodu), což přesně vystihuje vztah, který zde před šesti sty lety panoval mezi císařem a papežem. Poněkud naturalističtějšího zpodobnění se papež a císař (nejde o nikoho jiného než Sigismunda, či chcete-li Zikmunda - syna Karla IV.) dočkali v přístavu. Jsou součástí nové kostnické dominanty - sochy Imperie. Nejslavnější středověká kurtizána (a je jí kus - devět metrů) je tu drží na rukou - maličké, nahaté, obtloustlé, prostě k politování. Tato přitažlivá žena je zhmotněním erotických představ Petera Lenka, moderního sochaře, jehož vtipná díla pohoršují ctihodné občany v řadě míst v okolí.
</TEXT>
<HEADING>
Univerzitní ráj
</HEADING>
<TEXT>
Ať sem přijedete odkudkoli, nelze přehlédnout cedule s nápisem: "Vítá vás univerzitní město Kostnice. "Kostnická univerzita vznikla teprve v šedesátých letech dvacátého století. Co jí chybělo na staroslavnosti, to dohnala odvahou otců zakladatelů. Jejich záměr byl více než ambiciózní. Tady, na břehu Bodamského jezera, vznikne německý Harward. Tři tisíce studentů se zde bude vzdělávat v malých skupinách pod vedením špičkových vědců a budou se hned od počátku zapojovat do výzkumu. Za tímto účelem byl za městem zplanýrován nevysoký pahorek přímo na břehu jezera. Ve členitém slepenci z betonu, skla a kovu lze najít vše, co by snad mohl student či profesor potřebovat k životu. Statečně bojuji se závistí. Laboratoře, posluchárny, menza. Dobře. Divadlo, kino, malá zoologická zahrada, vlastní regata, umělá horolezecká stěna. No vlastně proč ne. Ale že tu stát provozuje i tlumeně osvětlenou kulečníkovou hernu s šesti stoly, s tím se vyrovnávám jen těžko. Skoro ze všech důležitých místností je krásný výhled na jezero. Kolem budovy se pasou univerzitní ovce a fakulta biologie se pyšní tím, že se jí podařilo obnovit okolní přirozené mokřady. Což se povedlo bohužel i včetně regenerace původní komáří populace. Zdejší knihovna nápadně připomíná středověkou bibliotéku z románu Umberta Eka Jméno růže. Labyrint s množstvím vchodů, ale jen jedním východem. Žádné sklady a depozitáře, všechny knihy, a je jich skoro dva miliony, jsou 24 hodin denně k dispozici na nekonečných regálech. Po hodině bloudění začínám chápat systém. Vlastně jde o dvě desetipatrové budovy, které jsou na několika místech propojeny. Ve třetím patře budovy G jsou i české knihy. Najednou mám ten pocit, který jsem se v sobě marně snažila vzbudit u Husova kamene. Leží tu opuštění, mimo dosah denního světla. Blatný, Diviš, Zahradníček (a vedle Ivan Skála). Pecka, Vaculík, Havel (a vedle Marie Majerová). Samizdaty a produkce exilových nakladatelství tu marně čekají na čtenáře spolu se spisy, které snad musejí pocházet z nějakého zrušeného ústavu marxismu-leninismu. Nikdo sem nechodí, a tak je tu koberec jako nový. Dá se na něm ležet celý den a celou noc a číst a spát a číst a spát. Selekce se tu neprovádí ani mezi čtenáři, ani mezi knížkami. Když se začne nedostávat místa, přistaví se další budova. Po dvou dnech strávených v knihovně se dostavuje kocovina. Musím na vzduch. Na výlet. Z univerzitní menzy je jako na dlani proslulý květinový ostrov Mainau. Tento majetek švédského královského rodu Bernadotte je možná největší turistickou atrakcí celého Bodamského jezera. O "ostrov pěti ročních období" se stará armáda šedesáti zahradníků. Na jaře na Mainau rozkvétá více než milion narcisů, tulipánů a hyacintů, léto patří růžím a podzim je ve znamení jiřin. Ale i v zimě je otevřen motýlí dům a palmový skleník. Za návštěvu ostrova dospělý v zimě zaplatí 5, v letní sezoně pak 10 eur. Z Mainau je zase vidět Meerburg - unikátně dochované historické městečko obklopené vinicemi. Z Kostnice sem jezdí každou čtvrthodinu trajekt. Meerburg působí jako filmová kulisa. Jako by si tu fiktivní režisér naporoučel křivolaké uličky, funkční vodní mlýn, dva zámky a starý, ba dokonce prastarý hrad. Jde o nejstarší obývaný hrad Německa. Má vše, co má mít, nechybí nic. Seznam zdejších atrakcí je až podezřele kompletní. Ukazují tu vězení, úzkou tajnou chodbu, rytířský sál z osmého století, hladomornu, historický záchod, černou kuchyni i úmrtní lože slavné osobnosti (v tomto případě jako slavná osobnost slouží Anette von Droste-Hülshoff - žena označovaná jako "největší německá básnířka"). V létě na Meersburgu zuří turistický ruch, na podzim a v zimě ale městečko funguje jako časoprostorová komora. Stačí vybrat si století a přivřít oči.
</TEXT>
<HEADING>
Legendární Zeppelin
</HEADING>
<TEXT>
Z Meersburgu se dá pokračovat po břehu jezera do Friedrichshafenu. O většinu památek toto město přišlo při spojeneckém bombardování. Je však zajímavé něčím jiným - svou tradicí vzduchoplavectví. Snad je tu vzduch hustší než kdekoli jinde, snad mají zdejší lidé neobvykle odvážné sny. Jisté je, že už tu létalo kdeco. A nehynoucí zásluhu má na tom Ferdinand Graf von Zeppelin - rodák z Kostnice, jehož jméno se stalo přímo synonymem pro vzducholodě. Tento diplomat a konstruktér poprvé "létající cigáro" pilotoval nad jezerem v roce 1900. Na přelet hladiny potřeboval tehdy 18 minut. Následovalo období rozmachu. Vzducholodě z Friedrichshafenu létaly přes Atlantik i kolem světa. Jejich sláva pohasla 6. května 1937, kdy explodoval po kontaktu s kotevním stožárem největší vzdušný koráb všech dob Hindenburg. V poslední době ale zažívají renesanci. První stroj nové generace Zeppelin NT se tu vznesl v roce 1997. Uveze až čtrnáct lidí a jeho cestovní rychlost dosahuje 125 km/h. Vyslovovat v souvislosti s tímto plavidlem slovo Hindenburg je prý krajně nevhodné. Výbušný vodík byl nahrazen dříve nedostupným heliem a při vývoji bezpečnostních prvků byly zapojeny nejnovější technologie. Nelze tedy počítat s tím, že se vám u Bodamského jezera podaří zachytit unikátní snímek pádu hořící vzducholodě. Vyčerpávající průřez stoletím bodamské vzduchoplavby nabízí Zeppelinovo muzeum, zřízené v budově bývalého hlavního nádraží ve Friedrichshafenu. Důležitou atrakcí je tu rekonstrukce 33 metrů dlouhé části neštastného Hindenburgu. Do Kostnice se vracím lodí. Bílou, vymydlenou, připomínající letadlo. Pluje přesně podle lodního řádu. Zdejší spořádanost a čistota začínají působit na mé podvědomí. Mám najednou chuť udělat něco strašného. Třeba odhodit na zem papír nebo jet načerno autobusem. Nejvyšší čas na návrat domů.
Co byste měli vědět o Kostnici a okolí
</TEXT>
<HEADING>
Jak se tam dostat
</HEADING>
<TEXT>
Vlakem: Do Kostnice se dá dojet z Prahy s přestupem v Norimberku. Jízdenka stojí 2700 Kč. Pomalejší, ale podstatně levnější je koupit si jízdenku jen do Chebu a po Německu pokračovat na tzv. Wochenendetiket. Ten stojí 21 eur a až pět lidí najednou na něj může neomezeně jezdit buď celou sobotu nebo celou neděli všemi regionálními vlaky.
Autobusem: Linka jezdí z Prahy do St. Gallenu. Jedna cesta stojí 1800 Kč, zpáteční 2700 Kč.
Několik pěkných výletů (třeba na ostrovy Mainau či Reichenau) se dá podniknout kostnickou městskou dopravou. Vyplatí se koupit si celodenní lístek za 2,50 eura (celá rodina 4 eura) Celodenní karta, na kterou může jezdit vlakem až pět lidí po celém Bádensku-Württembersku, stojí 21 eur. Ještě levnější je pak karta opravňující používat vlaky v okolí Kostnice. Jednoho dospělého stojí 6,50 eura, celou rodinu pak 9 eur. Loď je zde považována za zcela běžný dopravní prostředek. Po vodě se dá dostat až třeba do Schaffhausenu s proslulými Rýnskými vodopády. Auta se přes jezero přepravují trajekty. Ty se platí podle délky vozu. Například na nejvyužívanějším spoji Kostnice Meersburg se platí 1,55 eura za metr délky auta. Kolem Bodamského jezera vede velmi oblíbená cyklistická stezka. V každém větším sídle je půjčovna kol.
</TEXT>
<HEADING>
Kuchyně
</HEADING>
<TEXT>
Tradiční gastronomii určují dvě věci: rybolov a vinice. Pověstní jsou zdejší candáti, pstruzi a štiky. Protože je jezero opravdu čisté, rybám se tu daří dodnes. U západní části jezera převažuje vliv kuchyně švábské, u východní bavorské. K dobrému tónu patří kupovat místní výpěstky. Těmi je pověstný "zeleninový" ostrov Reichenau.
</TEXT>
<HEADING>
Ubytování
</HEADING>
<TEXT>
U jezera každý druhý dům nabízí prázdninový byt - "Ferienwohnung". V kempech zaplatíte přibližně 4 eura za osobu a 6 eur za stan. Hotely jsou tu relativně drahé. Dají se ale nalézt i zařízení nabízející o něco skromnější, avšak podstatně levnější služby. V Kostnici je to například ubytovna zřízená v bývalé vodárenské věži, z jejíchž pokojů je úžasný výhled na jezero (tel. 07531-32260). Cenově dostupná je i ubytovna Don Bosco Heim (07531-62252).
Praktické rady
Důležitá telefonní čísla: záchranná služba a policie 110 hasiči 112
Co s německými markami: V Německu přestaly marky platit k 31. 12. 2001. Lze je ale ještě do konce února volně vyměňovat za euro v obchodních bankách. Poté bude marky možné měnit už jen v centrální bance.
</TEXT>
</DOC>
<DOC>
<DOCID>LN-20020105092</DOCID>
<DOCNO>LN-20020105092</DOCNO>
<DATE>01/05/02</DATE>
<TITLE>
Jan Berger o Kostnici
</TITLE>
<TEXT>
Fotbalová legenda Jan Berger strávil ve Švýcarsku třináct let. Z toho dva roky dojížděl z Curychu k Bodamskému jezeru do Kreuzlingenu. Trénoval tu místní fotbalový tým. Švýcarský Kreuzlingen přímo sousedí s německou Kostnicí. Hranice mezi oběma městy (a oběma státy) je sotva znatelná. "Přesto ale poznáte, kde žijí Němci a kde Švýcaři. Ta švýcarská část je ještě o poznání čistší, vypulírovanější a jakoby novější," říká Jan Berger. "Kreuzlingen je moc krásné město. Žije tu asi šest tisíc obyvatel. Rád vzpomínám, jak jsme na trénincích běhali po cestičkách kolem jezera. V zimě i v létě. Vždycky jsme jeho zátoky museli poctivě obíhat, protože skoro nikdy nezamrzá. Ale všude na nás pak čekaly útulné hospody a vinárničky. Dávali jsme si třeba ratlet. To jsou kousky okořeněného sýra, které se pečou na pánvičce. Když se trochu roztečou, sešoupnou se na talíř. Švýcaři k tomu dávají brambory přímo ve šlupce. Na tom kupodivu nic špinavého nevidí. A když k tomu přidají třeba cibulky a okurky, je to úplná balada. Ještě známější jsou fondue. To jsou kousky sýra, které se vaří v kotli, do kterého se může přidat i alkohol, třeba třešňovice," vzpomíná se zřetelným zalíbením v hlase Jan Berger.
</TEXT>
</DOC>
<DOC>
<DOCID>LN-20020105093</DOCID>
<DOCNO>LN-20020105093</DOCNO>
<DATE>01/05/02</DATE>
<TITLE>
za kulturou: s režisérem Davidem Radokem
</TITLE>
<TEXT>
"Nemohu a nechci hodnotit inscenaci Smetanovy opery jako fundovaný kritik. To bych musel být detailně obeznámený s partiturou a libretem," říká režisér David Radok. Čertovu stěnu, kterou v Národním divadle nastudoval britský režisér David Pountney, však považuje za seriózní uvedení domácí operní klasiky.
"Čertova stěna je totiž poněkud problematické dílo, zejména pokud jde o libreto Elišky Krásnohorské, jehož jazyk je neuvěřitelně překombinovaný a šroubovaný. Obávám se, že málokdo chápe, o čem vlastně Čertova stěna vypráví. Ta krkolomná souvětí dělají potíže i zpěvákům, kteří sami přiznávají, že mají problémy orientovat se v textu. Ani hudebně tato opera nepatří k nejlepším Smetanovým dílům," tvrdí Radok a vzápětí dodává, že právě proto oceňuje Pountneyho režijní přístup, který nešel cestou schválností a nechtěl tyto nedostatky vnějškově překrýt lacinými efekty. "Smetana psal Čertovu stěnu jako těžce nemocný člověk a jistě by nebylo těžké vymyslet si nějakou fantaskní vizi, kde by se děj odehrál v hlavě nemocného tvůrce upoutaného na lůžko. Na závěr by mohl být obrovský bazén, jehož voda by se vylila do orchestřiště, taková metafora by jistě leckomu lahodila," říká Radok. Pountney se snaží vyprávět příběh, jde po jeho smyslu a také využívá prvky zakomponované v hudbě a libretu. "Jeho inscenace má neobyčejnou vizuální proměnlivost, dynamiku a díky tomu se daří udržet divákovu pozornost. Několikrát se mi během představení stalo, že jsem cítil hluchá místa, ale režie mě novou, přesně vystavěnou akcí vrátila do stavu napětí a očekávání." Radok oceňuje i režisérovu práci se sbory, podle něj jejich naivní kouzlo Pountney nezahlazuje, naopak s ním výborně pracuje a využívá ho. Čertova stěna podle Radoka do repertoáru Národního divadla patří a zvlášť oceňuje způsob, jakým se dramaturgie opery tohoto úkolu zhostila. "Dali si s tím opravdu práci, neodbyli to jako povinnou úlitbu klasikovi, pozvali špičkového režiséra a celému tvůrčímu týmu poskytli odpovídající podmínky. Na této inscenaci je vidět, kolik času, energie a skutečného zaujetí do ní všichni vložili." Davida Radoka potěšila zejména scénografie Johana Engelse, na níž hodnotí nejenom funkčnost, ale i působivou jednoduchost výtvarného uchopení, které dotváří a podporuje režijní pojetí. "Klobouk dolů před technikou, ono totiž smontovat tak náročnou dekoraci na jevišti, které nemá dostatečnou hloubku a šířku, není jen tak. A to vypovídá o vysokém profesionální nasazení, což není vždy samozřejmostí." Ďáblova stěna se vztyčí uprostřed jeviště, aby se pak zřítila dopředu. "To je samozřejmě působivý efekt a stěna při pádu zvíří všechen staletý prach v Národním divadle, ale všechno funguje naprosto přesně a pan Sulženko, který hraje Beneše, se nemusí ničeho bát, říká s úsměvem David Radok a dodává, že premiérové publikum bylo vstřícné, i když zaslechl i nějaké to bučení. "Tyto reakce jsem ale opravdu nepochopil." Na režisérovi Pountneym si Radok velmi cení, že se systematicky zajímá o málo uváděná operní díla. "Patří k evropské špičce a nepřestává hledat, inscenuje Janáčka, Martinů. Je to velký profesionál a vnímá operu jako symbiózu libreta a hudby, přesně chápe, co médium opery obnáší. Také nemusí vždy pracovat ve velkých operních domech, láká ho práce s menšími, kompaktnějšími soubory, jako je v Británii například Opera North, a to je velmi sympatické." David Radok přiznává, že se Smetanovou tvorbou nemá příliš zkušeností, i když jednou asistoval při Prodané nevěstě. "To je samozřejmě ve světě nejčastěji uváděná opera Bedřicha Smetany. Před dvaceti lety jsem viděl skvělou inscenaci v English National Opera, při které jsem si uvědomil, že toto dílo lze dělat velmi seriózně. Inscenace byla výtvarně stylizovaná do let před první světovou válkou, což bylo velmi inspirativní. Tam jsem teprve pochopil, že postavy Prodané nevěsty nejsou prvoplánově napsané a že celý příběh má hluboce lidský rozměr a jakousi neuchopitelnou hořkost." Davida Radoka nyní čeká práce na Bergově opeře Lulu, kterou začne od února zkoušet ve švédském Göteborgu. V loňském roce uvedl v pražském Národním divadle (koprodukce göteborská opera) Bergovu operu Vojcek, která měla mimořádný úspěch, a pak opět pracoval ve skandinávských zemích. V létě nastudoval ve stockholmském Drottningholmu Händelovu barokní operu Julius Caesar a na podzim v Kodani Cestu do Remeše. "To byla příjemná práce, uvedli jsme ji po teroristických útocích na USA a soubor i diváci velmi vděčně přijali její lidské poselství, které mluví jasnou řečí - lidé se vždy mohou domluvit a i přes různé šarvátky a nedorozumění nakonec při dobré vůli zvítězí velkorysost."
</TEXT>
</DOC>
<DOC>
<DOCID>LN-20020105094</DOCID>
<DOCNO>LN-20020105094</DOCNO>
<DATE>01/05/02</DATE>
<TITLE>
Dámy se převlékly do zimního. Nová expozice oděvů byla otevřena v pražském Uměleckoprůmyslovém muzeu. Jde o kolekci základních typů svrchního oblečení - dámských zimních oděvů období posledních 200 let. Šaty, pláště, paleta, peleríny doplňují i klobouky, šálky, rukavice, rukávníky, obuv i kabelky. Otevřeno je denně od 10 do 18 hodin.
</TITLE>
<TEXT>
Tři známí výtvarníci na Špilberku. Výstavu obrazů Káji Saudka, Libora Vojkůvky a Karla Soukupa mohou do ještě zítřka zhlédnout návštěvníci hradu Špilberka. Výběr Saudkových ilustrací zahrnuje nejen rané tvůrčí období, ale i současná díla. Část věnovaná Vojkůvkovi představuje především současnou tvorbu, uvádějící diváky do autorova snového světa zvířat a lidí. Soukup se na výstavě prezentuje olejomalbou, grafickými pracemi a ilustracemi, vztahujícími se stejně jako u Saudka především k fantastické literatuře.
Tříkrálový koncert Gutta musicae. Zítra v 16.00 hodin se v pražském Pálffyovském paláci koná koncert známého souboru pod vedením Svatopluka Jányše. Na programu budou koledy středověké Evropy, tříkrálová pastorela z Bardějova, české ievropské koledy, vánoční písně Adama Michny z Otradovic i Rybova mše Hej mistře!
Skleněná veranda pro Waltera Benjamina. Výstava v Galerii Jiří Švestka v Praze představuje poprvé v České republice dílo amerického sochaře Siaha Armajaniho, který se narodil roku 1939 v Teheránu a od roku 1960 žije v Minneapolisu. Expozice je otevřena od zítřka do 3. března.
</TEXT>
</DOC>
<DOC>
<DOCID>LN-20020105095</DOCID>
<DOCNO>LN-20020105095</DOCNO>
<DATE>01/05/02</DATE>
<TEXT>
Po studiu na Vysoké škole uměleckoprůmyslové v Praze (1937 - 1942 u prof. Jaroslava Bendy) pokračoval Miloslav Troup (1917 - 1993) jako stipendista francouzské vlády ve studiu v Paříži. Když se v roce 1950 definitivně vracel do Československa, přistoupili - podle rodinné tradice - do vlaku tři Troupovi bratři. Celou cestu Německem, až na státní hranice, marně malíře přemlouvali, aby na Západě zůstal. Většinu života pobýval v Praze, živil se hlavně jako ilustrátor, zabýval se i užitou grafikou, navrhoval tapiserie, realizoval několik vitráží. Neúnavně opakoval a rozvíjel francouzskou lekci. Viditelných vztahů a příbuzností je celá řada: v Milánském dómu (1972) se ozývá Vincent van Gogh, pražské mosty, chrámy a věže jsou deformované v duchu kubismu, barvy vybírá a klade vedle sebe podobně jako fauvisté, je zde kus Chagallova snu, některé figury připomínají portréty Amedea Modiglianiho, nejsilnější je vliv Georgese Rouaulta. Barevné plochy také odděluje tlustými čarami, obrazy staví jako skleněné vitráže. Chrámovým oknům dodává třetí (duchovní) rozměr prozařující světlo, Rouaultovým obrazům dává hloubku malířské zpracování, ale Miloslav Troup se spokojuje s plošným členěním. Jeho obrazy se - až na pár výjimek - odehrávají jakoby v jedné rovině, netáhnou diváka do hlubiny malby. Působí graficky, víc jako kresebné návrhy než obrazové realizace.
</TEXT>
</DOC>
<DOC>
<DOCID>LN-20020105096</DOCID>
<DOCNO>LN-20020105096</DOCNO>
<DATE>01/05/02</DATE>
<TITLE>
Výstavu připravil malířův synovec Zdeněk Troup. O strýcově dědictví říká:
</TITLE>
<TEXT>
Malířská pozůstalost Miloslava Troupa je velmi rozsáhlá, asi 350 pláten, mnoho volných kreseb, grafik, ale na počet převládají ilustrace. Doprovodil přes 200 knižních titulů, jeho ilustrace tvoří samostatnou kapitolu v dějinách české knihy i českého výtvarného umění. Obrazy jsou poněkud ve stínu, ale sám se cítil především malířem. Malířským dílem nejsilněji promlouvá i k dnešnímu divákovi.
LN: V Obecní galerii Beseda je vystaveno padesát pláten. Čím je Troupovo malování výjimečné?
Záměrně zaujímal kladný postoj. Říkal, že život sám přináší dost starostí a těžkostí, umělecké dílo by proto mělo být zdrojem radosti. Bydlel v Nerudově ulici, padesát let denně procházel Malou Stranou přes Karlův most do ateliéru ve Veleslavínově ulici na Starém Městě. Praha mu byla celoživotní inspirací, obrazy Prahy jsou jeho vyznáním, výkladem poselství staré architektury, zachycením genia loci.
</TEXT>
<HEADING>
LN: Které je nejznámější Troupovo dílo?
</HEADING>
<TEXT>
Paříž kolem šesté, obraz z roku 1948, který básník František Hrubín nazval s jemnou nadsázkou Monou Lisou dvacátého století. Jsou v něm prvky kubismu i fauvismu, atmosféra zvláštního smutku, uhrančivost, která připoutá diváka. Vznikl v osudové době, kdy byla pomalu spouštěna železná opona.
Paříž kolem šesté, obraz z roku 1948, který básník František Hrubín nazval s jemnou nadsázkou Monou Lisou dvacátého století. Jsou v něm prvky kubismu i fauvismu, atmosféra zvláštního smutku, uhrančivost, která připoutá diváka. Vznikl v osudové době, kdy byla pomalu spouštěna železná opona.
</TEXT>
</DOC>
<DOC>
<DOCID>LN-20020105097</DOCID>
<DOCNO>LN-20020105097</DOCNO>
<DATE>01/05/02</DATE>
<TITLE>
Do čela průběžného pořadí kategorie motocyklů se probojoval loňský vítěz Ital Meoni * Japonci vládnou automobilům
</TITLE>
<TEXT>
Do druhé poloviny vstoupil včera africký maraton, jehož účastníky čeká po dnešní etapě v neděli zasloužený den volna.
ZOUERAT, Mauritánie - Nejdelší etapou, měřící 1545 km a rozdělenou na dvě části, pokračoval 24. ročník motoristického maratonu Rallye Total Dakar. Druhé dějství sedmé etapy se odehrálo včera po šestihodinovém odpočinku v mauritánském Tan-Tanu, přičemž jezdce čekalo už "jen" zbývajících 752 kilometrů. Návrat tzv. super marathon stages do itineráře Dakaru pozicemi favoritů nijak nezatřásl, byť v čele jednotlivých kategorií zuří dramatické souboje.
</TEXT>
<HEADING>
Roma byl sesazen
</HEADING>
<TEXT>
Motocyklům nadále vládnou rakouské stroje KTM, jejichž jezdce nesvazují žádné strategické příkazy. Po čtvrtečním dílčím prvenství Chilana De Gavarda zaútočil včera loňský vítěz pouštní soutěže Ital Meoni velice razantně a z postu průběžného lídra sesadil Španěla Romu, který nyní na druhém místě zaostává o 3:07 min. Rozdíly vedoucí pětice však nadále zůstávají těsné a tipovat vítězného motocyklistu si netroufají ani nejvyhlášenější afričtí šamani.
</TEXT>
<HEADING>
Masuoka kontroloval vedení
</HEADING>
<TEXT>
Čech Macháček se svojí čtyřkolkou stabilně cirkuluje mezi šestou a sedmou desítkou pokračujících soupeřů. Včerejší 67. příčka s mankem 1:26:08 hod. za vítězným Meonim zařadila českého hrdinu na prozatímní 56. stupínek. Kategorie automobilů přinesla triumf Japonci Šinozukovi (Mitsubishi), o pouhých 1:16 min. Druhý projel cílem jeho francouzský značkový kolega Fontenay, za jehož výfuky se do Zoueratu přiřítil Belgičan de Mevius za volantem konkurenčního nissanu. Až šestý čas vyměřil chronometr Japonci Masuokovi, na jeho vedoucí pozici se však nic nezměnilo.
</TEXT>
<HEADING>
Rychlý písek hrál do noty kamazu
</HEADING>
<TEXT>
Charakter měřeného 371 km dlouhého speciálu na "rychlém" písku Západní Sahary jasně hrál do noty kamazu Rusa Čagina, který si vítězstvím o 9:22 min. před Lopraisem pojistil vedoucí pozici mezi kamiony. Za Čaginem probíhal houževnatý souboj tatrováckých pilotů, Loprais porazil Tomečka nakonec o třináct sekund, v průběžné klasifikaci však platí opačné pořadí. "Byla to náročná skákačka na rozbitých trasách. S Tomečkem jsme stále jezdili na dohled, nikde na trati jsem však neviděl Čagina, takže ani nevím, jak jsem v etapě dopadl," zněla první Lopraisova slova v cíli.
Výsledky druhé části 7. etapy
</TEXT>
</DOC>
<DOC>
<DOCID>LN-20020105098</DOCID>
<DOCNO>LN-20020105098</DOCNO>
<DATE>01/05/02</DATE>
<TITLE>
Přišel s pověstí nejlepšího hokejisty mimo NHL, které zatím zůstává dost dlužen. Zámoří pomalu dochází trpělivot a začínají se zvedat první kritické hlasy proti opěvované letní akvizici Philadelphie Flyers Jiřímu Dopitovi (33).
</TITLE>
<GEOGRAPHY>PRAHA/PHILADELPHIA</GEOGRAPHY>
<TEXT>
Kdo ze zámořských hráčů se s ním potkal v mezinárodní aréně, hlásal doma zvěst o nejsilnějším muži, jakého kdy na ledě potkal. Slavomír Lener ho před sezonou NHL označil za hokejistu kalibru osmdesáti bodů za sezonu. Fyzickými parametry sliboval Dopita zacelit mezeru v řadách Philadelphie po přestoupivším Eriku Lindrosovi a Flyers mu dali na nováčka závratnou gáži 1,5 milionu dolarů. V polovině ročníku je však Dopitův zápis za Atlantikem o dost nuznější než se čekalo - pouhé 2 góly a 7 asistencí ve 24 duelech. "Kdyby to manažer Bobby Clarke před sezonou věděl, asi by velké-ho Čecha nechal doma pokračovat v kariéře nejlepšího hráče mimo NHL," napsal štiplavě ironicky korespondent stránky NHL.com John McGourty.
</TEXT>
<HEADING>
Mezi bijci
</HEADING>
<TEXT>
"Co se získaných bodů týče, jsou Jirkovy výkony určitě zklamáním," přiznal skaut Floridy Lener, podle něhož bývalému lídrovi Vsetína hodně uškodilo zranění kolena hned v prvním zápase sezony a především výměna Jana Hlaváče (Vancouver), který pro Dopitu měl být ideálním partnerem do útoku. "Kdyby jim vedení Flyers dalo víc času, určitě by si porozuměli, podle mě jsou pro sebe jako dělaní a měli hrát spolu stále," tvrdí Lener. Místo toho nyní Dopita bruslí v centru třetího útoku mezi bitkařem Donaldem Brashearem a bijcem Markem Recchim, za zápas dostává patnáct minut na ledě. "Cítím, že by chtěl určitě hrát víc," přiznává spoluhráč Roman Čechmánek. Dopitův agent Petr Svoboda, jenž je se svým klientem denně v kontaktu, přiznává, že sám hráč není příliš nadšený. "Určitě jsou v NHL trenéři, kteří by mu seděli víc," říká na adresu Billa Barbera, člena hokejové síně slávy a po dvanáct let hvězdy sestavy Flyers, která v 70. letech agresivní hrou často za hranicí pravidel ničila soupeře. "Chce po Jirkovi především obranou práci, zavezení puku a vyhraná vhazování. Pokaždé když s trenérem nebo manažerem mluvím, jsou spokojení. Prý je nezajímají body, ale odvedená práce. Na góly tady mají své zámořské hvězdy, kterým přejí víc," říká Svoboda.
</TEXT>
<HEADING>
Celý zápas sedí, na konci se přetrhne
</HEADING>
<TEXT>
V jednom z posledních zápasů odehrál Dopita deset minut, z toho v posledních sedmi minutách zápasu skoro neslezl z ledu a předtím málem nehrál. "To jsou takové podivnosti, které mu vadí," přiznal agent, jenž se nebrání ani možnosti Dopitovy výměny do jiného klubu. "Kdyby to Jirku ve Philadelphii nemělo bavit, nemá cenu se tam trápit. Něco bychom vymysleli." Trejd je však až poslední instancí, Flyers aspirují na slavný Stanley Cup, navíc měl prý dosud Dopita téměř nehoráznou smůlu. "Pamatuju hned několik zápasů, kdy mohl mít dva góly a dvě asistence. Místo toho trefil dvakrát tyčku a spoluhráč minul úplně prázdnou bránu," horlí Svoboda, jenž očekává ze strany svého klienta závratně lepší druhou část sezony. "Jirka je starý kozák, zvyká si hůř než mladíci. Ale už se to musí zlomit..."
V jednom z posledních zápasů odehrál Dopita deset minut, z toho v posledních sedmi minutách zápasu skoro neslezl z ledu a předtím málem nehrál. "To jsou takové podivnosti, které mu vadí," přiznal agent, jenž se nebrání ani možnosti Dopitovy výměny do jiného klubu. "Kdyby to Jirku ve Philadelphii nemělo bavit, nemá cenu se tam trápit. Něco bychom vymysleli." Trejd je však až poslední instancí, Flyers aspirují na slavný Stanley Cup, navíc měl prý dosud Dopita téměř nehoráznou smůlu. "Pamatuju hned několik zápasů, kdy mohl mít dva góly a dvě asistence. Místo toho trefil dvakrát tyčku a spoluhráč minul úplně prázdnou bránu," horlí Svoboda, jenž očekává ze strany svého klienta závratně lepší druhou část sezony. "Jirka je starý kozák, zvyká si hůř než mladíci. Ale už se to musí zlomit..."
</TEXT>
</DOC>
<DOC>
<DOCID>LN-20020105099</DOCID>
<DOCNO>LN-20020105099</DOCNO>
<DATE>01/05/02</DATE>
<TITLE>
Kladno - Pardubice 4:2
</TITLE>
<TEXT>
První letošní mistrovský zápas přinesl poslednímu Kladnu lehký závan naděje na záchranu. V utkání 36. kola hokejové extraligy totiž porazilo favorizované Pardubice.
LADNO - Teprve čtvrté vítězství v sezoně vybojovali kladenští hokejisté, když přerušili sérii šesti zápasů bez výhry. Kladno začalo ukázkovou akcí, když si za beky nabruslil Kysela, ale z mezikruží trefil jen tyč Svobodovy branky. Pardubice se probudily až po úvodní brance domácích a jejich snahu zúročil reprezentant Michal Sýkora, poté co pohotově napálil odražený kotouč za Horčičkova záda. Hosté navíc hráli 69 vteřin dvojnásobnou přesilovku, ale s nulovým efektem. V poslední minutě třetiny si vybral slabší chvilku brankář hostí Svoboda, když za vlastní brankou přihrál protihráči Gardoňovi, který bez potíží zasunul darovaný puk mezi tyče. Svoboda působil nervózně v průběhu celého utkání, možná i proto, že na střídačce seděl další adept na dres národního týmu Dušan Salfický. Gól hostů v úvodu poslední třetiny vnesl do hry nový náboj, šance střídala šanci a k bodům měly v posledních minutách blízko oba celky. V závěrečné minutě ale zpečetil výhru svého týmu Gardoň. "Vítězství je velký úspěch pro naše mužstvo, zvláště když jsme porazili Pardubice," radoval se trenér domácích Jaromír Šindel. "Prvním vítězstvím jsme naplnili novoroční předsevzetí vyhrát 11 zápasů." Asistent pardubického trenéra Petr Hemský poukázal na množství chyb v obraně. "Vyrobili jsme jich skutečně příliš, na druhé straně jsme ale promarnili mnoho šancí. Často jsme stříleli na prázdnou branku, ale trefit jsme ji nedokázali."
* Namlsaný Havířov. Zatímco mezi svátky Havířov oba zápasy vyhrál, tentokrát propadl. Jeho střelci se probudili pozdě, až v posledních třech minutách.
* Zlín vystřídal Spartu. Pražská Sparta přepustila vedení v tabulce Zlínu, po dnešní dohrávce s Vítkovicemi se ale do čela může vrátit.
Největší hvězdy:
1. Petr Klíma (Litvínov) - bývalý reprezentant stál u všech třech branek svého týmu
2. Radek Gardoň (Kladno) - dvěma důležitými góly napomohl k překvpivé výhře Kladna nad Pardubicemi
3. Kamil Brabenec (Plzeň) - vsítil dva ukázkové góly
</TEXT>
</DOC>
<DOC>
<DOCID>LN-20020105100</DOCID>
<DOCNO>LN-20020105100</DOCNO>
<DATE>01/05/02</DATE>
<TITLE>
Vsetín - Litvínov 5:3
</TITLE>
<TEXT>
Zdislav Tabara, trenér Vsetína: "Od druhé třetiny byl Litvínov jasně lepší. Jediným kladem bylo, že jsme dovedli své šance využívat." Viktor Lukeš, trenér Litvínova: "První třetinu jsme odehráli velice špatně, Vsetín naše chyby potrestal. "
</TEXT>
<HEADING>
Havířov - Č. Buděj. 2:5
</HEADING>
<TEXT>
František Výborný, trenér Havířova: "Rozhodl náš slabý důraz a chyby v rozehrávce." Jaroslav Jágr, trenér Českých Budějovic: "V závěru, když jsme dvakrát inkasovali, jsem si vzpomněl na utkání s Plzní. Také jsme tři minuty před koncem vedli 3:1, ale nakonec prohráli 3:4.
</TEXT>
<HEADING>
Znojmo - Zlín 2:1 v prodl.
</HEADING>
<TEXT>
Pavel Pazourek, trenér Znojma: "V ynikající výkon podal brankář Oldřich Svoboda." Stanislav Přikryl, trenér Zlína: "V nastaveném čase jsme chybně střídali, náš hráč se zapomněl na střídačce, soupeř získal početní převahu, kterou využil."
</TEXT>
<HEADING>
Karlovy Vary - Třinec 2:3
</HEADING>
<TEXT>
Marek Sýkora, trenér Karlových Varů: "Dokázali jsme vyrovnat z 0:2 na 2:2, ale po banální chybě se připravili o bod." Antonín Stavjaňa, trenér Třince: "Poté, co jsme ustáli dlouhé oslabení tří proti pěti, se mužstvo semklo a začalo si věřit."
</TEXT>
<HEADING>
Plzeň - Slavia 4:2
</HEADING>
<TEXT>
Radek Kampf, trenér Plzně: "Slavia hrála dobře do těla, což nám dělalo značné problémy." Ondřej Weissmann, trenér Slavie: "Ve druhé a třetí třetině jsme byli lepším týmem, vyrovnali jsme, ale náhodný gól po teči od modré čáry znamenal naši prohru."
</TEXT>
<HEADING>
Příští program
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020105101</DOCID>
<DOCNO>LN-20020105101</DOCNO>
<DATE>01/05/02</DATE>
<TITLE>
Matura skončil v Innsbrucku poslední
</TITLE>
<TEXT>
Režie třetího dílu Turné čtyř můstků ve skocích na lyžích vypadala v pátek v rakouském Innsbrucku stejně jako na předchozích dvou závodech. Opět vyhrál Němec Sven Hannawald.
INNSBRUCK - Obdivovaný německý skokan tak stojí před mimořádnou výzvou. V neděli by se mohl stát prvním závodníkem v padesátileté historii soutěže, který zvítězí ve všech čtyřech podnicích. Vyhrát tři úvodní závody se před ním na Turné povedlo již sedmi skokanům, ani jeden z nich ale nedokázal v závěrečném závodě v Bischofshofenu uspět. Hannawald potvrdil skvělou formu i včera v Innsbrucku. Výkonem 134,5 metru vytvořil v 1. kole rekord rekonstruovaného můstku a druhému v pořadí Rakušanu Höllwarthovi ulétl o osm metrů. Také ve druhém kole doplachtil nejdál ze všech skokanů a druhého Poláka Adama Malysze porazil celkově o 23 bodů. "Honilo se mi hlavou milion věcí, přesto jsem se dokázal soustředit. Je to zápřah na nervy, ale když tohle člověk zvládne, dovede fenomenální věci," radoval se sedmadvacetiletý Hannawald a jedním dechem dodal, že stěží může pochopit, že znovu vyhrál. V neděli v Bischofshofenu by se mu však historický kousek mohl vydařit. Na tamním můstku totiž drží rekord (137 m) a před dvěma lety si na něm doskočil pro zlato na mistrovství světa. "Myšlenkami na celkový triumf se netrápím, protože se mi to zatím nepovedlo. K tomu potřebuji dva dobré skoky v Bischofshofenu," připomněl Hannawald. "I když mám velký náskok, nebudu v neděli skákat na jistotu. Chci útočit na první místo, tamní můstek mi sedí," uvedl. Jan Matura, který se jako jediný z českých skokanů probojoval do hlavního závodu, se prakticky neodrazil. Souboj ve dvojici se Slovincem Peterkou prohrál o 13,5 metru a obsadil poslední 50. místo.
</TEXT>
</DOC>
<DOC>
<DOCID>LN-20020105102</DOCID>
<DOCNO>LN-20020105102</DOCNO>
<DATE>01/05/02</DATE>
<TITLE>
test auta
</TITLE>
<TEXT>
Variabilní interiér, vynikající jízdní vlastnosti a slušná dynamika patří k přednostem Toyoty Avensis Verso. Nevýhodou je vyšší cena.
Snaha o posílení prodejních pozic v Evropě vede Toyotu k nasazování stále nových zbraní. Tou další, která by japonské automobilce měla pomoci prodávat do roku 2005 v Evropě 800 tisíc vozidel ročně, je právě nový rodinný vůz Avensis Verso. Po modelu Yaris je avensis druhou toyotou, jež se může pochlubit přídomkem Verso. Ten se u toyoty stal symbolem pro větší prostornost a praktičnost, v případě avensisu pak napovídá, že jde o víceúčelový velkoprostorový automobil. Na českém trhu se objevil na podzim loňského roku. Avensis Verso příliš nehýří designérskými nápady, přesto mu však nechybí osobitý vzhled. Masivní příď s rozměrnými světlomety a dlouhým šikmým sklem se postarala o to, že vůz vypadá dynamičtěji než jeho konkurenti, např. Seat Alhambra, Renault Espace či Ford Galaxy. Napomohlo tomu i to, že je oproti nim nižší a zároveň delší, takže se vzhledově blíží více osobnímu kombíku, než vozu "dodávkového" typu. I tak se ale po prvním setkání nezbavíte pocitu, že se jedná o daleko větší automobil, než jakým Avensis Verso ve skutečnosti je. Stejný dojem vyvolá i interiér. Samostatná sedadla ve třech řadách (2+3+2) poskytují dostatek místa až sedmi cestujícím. Kromě předních sedadel nabízí obdivuhodný prostor i prostřední řada, kde si cestující nemohou stěžovat na stísněnost ani v oblasti loktů. A poslední dvojice sedadel rozhodně není také koncipována jako nouzová. Na zavazadla zbývá při plném obsazení 282 litrů, z čehož 70 litrů je ukryto pod výklopnou podlahou. Řešení si vyžádalo umístění náhradního kola pod podlahou v místě sedadla řidiče.
</TEXT>
<HEADING>
Interiér nabízí řadu uspořádaní
</HEADING>
<TEXT>
Značně variabilní interiér umožňuje celou řadu uspořádání. Zatímco přední sedadla se dají posouvat a sklopit, sedadla ve druhé a třetí řadě lze po složení používat jako stolky a je i možnost je zcela vyjmout. Vzniklý zavazadelník má pak objem 2422 l a lze v něm přepravit předměty dlouhé přes 2 m. Přístrojová deska obklopená kvalitními plasty byla přehledná, zaujala nás kontrolka, jež nahradila ukazatel teploty chladicí kapaliny. Ta, dokud je motor studený, svítí modře a po zahřátí zhasne. Pohodlné je i umístění řadicí páky u volantu. Připomínky jsme však měli k hledání optimální polohy pro řízení. Sedák sedadla řidiče se při změně výšky naklápěl dopředu a volant se dal bohužel nastavit pouze výškově, což v konečném důsledku znemožňovalo řídit s kratším úchopem. Avensis Verso se na českém trhu prodává se dvěma dvoulitrovými motory. Moderní turbodiesel D-4D disponuje výkonem 85 kW (116 k), druhý - benzinový - pak 110 kW (150 k). My jsme vyzkoušeli benzinový agregát ve spojení se samočinnou čtyřstupňovou převodovkou. Ta umožňuje volit mezi úsporným a sportovnějším stylem jízdy a šestnáctiventilovému čtyřválci s proměnným časováním ventilů VVT-i ani ve spojitosti s ní nechybí temperament a dynamika. Spotřeba kolísala mezi 8 a 13 litry na 100 km podle stylu jízdy, námi naměřená průměrná hodnota činila 10,3 l/100 km. Dlouhý rozvor i optimální charakteristika odpružení se starají o výbornou směrovou stabilitu vozu. I přes větší výšku se v zatáčkách Avensis Verso nijak výrazně nenaklání, vyvážené jízdní vlastnosti se nemění ani při jeho větším zatížení. Podvozek zaručuje posádce solidní pohodlí, k němuž přispívá i nízká hladina vnitřního hluku. Účinné brzdy podporuje brzdový asistent a výbornou manipulovatelnost vozu zaručuje přesné řízení i malý poloměr otočení. Zájemci mohou u Avensisu Verso volit mezi dvěma výbavami. I ta základní obsahuje např. dva airbagy, ABS, EBD s urychlovačem brzdného účinku, klimatizaci či autorádio. I tak ale základní cena 890 tisíc Kč odkazuje vůz spíše na lépe situované rodiny.
Toyota Avensis Verso 2.0 VVT-i
Velkoprostorový vůz s pohonem předních kol
Rozměry: 4650x1760x1675 mm
Hmotnost (pohotovostní/užitečná): 1570/605 kg
Motor: zážehový čtyřválec o objemu 1998 cm 3
Maximální výkon: 110 kW (150 k) při 6000 1/min
Max. točivý moment: 192 N.m při 4000 1/min
Nejvyšší rychlost: 180 km/h
Zrychlení (0 - 100 km/h): 12,1 s
Spotřeba paliva (město/mimo/kombinace): 12,0/ 7,3/ 8,9 l/100 km
Objem zavazadlového prostoru: 282/2422 l
Objem palivové nádrže: 60 l
Cena základního provedení: 890 000 Kč
</TEXT>
</DOC>
<DOC>
<DOCID>LN-20020105103</DOCID>
<DOCNO>LN-20020105103</DOCNO>
<DATE>01/05/02</DATE>
<TITLE>
Juniorské MS: čeští reprezentanti skončili na sedmém místě
</TITLE>
<HEADING>
Jedenáctý titul mistrů světa získali ruští juniorští hokejisté.
</HEADING>
<TEXT>
PARDUBICE/HRADEC KRÁLOVÉ - Hokejisté Ruska zvítězili ve finále juniorského mistrovství světa v Pardubicích nad Kanadou 5:4 a pojedenácté získali zlaté medaile. Bronz vybojovali Finové, česká reprezentace obsadila sedmé místo.
</TEXT>
<HEADING>
Česko - Slovensko 6:2
</HEADING>
<TEXT>
Půltucet branek nastříleli čeští hokejoví junioři ve svém závěrečném vystoupení na mistrovství světa v Hradci Králové týmu Slovenska a obsadili konečnou sedmou pozici. Během šampionátu zaznamenali i s včerejším úspěchem pouze dvě vítězství a po Bělorusku teprve podruhé dokázali na šampionátu soupeři nastřílet více než jeden gól. Slovenský gólman Budaj, který v prvním měření sil obou týmů v základní skupině udržel čisté konto, i tentokrát dlouho odolával náporu domácího týmu. Svěřenci trenéra Jaroslava Holíka našli k radosti prořídlých tribun královéhradeckého stadionu konečně ztracenou střeleckou mušku, přesto se nevyvarovali několika hrubých chyb v rozehrávce, které pak musel gólman Hronek řešit.
Půltucet branek nastříleli čeští hokejoví junioři ve svém závěrečném vystoupení na mistrovství světa v Hradci Králové týmu Slovenska a obsadili konečnou sedmou pozici. Během šampionátu zaznamenali i s včerejším úspěchem pouze dvě vítězství a po Bělorusku teprve podruhé dokázali na šampionátu soupeři nastřílet více než jeden gól. Slovenský gólman Budaj, který v prvním měření sil obou týmů v základní skupině udržel čisté konto, i tentokrát dlouho odolával náporu domácího týmu. Svěřenci trenéra Jaroslava Holíka našli k radosti prořídlých tribun královéhradeckého stadionu konečně ztracenou střeleckou mušku, přesto se nevyvarovali několika hrubých chyb v rozehrávce, které pak musel gólman Hronek řešit.
</TEXT>
</DOC>
<DOC>
<DOCID>LN-20020105104</DOCID>
<DOCNO>LN-20020105104</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Se Spartou se bude na jaře rvát o první místo ve fotbalové lize. A právě z Letné by Žižkov rády získal hráče, který by tomu měl napomoci záložníka Radka Slončíka. "Čekáme, jak dopadnou jeho jednání s budapešťským Ferencvárosem," řekl žižkovský trenér Zdeněk Ščasný. Slončík byl v týmu obhájce titulu hozen přes palubu. Žižkov přitom hraje podobným náročným stylem založeným na presinku, který mu neseděl. "Nikdo ale nemůže říct, že by Sparta se Slončíkem v sestavě nebyla ještě lepší. Na Letné to nevyzkoušeli," namítá Ščasný. Jako reálnější ovšem zatím vypadá příchod slovenského útočníka Tomáše Oravce. Hráč, který nastupoval za Ružomberok, už dnes odjede s mužstvem na soustředění do Špindlerova Mlýna.
</TEXT>
</DOC>
<DOC>
<DOCID>LN-20020105105</DOCID>
<DOCNO>LN-20020105105</DOCNO>
<DATE>01/05/02</DATE>
<TEXT>
NEW YORK - Čeští hokejisté se výrazně zapsali do statistik čtvrtečního zápasu zámořské NHL mezi týmy New Jersey Devils a Nashville Predators. Na vítězství hostů 4:3 se podílel brankou a asistencí Martin Erat, jednou skóroval Petr Tenkrát. Tomáš Vokoun v brance Nashvillu předvedl 32 úspěšných zákroků.
</TEXT>
</DOC>
<DOC>
<DOCID>LN-20020105106</DOCID>
<DOCNO>LN-20020105106</DOCNO>
<DATE>01/05/02</DATE>
<TEXT>
Hitzfeld byl jedničkou. Nejlepším klubovým trenérem roku 2001 se v anketě Mezinárodní federace fotbalových historiků a statistiků stal Němec Ottmar Hitzfeld z Bayernu Mnichov. Druhý skončil Gérard Houllier z Liverpoolu.
</TEXT>
</DOC>
<DOC>
<DOCID>LN-20020105107</DOCID>
<DOCNO>LN-20020105107</DOCNO>
<DATE>01/05/02</DATE>
<TITLE>
Umar už byl zatčen, řekl dokonce afghánský ministr
</TITLE>
<GEOGRAPHY>KÁBUL/WASHINGTON</GEOGRAPHY>
<TEXT>
Vesnice, kde se nachází vůdce Talibanu mulla Muhammad Umar, byla obklíčena. Nyní jednáme o jeho vydání, prohlásil včera v jihoafghánském Kandaháru čelný představitel protitalibanské tajné služby Hadži Gulalaj. Mulla Umar se podle afghánských činitelů nachází v hornaté oblasti Baghrán severně od Kandaháru. Také kandahárský guvernér Gul Agha potvrdil, že protitalibanská Severní aliance jedná o dalším Umarově osudu. Ne však přímo s Umarem, ale s místními kmenovými vůdci. Velitel bojovníků hnutí Taliban na jihu Afghánistánu Rajes Baghrán ve čtvrtek po setkání vůdců prohlásil, že je ochoten vydat Umara výměnou za zastavení amerických náletů. Afghánský ministr pro obnovu Amín Farhang dokonce německé televizní stanici ARD řekl, že byl Umar už zatčen. Nebyl však schopen sdělit, kdo ho chytil. Informaci o Umarově zatčení ale vzápětí zpochybnila mluvčí amerického ministerstva obrany Victoria Clarková i představitel afghánské zpravodajské služby Nasratulláh. "Nemyslím si, že byl Umar zatčen," prohlásil o několik hodin později afghánský premiér Hamíd Karzájí.
Agentura AP včera večer oznámila, že ve východním Afghánistánu zemřel první americký voják v boji.
</TEXT>
</DOC>
<DOC>
<DOCID>LN-20020105108</DOCID>
<DOCNO>LN-20020105108</DOCNO>
<DATE>01/05/02</DATE>
<GEOGRAPHY>OSTRAVA</GEOGRAPHY>
<TEXT>
Tři roky ve vězení stráví podle včerejšího rozsudku Krajského soudu v Ostravě dvacetiletý Michal Zajac z Havířova, který platil falešnými bankovkami. Obviněný se proti rozsudku na místě odvolal. Kromě trestu za šíření padělků Zajac ve vězení stráví dalších šest měsíců. V minulosti totiž už jednou dostal podmíněný trest za krádeže a poškozování cizí věci. Podle obžaloby Zajac padělky koupil loni v květnu od neznámého muže. Za šest pětisetkorunových bankovek zaplatil 1000 korun. Už tehdy údajně věděl, že peníze jsou falešné. Soudní znalci padělky označili za méně zdařilé
</TEXT>
</DOC>
<DOC>
<DOCID>LN-20020105109</DOCID>
<DOCNO>LN-20020105109</DOCNO>
<DATE>01/05/02</DATE>
<TITLE>
Václav Klaus a Miloš Zeman v televizní debatě napadli členy Ekologického právního servisu
</TITLE>
<TEXT>
Za ekologické fundamentalisty označil premiér Zeman odpůrce vládou podporovaného projektu firmy Nemak na Mostecku. Jsou to právníci, kteří poukazují na nedodržování zákona úřady.
BRNO - Premiér a šéf ODS si našli společný terč. Při debatě v televizi Nova označili lidi, kteří vystupují proti záměru firmy Nemak postavit závod na Mostecku, za ekologické fundamentalisty. Kdo jsou tito lidé? Jde o skupinu právníků a studentů, kteří pracují v oblasti "public interest low", tedy prosazování práva ve veřejném zájmu. Jeden ze zakladatelů sdružení Martin Prokop sdělil, že jde o právní služby v oblastech, kde stát nedostatečně chrání práva občanů. "Jde například o domácí násilí, práva dětí, rasismus, ekologii," řekl Prokop. "Při obraně těchto práv stát selhává. A to nejen u nás, ale i v zahraničí," uvedl. Svoje aktivity provozuje Prokop a jeho kolegové v občanském sdružení Ekologický právní servis (EPS). Ten má kanceláře v Brně a Táboře. Aktivity členů EPS přidělávají často vrásky na čele úředníků. Mladí právníci využívají svých znalostí k tomu, aby po úřednících v různých kauzách vytrvale požadovali, aby při rozhodování dělali totéž, co vyžadují po občanech. Tedy, aby dodržovali zákon. Proto například proti dosavadnímu postupu úřadů v kauze Nemak podali soudní žalobu.
</TEXT>
<HEADING>
Právo a flanelová košile
</HEADING>
<TEXT>
Jak vypadá a co dělá člověk, o kterém nejmocnější politici v zemi mluví jako o ekologickém fundamentalistovi? Nečekaný návštěvník zastihne právníky z EPS u počítače, ponořené do úředních spisů, obklopené haldou zákonů a vyhlášek. Podle oblečení mladých mužů nabude pocitu, že se ocitl v osmdesátých letech. Pokud se zrovna nechystají na jednání, vesměs převládají flanelové košile a tesilové kalhoty, u mladších kolegů občas rifle. Mezi právníky, které premiér nazval fundamentalisty, pracuje i jedna žena. Pětadvacetiletá Radka Jelínková z Tábora se specializuje na pomoc týraným dětem. Ani nejstarším z dvanáctičlenného kolektivu ještě není třicet let a nejmladšímu členovi sdružení, studentovi Jiřímu Kopalovi, je dvaadvacet. Přesto si již i on stačil vybudovat slušnou reputaci. Před nedávnem jej například pozvali do Ženevy, kde členům Výboru pro lidská práva při OSN popisoval stav lidských práv v Česku. Ačkoliv se každý z právníků specializuje na jiné kauzy a jinou oblast práva, spojuje je společná myšlenka. "Nejsme aktivisté, ale právníci. Hájíme vždy cestu práva," tvrdí Pavel Černý z brněnské pobočky. "Například v kauze Nemak hájíme právo soukromého zemědělce hospodařit na své půdě. Je to podobné jako kauza Regecová," uvedl. On, stejně jako jeden ze zakladatelů sdružení Martin Prokop, navíc rozbíjí vžitou představu, že lidé zaobírající se ekologií jsou často levicově orientovaní. Oba jsou věřící křesťané. "Jsme konzervativně a humanisticky orientovaná organizace," tvrdí Prokop. "Stát a úředníci nemají právo svobodným lidem pošlapávat jejich práva," dodal. Televizní vystoupení obou politiků vnímá Prokop jako demagogické. "Vzali faktickou kritiku terorismu a vztáhli to na své oponenty. Tedy i na odpůrce záměru firmy Nemak a ekology," řekl. "Žalovat je ale nehodláme. Premiér neuvedl nikoho jménem, takže by žaloba neměla smysl," dodal.
Jak vypadá a co dělá člověk, o kterém nejmocnější politici v zemi mluví jako o ekologickém fundamentalistovi? Nečekaný návštěvník zastihne právníky z EPS u počítače, ponořené do úředních spisů, obklopené haldou zákonů a vyhlášek. Podle oblečení mladých mužů nabude pocitu, že se ocitl v osmdesátých letech. Pokud se zrovna nechystají na jednání, vesměs převládají flanelové košile a tesilové kalhoty, u mladších kolegů občas rifle. Mezi právníky, které premiér nazval fundamentalisty, pracuje i jedna žena. Pětadvacetiletá Radka Jelínková z Tábora se specializuje na pomoc týraným dětem. Ani nejstarším z dvanáctičlenného kolektivu ještě není třicet let a nejmladšímu členovi sdružení, studentovi Jiřímu Kopalovi, je dvaadvacet. Přesto si již i on stačil vybudovat slušnou reputaci. Před nedávnem jej například pozvali do Ženevy, kde členům Výboru pro lidská práva při OSN popisoval stav lidských práv v Česku. Ačkoliv se každý z právníků specializuje na jiné kauzy a jinou oblast práva, spojuje je společná myšlenka. "Nejsme aktivisté, ale právníci. Hájíme vždy cestu práva," tvrdí Pavel Černý z brněnské pobočky. "Například v kauze Nemak hájíme právo soukromého zemědělce hospodařit na své půdě. Je to podobné jako kauza Regecová," uvedl. On, stejně jako jeden ze zakladatelů sdružení Martin Prokop, navíc rozbíjí vžitou představu, že lidé zaobírající se ekologií jsou často levicově orientovaní. Oba jsou věřící křesťané. "Jsme konzervativně a humanisticky orientovaná organizace," tvrdí Prokop. "Stát a úředníci nemají právo svobodným lidem pošlapávat jejich práva," dodal. Televizní vystoupení obou politiků vnímá Prokop jako demagogické. "Vzali faktickou kritiku terorismu a vztáhli to na své oponenty. Tedy i na odpůrce záměru firmy Nemak a ekology," řekl. "Žalovat je ale nehodláme. Premiér neuvedl nikoho jménem, takže by žaloba neměla smysl," dodal.
</TEXT>
</DOC>
<DOC>
<DOCID>LN-20020105110</DOCID>
<DOCNO>LN-20020105110</DOCNO>
<DATE>01/05/02</DATE>
<GEOGRAPHY>WASHINGTON</GEOGRAPHY>
<TEXT>
USA prodloužily až do 11. března stav pohotovosti pro své policejní složky kvůli obecně vysokému riziku teroristického útoku. Pohotovost tak bude pokrývat i období zimních olympijských her, které se budou konat v únoru v americkém Salt Lake City. Ve čtvrtek to oznámil mluvčí Úřadu pro vnitřní bezpečnost Gordon Johndroe. Podle něj však nebylo prodloužení vyvolána nějakou konkrétní hrozbou, ale vychází ze "stále velkého množství informací o obecném riziku" útoků
</TEXT>
</DOC>
<DOC>
<DOCID>LN-20020105111</DOCID>
<DOCNO>LN-20020105111</DOCNO>
<DATE>01/05/02</DATE>
<TITLE>
NHL: brankáři Roman Turek a Tomáš Vokoun se skvělými výkony zasloužili o výhry svých celků
</TITLE>
<TEXT>
Čeští hokejisté se výrazně zapsali do statistik čtvrtečního zápasu zámořské NHL mezi týmy New Jersey Devils a Nashville Predators.
NEW YORK - Na vítězství hostů 4:3 se podílel brankou a asistencí Martin Erat, jednou skóroval Petr Tenkrát. Tomáš Vokoun v brance Nashvillu předvedl 32 úspěšných zákroků, z toho plnou polovinu v třetí třetině, kdy se Ďáblům podařilo snížit z 1:4 na 3:4. Druhou branku Devils vstřelil po Eliášově přihrávce Petr Sýkora. Minutu a devět sekund před koncem byl Nashvillu za hru vysokou holí vyloučen bývalý obránce New Jersey Cale Hulse, Ďáblové ještě zvýraznili svou početní převahu odvoláním brankáře Martina Brodeura, ale jeho protějšek Vokoun kryl pokusy Arnotta i Sýkory a hokejisté Nashvillu těsné vedení udrželi. K vítězství Colorada nad New York Rangers 3:2 v prodloužení přispěl i Milan Hejduk, který jednu branku dal a spolu s Martinem Škoulou asistoval u rozhodující trefy Roba Blakea v nastaveném čase. Blake naopak přihrával na obě branky Avalanche v normální hrací době, které znamenaly vedení 2:0 až do 55. minuty utkání. Pak Rangers dvěma góly v rozmezí necelých dvou minut poslali zápas do prodloužení. V něm se Blake prosadil už v druhé minutě při přesilové hře, když svůj golfový úder schoval za obránce Briana Leetche a trefil se nad Richterovu lapačku. Skvělým výkonem se prezentoval gólman Roman Turek, který se 28 zákroky podílel na vítězství Calgary nad Buffalem 3:1. V době, kdy se Sabres zoufalým tlakem pokoušeli dostat zpět do zápasu, chytil český brankář několik gólových šancí, betonem vyrazil Dumontův golfový úder, ukryl v lapačce teč stejného hráče. O shutout přišel díky Pyattově teči Žitnikovy střely. Turkovi se málem podařilo puk chytit, ale ten se nakonec přece jen došoural do branky. "Turek ale chytal velmi dobře. Je to velký brankář. Vyjíždí hodně před branku a celou ji pokryje," hodnotil střelec Taylor Pyatt. V zápase Ottawy s Washingtonem, který domácí vyhráli 4:1, vstřelil jedinou branku poražených Jaromír Jágr, který proměnil Oatesovu přihrávku zpoza branky.
Výsledky čtvrtečních zápasů NHL
</TEXT>
</DOC>
<DOC>
<DOCID>LN-20020105112</DOCID>
<DOCNO>LN-20020105112</DOCNO>
<DATE>01/05/02</DATE>
<TITLE>
PRAHA - Hokejová extraliga včera pokračovala zápasy 36. kola. V době uzávěrky tohoto vydání byl známý pouze výsledek utkání Vsetín - Litvínov.
</TITLE>
<GEOGRAPHY>Vsetín</GEOGRAPHY>
<TEXT>
Litvínov 5:3
Úřadující mistři o svém vítězství rozhodli již v úvodních dvou třetinách, kdy si vytvořili čtyřbrankový náskok. Finiš Severočechů už body zachránit nstačil.
</TEXT>
</DOC>
<DOC>
<DOCID>LN-20020105113</DOCID>
<DOCNO>LN-20020105113</DOCNO>
<DATE>01/05/02</DATE>
<GEOGRAPHY>PRAHA</GEOGRAPHY>
<TEXT>
Pětici Jiří Pospíšil, Václav Ježek, Kamil Ausbuher, Aleš Mudroch a Radek Tichý nominoval reprezentační trenér cyklokrosařů Petr Klouček na Velkou cenu Francie, kterou v neděli pokračuje Světový pohár. "První dva jezdci jsou pro mě jasní. Ausbuher sice nejezdí v posledním období dobře, ale z Čechů mu ve Světovém poháru patří třetí místo," řekl k výběru jezdců na čtvrtý díl seriálu kouč a k nominaci dvojice hlinských závodníků uvedl. "Mudroch už startoval na poháru v Belgii, kde v těžké konkurenci domácích jezdců skončil ve třetí desítce. Výkonnost Tichého, který zažije ve Světovém poháru premiéru, je podobná, takže by mohli ve Francii skončit do dvacátého místa."
</TEXT>
</DOC>
<DOC>
<DOCID>LN-20020105114</DOCID>
<DOCNO>LN-20020105114</DOCNO>
<DATE>01/05/02</DATE>
<TEXT>
Blšany znovu posilují. Fotbalový obránce Lukáš Pleško přestoupil z druholigové Plzně do Chmelu Blšany. Pleško údajně vyšel Blšany na čtyři milióny korun. Už ve středu se do přípravy chmelařů zapojili zkušení František Koubek a Tomáš Janda.
</TEXT>
</DOC>
</CZE>