<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020109001</DOCID>
<DOCNO>LN-20020109001</DOCNO>
<DATE>01/09/02</DATE>
<TITLE>
PRAHA - Přestěhování Rádia Svobodná Evropa z centra Prahy - tak jak ho požaduje vláda Miloše Zemana - by prezident stanice, Američan Thomas Dine, považoval za kapitulaci před teroristy. Dine navíc dodal, že nátlak na přestěhování by mohl způsobit zrušení dohody s českou vládou o působení rádia v České republice, a tedy odchod do jiné země. Prezident Svobodné Evropy Thomas Dine totiž v rozhovoru pro poslední číslo týdeníku The Prague Post označil úsilí některých českých politiků přinutit rozhlasovou stanici opustit své nynější sídlo za "zrušení oficiálního pozvání (české vlády) z roku 1995, kterým se ústředí rádia přesunulo z Mnichova do Prahy". Prezident Thomas Dine tak v podstatě říká, že v případě přestěhování ústředí Rádia Svobodná Evropa mimo Prahu by zanikl důvod, proč by rozhlasová stanice měla vysílat právě z České republiky. A že se pak centrála může bez problémů přesunout do jiné země. "Ano, to je pravda. Tak to pan ředitel řekl," uvedla včera LN mluvčí rádia Soňa Winterová. "Určitě bychom byli vítáni i v jiných zemích, které nás mají rády ze stejných důvodů, pro které nás česká vláda v roce 1995 pozvala do Prahy," dodala. "V přátelských jednáních s českou vládou bylo jasně řečeno, že by k přestěhování stanice došlo pouze na žádost Svobodné Evropy," řekla LN mluvčí Winterová. "My jsme ale o stěhování z bezpečnostních důvodů nepožádali a ani nepožádáme. Pan Dine jasně řekl, že by se kvůli hrozbě terorismu nikdy nestěhoval," dodala Winterová. TV Nova včera ve svém zpravodajském pořadu uvedla, že pracovníci jsou ochotni o přesunu rádia uvažovat v případě, že by v novém sídle byly lepší technické a pracovní podmínky. "Rozhodně by ty důvody nemohly být spojené jen s obavami před útokem teroristů," řekla mluvčí Winterová. Česká vláda se rozhodla stanici přemístit poté, co loni na podzim získala informace o možnosti provedení teroristické útoku proti objektu. Podle zpravodajských služeb měli teroristé v plánu najet do budovy RFE s nákladním autem plným výbušniny a vyhodit ji do vzduchu. Bezprostřední okolí objektu Rádia Svobodná Evropa je proto již několik týdnů hermeticky uzavřeno, střeží jej desítky policistů, vojáků a čtyři armádní obrněné transportéry. V polovině prosince 2001 o záležitosti jednala Bezpečnostní rada státu a doporučila kabinetu, aby stěhování RFE na bezpečnější místo maximálně urychlil. Ze stanoviska RFE vyplývá, že vedení rádia zatím nikdo oficiálně o přestěhování nepožádal a ani mu nenabídl žádné alternativní objekty. "Žádný seznam nemáme, o ničem takovém nevím," řekla LN mluvčí RFE Winterová.
</TITLE>
<TEXT>
THOMAS DINE prezident Rádia Svobodná Evropa
Probíhající nátlak chápu jako zrušení českého pozvání k přesunu rádia z Mnichova do Prahy
</TEXT>
</DOC>
<DOC>
<DOCID>LN-20020109002</DOCID>
<DOCNO>LN-20020109002</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Ministr průmyslu a obchodu a Zemanův "favorit" Miroslav Grégr předal včera odpoledne premiérovi svoji rezignaci. Služebně nejmladší místopředseda vlády tak plní svůj slib z loňského prosince. Tehdy se zavázal, že odstoupí, pokud se nepodaří zavézt palivo do druhého bloku jaderné elektrárny Temelín do konce minulého roku. To se ale nepodařilo. Zpoždění této operace odhaduje Grégrova mluvčí Anna Stárková až na devadesát dní. Předseda vlády Miloš Zeman však demisi svého ministra nepřijme. Premiér to tvrdil už před Vánocemi a opakoval to v pondělí v Českém rozhlase. "Odmítnu ji, protože pan ministr je podle mého názoru nejlepším ministrem mé vlády," zdůvodnil svoje rozhodnutí premiér Miloš Zeman. Včera Zeman pro ČTK prohlásil: "Vzhledem k tomu, že nikdo z ministrů, kteří zpozdili výstavbu Temelína o více než sedm let, nepodal demisi, nepovažuji za nutné tuto demisi přijmout. Protože pan ministr Grégr se zasloužil o to, že Temelín byl, byť s jednoměsíčním zpožděním, dokončen." Svoji rezignaci si dvaasedmdesátiletý Miroslav Grégr naplánoval na první lednové dny. V prvním týdnu nového roku však formálně oznámit svou demisi premiérovi nestihl. Podle své mluvčí Anny Stárkové mu v tom nejprve bránila dovolená, pak "měl jiné starosti a zabýval se privatizací energetické společnosti ČEZ". Rezignaci sliboval ministr Grégr už před dvěma lety. Tehdy to podmiňoval překročením téměř stomiliardového rozpočtu temelínské elektrárny nebo zpožděním jejího startu. Mezi "objektivní důvody", které zpoždění paliva způsobily, zařadila mluvčí Stárková neplnění dodávek společností Westinghouse. "Firma dosud dluží asi 90 položek na dokompletaci s odvoláním na vyšší moc způsobenou událostmi 11. září 2001," píše Stárková ve včerejším prohlášení. Z řad Grégrovy domovské strany, opozice i ekologů mezitím zazněly skeptické komentáře o smysluplnosti chystaného Grégrova kroku. Podle místopředsedy rozpočtového výboru sněmovny Michala Krause (ČSSD) by mohl být ministrův odchod pět měsíců před volbami "chápán jako pouhé gesto". Také místo-předseda ČSSD Karel Kobes nevidí u Grégra důvody pro odchod z funkce. Oba odhadují, že Zeman potvrdí svá předchozí prohlášení a Grégrovu rezignaci odmítne.
</TEXT>
</DOC>
<DOC>
<DOCID>LN-20020109003</DOCID>
<DOCNO>LN-20020109003</DOCNO>
<DATE>01/09/02</DATE>
<TEXT>
Frustrace, nervozita - tato slova patří v posledních dnech k nejčastějším ve zprávách o náladě v Pentagonu. Boj se stíny, jímž je hon na Usámu bin Ládina a mullu Umara, vojáky dráždí. Jako by výsledkem lidských obětí a miliard dolarů, které si akce v Afghánistánu vyžádala, bylo, že se "černý mulla" musel vzdát oblíbených černých terénních vozů a přesednout na motorku či prý dokonce na osla. Pocity, že nám nepřítel stále uniká mezi prsty, se ale nejspíš objeví i po dopadení obou nepřátel. A i potom, až se zaplní vězení budované pro dva tisíce teroristů. Nemyslím si však, že problémem je především neadekvátní taktika uplatněná v nynější fázi boje s terorem. Nervozitu vyvolává spíše nejasné formulování cíle kampaně, která přeorala celý systém mezinárodní politiky. Vymýcení teroru "i s kořeny" se podle prvních Bushových a Blairových prohlášení mělo stát dlouhodobým úsilím, rozloženým podle odhadu na pět až deset let. Pak ale přišel útok na Afghánistán, který postavil úvahy o pružném systému provázaných politických, ekonomických, diplomatických, policejních a teprve v poslední řadě vojenských aktivit na hlavu. Americký ministr obrany Donald Rusmfeld, zastánce masivní ozbrojené kampaně, minulý týden nepřímo význam afghánského tažení přehodnotil. Řada zločinců byla na seznamu těch nejhledanějších celé roky, než je dostihla spravedlnost, připomněl v reakci na problémy s bin Ládinovým dopadením. Zúžení pozornosti na likvidaci bin Ládina byl omyl od samého počátku. Podle některých pohádek nesměl princ dopustit, aby na zem dopadla byť jen kapka krve ze zraněné saně - povstaly z ní totiž další a někdy ještě strašnější. S terorem je to podobné. Příliv nových sil do teroristických organizací registrují bezpečnostní služby vždy, když se začne prolévat krev. Budoucnost ukáže, jak se do srdcí mladých mužů zapsaly tisíce mrtvých Afghánců - efekt bude obdobný. Bin Ládin a jeho velitelé vypracovali sofistikovaný systém řízení a byli těžko nahraditelnou autoritou i pro ostatní "bratrské" organizace. Jejich eliminace pak bude znamenat, že buňky Al Kajdy budou bez signálů z mozkového centra postupně odumírat. Možný je ale i opak. Bez koordinace se jednotlivé skupiny budou vrhat do zoufalých akcí, jejichž četnost se ještě zvýší. Žádná vláda země vedoucí boj s terorem zatím nevysvětlila, která varianta je pravděpodobnější. Každá válka má nežádoucí a často nečekané vedlejší dopady. Josif Stalin se stal noční můrou Evropy poté, co "strýčku Josefovi" pomohly americké dodávky a přimhuřování očí Washingtonu nad jeho expanzí. Jaký bolehlav asi způsobí prostředky, kterými Bushova administrativa často náhodně vyznamenává dnešní spojence od Afriky až po obskurní asijské režimy, jeho nástupcům? Necítím frustraci kvůli tomu, že se bin Ládin někde plíží jako štvaná zvěř. Nebudu ani jásat nad jeho dopadením. Nervozity mne zbaví až okamžik, kdy se slova zákon a spravedlnost přestanou plést se slůvkem krevní msta.
</TEXT>
</DOC>
<DOC>
<DOCID>LN-20020109004</DOCID>
<DOCNO>LN-20020109004</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Přesně o půlnoci vstoupí do českých kin napjatě očekávaný přepis kultovní knihy J. R. R. Tolkiena Pán prstenů: Společenstvo prstenu. Noční projekce filmu Pán prstenů proběhnou v pražských multikinech Slovanský dům, Nový Smíchov a v brněnském Špalíčku. Včera byly lístky na první představení již ze sedmdesáti procent vyprodány. Podle Kateřiny Francové, generální manažerky multiplexu Slovanský dům, zažívají pokladny kin dosud největší divácký nápor. Od zítřka se Pán prstenů začne promítat ve dvaceti devíti českých kinech. Fantastická sága režiséra Petera Jacksona se u nás bude uvádět pouze s českými titulky. "Není to film pro děti, proto není důvod ho dabovat," vysvětluje Zdeněk Sedláček ze společnosti Warner Brothers, která u nás film distribuuje. Snímek, pro nějž se vžilo familiární označení LOTR (zkratka originálního titulu The Lord Of The Rings), už má na svém kontě první ocenění. V sobotu ho vyhlásil filmem roku Americký filmový institut.
</TEXT>
</DOC>
<DOC>
<DOCID>LN-20020109005</DOCID>
<DOCNO>LN-20020109005</DOCNO>
<DATE>01/09/02</DATE>
<TEXT>
Česká vláda chce vyexpedovat Svobodnou Evropu z centra Prahy. Vedení amerického rádia s tím však nesouhlasí. Premiér Zeman v prosinci oznámil, že Američanům navrhl pět míst, kam by se Svobodná Evropa mohla přestěhovat. Jenže šéf rádia Thomas Dine o žádných lokalitách nic neví. A tak se zdá, že cílem české vlády není rozumná dohoda s americkými partnery, nýbrž předvolební nahánění xenofobně naladěných voličů. Jinak by Zeman místo do médií mluvil s Američany, a rozhodně by nelhal. Neomalenému tlaku české vlády by se pak ani Američané nemuseli bránit prostřednictvím tisku, jak to předvedl ředitel rádia Thomas Dine v rozhovoru pro Prague Post. Teď to vypadá na vážnou roztržku a možná už dokonce hrozí, že Svobodná Evropa z Česka odejde. Kompromis přitom určitě existuje. Američané by měli slevit ze svého teatrálně principiálního postoje a připustit, že i jim dělá ochrana budovy v centru města vážné problémy. Zeman zas musí přestat s představením pro voliče z řad komunistických pohrobků.
</TEXT>
</DOC>
<DOC>
<DOCID>LN-20020109006</DOCID>
<DOCNO>LN-20020109006</DOCNO>
<DATE>01/09/02</DATE>
<TITLE>
ČESKÉ BUDĚJOVICE/PRAHA - Rozdělení hotelů a penzionů v Česku na základě počtu hvězdiček údajně často neodpovídá úrovni služeb, na kterou jsou zvyklí hosté v zemích Evropské unie. Ačkoliv některé české organizace podnikatelů v pohostinství vydávají svým členům doporučení, jak by měli provozovatelé zařízení označovat, mnozí hoteliéři úroveň svých podniků před klienty nadhodnocují. Ministerstvo pro místní rozvoj proto připravuje jednotnou kategorizaci hotelových a ubytovacích zařízení pro celou Českou republiku. Každý návštěvník některého z českých hotelů a penzionů se tak bude moci přesvědčit, zda zařízení skutečně poskytuje služby odpovídající počtu uváděných hvězdiček. V kategorii hotelů by jeho provozovatel mohl získat až pět hvězdiček. "Jednotná kategorizace hotelových a ubytovacích zařízení by měla být ve spolupráci s profesními organizacemi dokončena a schválena nejpozději do jednoho měsíce," řekl včera LN vedoucí odboru cestovního ruchu ministerstva Petr Houška. Striktní rozdělení ubytovacích a restauračních zařízení, platné v dobách socialismu na základě příslušného zákona, skončilo podle něj už v roce 1992. Od té doby závisí počet hvězdiček jednotlivých hotelů a penzionů na poctivosti jejich majitelů. Hoteliéři mají k dispozici pouze doporučení, které jim spolu s příslušnými certifikáty vydávají jejich profesní organizace, jako je například sdružení podnikatelů v pohostinství Horeka. "Celá řada hoteliérů se tak chlubí hvězdičkami, ačkoliv úroveň jejich služeb a vybavení neodpovídá požadovanému standardu," uvedl Houška. Za nadhodnocení vlastních služeb hoteliérům také dosud nehrozí žádná sankce. Ani nová kategorizace ubytovacích zařízení v Česku nebude podle něj pro hoteliéry právně závazná, tedy nebude nařízena zákonem. Každý návštěvník některého českého hotelu ale například na internetových stránkách ministerstva najde informace o tom, jak by měl být v Česku vybaven hotel jeho "hvězdičkové kategorie". "Pokud by pak některý hoteliér úroveň svého hotelu nadsazoval, mohl by být obviněn z klamání spotřebitele," řekl Houška. Také sdružení podnikatelů v pohostinství Horeka tvrdí, že nepoctivým hoteliérům bude po zavedení nové kategorizace hrozit vysoká pokuta od České obchodní inspekce. "Jestliže host zjistí, že hotel neodpovídá úrovni, kterou deklaruje počtem svých hvězdiček, může se nepochybně obrátit se stížností na ČOI," řekla LN Miluše Hlaváčková z Horeky. Mnozí majitelé hotelových zařízení nově připravované opatření ministerstva vítají. Tvrdí totiž, že zatímco většina hotelů v Česku se snaží nákladnými investicemi zlepšit služby tak, aby odpovídaly počtu hvězdiček, další podnikatelé si prostě malují hvězdičky na dveře jen jako reklamní tah. "Zejména cizinci pak bývají překvapeni, jak vypadají některé české hvězdičkové hotely," řekl LN majitel českobudějovického hotelu Bohemia Karel Šrefl, který získal tři hvězdičky na základě certifikátu profesní organizace Horeka. Celá řada hoteliérů se přitom podle něj chlubí stejným oceněním, ačkoliv jejich penzionu chybí například předepsaná restaurace. "Osobně proto vítám, pokud by ministerstvo vydalo skutečně jednotnou kategorizaci hotelů pro celou republiku," uzavřel Šrefl.
</TITLE>
<HEADING>
Nová kritéria pro tříhvězdičkové hotely
</HEADING>
<TEXT>
* velikost jednolůžkového pokoje musí být minimálně 9,5 metru čtverečního, velikost dvoulůžkového pokoje nesmí být menší než 13,3 metru čtverečního
* všechny pokoje musejí být vybaveny vlastní sprchou a WC teplou i studenou vodou
* musí mít restauraci a společenskou místnost pro hosty
Pramen: sdružení Horeka
</TEXT>
</DOC>
<DOC>
<DOCID>LN-20020109007</DOCID>
<DOCNO>LN-20020109007</DOCNO>
<DATE>01/09/02</DATE>
<TEXT>
LAS VEGAS - Zakladatel firmy Microsoft Bill Gates zahájil včera v americkém Las Vegas počítačový veletrh. Při té příležitosti také představil projekt Mira. Toto zařízení připomínající obrazovku přenosného počítače má rozšířit možnosti domácích počítačů, lze ho totiž přenášet. Svým uživatelům má pomocí bezdrátového spojení s domácím počítačem zajistit přístup na internet, přehrávání hudebních souborů a ve spojení s herní konzolí Xbox na něm lze také hrát hry. Přístroj je ovládán pomocí dotykového displeje. Gates při své přednášce pustil videoklip představující, jak by se měl nový přístroj používat. Otec rodiny používá Miru při práci s tabulkami v obývacím pokoji, dcera si ve svém pokoji ze zařízení pouští hudbu a matka v kuchyni sleduje na internetu předpověď počasí. Kdy bude toto zařízení běžně k dostání, nebylo zatím přesně stanoveno. Pracovníci firmy Microsoft nicméně oznámili, že podobné přístroje by se měly na trhu objevit v průběhu roku.
</TEXT>
</DOC>
<DOC>
<DOCID>LN-20020109008</DOCID>
<DOCNO>LN-20020109008</DOCNO>
<DATE>01/09/02</DATE>
<GEOGRAPHY>VÍDEŇ</GEOGRAPHY>
<TEXT>
Platforma významných rakouských osobností, která se hodlá angažovat proti antitemelínskému referendu prosazenému na 14. až 21. ledna stranou Svobodných (FPÖ), se včera prezentovala ve Vídni. V řídícím výboru platformy "Veto? Ne, děkuji!" zasedají prominenti z kruhů hospodářství, politiky, odborů, sportu, církví, kultury i novináři. "Všem nám jde o jeden cíl: aby se podpisového referenda FPÖ příští týden zúčastnilo co nejméně Rakušanů," prohlásili včera organizátoři na tiskové konferenci ve Vídni. "Skutečným cílem referenda totiž není zastavit jadernou elektrárnu Temelín, ale zabránit rozšíření Evropské unie," zdůvodnili svůj postoj. Podpis referendových listin proto představuje hlas proti přijetí Česka do EU, ale nepřinese nic pro snahu Temelín odstavit. K řídícímu výboru patří bývalý vicekancléř a bývalý pověřenec rakouské vlády pro rozšíření EU Erhard Busek, předseda Rakouské hospodářské komory Christoph Leitl, předseda Svazu průmyslu Peter Mitterbauer, odborový předák Hans Sallmutter, předseda svazu důchodců Karl Blecha, rakouská atletka Steffi Grafová či známý herec Fritz Muliar a novinářka Barbara CoudenhoveováKalergiová. Z církevních kruhů iniciativu podporují předseda Rakouské katolické akce (KAÖ) Christian Friesl či evangelický biskup Herwig Sturm. I další osobnosti jsou z různých oblastí, jako první rakouský kosmonaut Franz Viehböck, rektor Vídeňské univerzity Georg Winckler či ředitel banky BAW AG Helmut Elsner. Svou účastí v platformě dotvrzují svou nadstranickost i dva podnikatelé z řad přívrženců FPÖ, Veit Sorger a Alfred Heinzel, kteří v případě protitemelínských aktivit se "svou" stranou nesouhlasí. "Rozumní lidé všech táborů se musí spojit a vystoupit proti opětovné snaze FPÖ někoho vytlačit na okraj - tentokrát Českou republiku," prohlásila spisovatelka Eva Rossmannová.
</TEXT>
</DOC>
<DOC>
<DOCID>LN-20020109009</DOCID>
<DOCNO>LN-20020109009</DOCNO>
<DATE>01/09/02</DATE>
<TITLE>
Unie svobody říká: Exkomunista nesmí do parlamentu, ale na Hrad ano
</TITLE>
<TEXT>
Legitimace KSČ nebude zřejmě vážným kritériem při posuzování kandidátů na budoucího prezidenta.
PRAHA - Po Polsku či Slovensku bude Česko možná další zemí bývalého východního bloku, v jejímž čele stane bývalý komunista. Žádná z rozhodujících politických stran totiž u prezidenta nepovažuje bývalé členství v KSČ za zásadní problém. Kratší či delší dobu v komunistické straně přitom strávila každá druhá osobnost, o nichž se dosud v souvislosti s blížící se volbou prezidenta mluvilo třeba šéf Senátu Petr Pithart, premiér Miloš Zeman, socioložka Jiřina Šiklová či herec Zdeněk Svěrák. Do zajímavého rozporu se dostala zejména čtyřkoalice. Unie svobody si totiž po spojení s DEU dala do stanov, že za ni nesmí do parlamentu kandidovat lidé s komunistickou minulostí. Přitom unie dosud zveřejnila dvě jména možných nástupců Václava Havla - a v obou případech šlo o bývalé členy KSČ. Jedním byl Petr Pithart, druhou Jiřina Šiklová (ta ale kandidaturu odmítla). "Podmínka, že náš kandidát nesměl být nikdy v KSČ, je výsledkem kompromisu s DEU a týká se pouze parlamentu," vysvětluje předsedkyně US-DEU Hana Marvanová. Bývalý komunista v roli poslance či senátora je podle ní totiž mnohem větší zlo než exkomunista na Hradě. "U prezidenta jako jednotlivce může být bývalé členství v KSČ vysvětlitelné. Když je ale parlament složen z mnoha bývalých komunistů, není to dobré, protože nepovažuje za problém vyrovnání s minulostí," říká Marvanová. Otázkou je, jak takové vysvětlení stráví celá čtyřkoalice. Problém nebude u lidové strany, která coby kandidáta zatím zmínila jediné jméno - rovněž Pitharta. "Pozlobit" ale mohou DEU a ODA, které byly k lidem s komunistickou minulostí vždy zdrženlivé. Jejich stanovy dokonce zakazovaly exkomunistům členství. "Představa bývalého člena KSČ v roli prezidenta je pro mě těžko stravitelná a asi bych to ani mezi našimi lidmi neobhájil," říká bývalý šéf DEU Ratibor Majzlík, který je nyní místopředsedou US-DEU. Vzhledem k počtu bývalých členů DEU ve vedení spojené strany je ale jisté, že Majzlíkovi lidé mohou být snadno přehlasováni. Problém s prezidentem exkomunistou nemají ani zbylé strany. U KSČM je to samozřejmé a stejně tak ČSSD se lidem s komunistickou minulostí nikdy nebránila (i proto zvažuje Zemanovu kandidaturu). ODS sice považuje rozporný vztah unionistů k bývalým komunistům za "humorný", podle místopředsedy Petra Nečase ale ani ona nemá členství v KSČ za nepřekonatelnou překážku na cestě do nejvyšší funkce. "Vždy bychom dali přednost člověku s čistou minulostí, ale neděláme nějaký rozdíl mezi prezidentem a jinými ústavními funkcemi, v nichž bývalí členové KSČ byli," říká Nečas. Sama ODS ale asi s tímto druhem "kaňky" na minulosti kandidáta problém mít nebude, protože zatím zmínila jediné jméno - Klause. Kritérium členství v KSČ přitom přijde na přetřes možná již brzy. US-DEU včera oznámila, že čtyřkoalice vybere kandidáta na prezidenta již na jaře. Tuto informaci ale ihned zpochybnili lidovci. "Kandidáta nepředložíme, dokud nebude jasno, zda projde přímá volba prezidenta," sdělil první místopředseda lidovců Milan Šimonovský. O prosazení přímé volby se chce čtyřkoalice pokusit ještě jednou.
O kom se hovořilo jako o možném Havlově nástupci
* Petr Pithart v KSČ v letech 1960 až 1968 * Václav Klaus v KSČ nebyl * Miloš Zeman v KSČ v letech 1968 až 1970 * Otakar Motejl v KSČ nebyl * Tomáš Halík v KSČ nebyl * Jiřina Šiklová v KSČ v letech 1968 až 1969 * Erazim Kohák v KSČ nebyl * Václav Fischer v KSČ nebyl * Zdeněk Svěrák v KSČ v letech 1961 až 1969
</TEXT>
</DOC>
<DOC>
<DOCID>LN-20020109010</DOCID>
<DOCNO>LN-20020109010</DOCNO>
<DATE>01/09/02</DATE>
<TITLE>
PRAHA - Návrhem, který by zavedl školné na vysokých školách, se dnes bude zabývat vláda. Postoje sociálnědemokratických ministrů však už včera shrnul šéf resortu školství Eduard Zeman: "Vláda školné nepodpoří." Návrh předkládá poslanec Unie svobody Petr Matějů. Nad slovy ministra školství jen krčí rameny. "Rozhodovat se stejně bude ve sněmovně." Podle návrhu by se školné na vysokých školách mělo pohybovat v rozpětí od 6 do 18 tisíc korun ročně. Aby na vzdělání měli i ti nejchudší, měl by zároveň fungovat systém stipendií, státem garantovaných půjček a sociální podpora pro studenty z chudších rodin. Kromě toho poslanec Matějů ve svém návrhu počítá i se spořením na studium, se státní podporou, s daňovými úlevami pro pracující studenty i s možností splátky školného odložit. "Je to dobrý systém, měl by oslovit i levicovou vládu. Nechápu to," řekl LN Petr Matějů. Sociální demokraté však mezi fandy školného rozhodně nepatří. "Školné se neslučuje s levicovým zaměřením ČSSD. Návrh ale nepodpoříme nejen z ideologických důvodů," prohlásil ministr Zeman. Podle něj nesplňuje technické požadavky, je neuskutečnitelný a počítá s nereálně malým školným. "Spolykalo by ho jen udržování celé té sítě," tvrdí Zeman, podle kterého by tak na školném vydělaly jen banky. Poslanec Matějů však považuje Zemanova slova za "nehorázný nesmysl". Opak je podle něj pravdou. "Od počátku nám šlo o to, aby ten systém byl co nejlevnější. Náklady na něj nebudou prakticky žádné. O správu účtů se postarají banky a monitorovat tzv. odložená stipendia zvládne jen několik zaměstnanců ministerstva," oponuje Matějů. Nesouhlas vlády ho příliš nerozčiluje a spoléhá na úsudek sněmovny: "Pro ODS je to přijatelné a čtyřkoalice má školné i ve svém volebním programu." Zastánci školného tvrdí, že nejen rozumně usměrní poptávku po různých oborech, ale pozvedne i úroveň vysokých škol. "Studenti se stanou klienty škol a ty vůči nim budou více odpovědné. A také se do rozpočtu škol dostanou soukromé zdroje. V prvním roce by to mohly být dvě až tři miliardy korun," hájí návrh poslanec Matějů.
</TITLE>
<HEADING>
Co navrhuje poslanec US Petr Matějů
</HEADING>
<TEXT>
* školné v rozmezí 6-18 tisíc za rok podle atraktivity oborů * systém stipendií, půjček, sociálních podpor * spoření na studium * daňové úlevy pro pracující studenty * možnost splátky školného odložit
* školné v rozmezí 6-18 tisíc za rok podle atraktivity oborů * systém stipendií, půjček, sociálních podpor * spoření na studium * daňové úlevy pro pracující studenty * možnost splátky školného odložit
</TEXT>
</DOC>
<DOC>
<DOCID>LN-20020109011</DOCID>
<DOCNO>LN-20020109011</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
ODA tvrdí, že předseda Poslanecké sněmovny a ODS Václav Klaus svým pózováním na billboardu s lyžemi značky Völkl porušil zákon o střetu zájmů. Své prohlášení aliance opírá o Klausova pondělní slova o minimalizaci nákladů a maximalizaci výnosů. Místopředseda ODA Oldřich Kužílek připomněl, že zákon veřejným funkcionářům zakazuje umožnit uvedení jména nebo vyobrazení k reklamním účelům "za úplatu nebo za jiný majetkový prospěch". Klaus mimo jiné uvedl: "Dáváme za volební kampaně strašné spousty peněz, a myšlenka, že jeden malý billboard může rozpoutat takovou mediální vášeň, to je velmi pozoruhodné. My se tím budeme řídit i nadále, abychom takto minimalizovali náklady a maximalizovali výnos."
</TEXT>
</DOC>
<DOC>
<DOCID>LN-20020109012</DOCID>
<DOCNO>LN-20020109012</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel včera před polednem odletěl na dvoutýdenní léčebný pobyt na ostrov Lanzarote. Léčbu v klimaticky vhodném prostředí Kanárských ostrovů mu doporučili lékaři poté, co Havel před Vánocemi prodělal zápal plic. "Prezident se bude věnovat intenzivní rehabilitaci a dechovým cvičením," sdělil Havlův mluvčí Ladislav Špaček. V rezidenci španělského krále Juana Carlose bude s Havlem pobývat také jeho choť Dagmar, osobní lékař Ilja Kotík a další člen lékařského konzilia Tomáš Bouzek.
</TEXT>
</DOC>
<DOC>
<DOCID>LN-20020109013</DOCID>
<DOCNO>LN-20020109013</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Policie dostala nový důkaz pro vyšetřování sporů o TV Nova. Jde o znalecký posudek Kriminalistického ústavu, který má dát odpověď na otázku, zda Vladimír Železný používal falešné smlouvy. Už dva roky tvrdí bývalá servisní organizace televize ČNTS, že Vladimír Železný od ní v roce 1999 odešel na základě falešných smluv. Ředitel Novy krátce po tomto rozchodu zveřejnil tři dodatky ke smlouvám s ČNTS. Jimi dokazoval, že jeho spolupráce s ČNTS (a tím i s jejím vlastníkem, firmou CME) nebyla exklusívní. CME tvrdila, že jen ona měla právo spolupracovat s Novou a dodatky jsou podvrh. Policejní vyšetřovatel Vladimír Machala obdržel před nedávnem od Kriminalistického ústavu posudek těchto dodatků. "Dostali jsme tento posudek, ale musím říci, že je velmi obsáhlý a nelze z něj zatím vyčíst jednoznačný závěr. Budeme žádat o jeho doplnění," řekla včera LN Soňa Jindráková z policejního úřadu finanční kriminality a ochrany státu. Mediální zástupce firmy CME Michal Donath včera LN zaslal zprávu, podle které má posudek k dispozici. Donath tvrdí, že podle posudku jsou zmíněné dodatky napsané pravděpodobně později, než jaké nesou datum.
</TEXT>
</DOC>
<DOC>
<DOCID>LN-20020109014</DOCID>
<DOCNO>LN-20020109014</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
"Tváří v tvář hrozícímu nebezpečí, tváří v tvář strachu se neutíká. Musíte bojovat... Pamatujte si, co říkám. Před nebezpečím se neutíká" říká prezident Rádia Svobodná Evropa Thomas Dine v rozhovoru pro poslední vydání týdeníku The Prague Post. Dine je Američan, dlouholetý expert americké administrativy na obrannou a bezpečnostní politiku. Do Prahy přijel v srpnu 1997. Ve svém tehdejším prvním rozhovoru pro česká média odhodlaně prohlásil, že "vysílání Svobodné Evropy je pro něj instrumentem budování a posilování demokracie". Dine je odhodlaný i nyní. V odhodlání nepodlehnout hrozbám terorismu odmítá požadavky české vlády na přestěhování ústředí Svobodné Evropy - z bezpečnostních důvodů - mimo centrum Prahy. Tvrdí, že opuštění budovy by bylo nejen ústupkem teroristům, kteří si RFE podle informací zpravodajských služeb vybrali za svůj cíl, ale i narušením "pohostinství", které stanici nabídla česká vláda. "Probíhající nátlak (českých politiků na přestěhování RFE) chápu jako zrušení českého pozvání na přesun rádia z Mnichova do Prahy." Prezident Dine vidí za spekulacemi kolem rozhlasové stanice, které šéfuje, vysokou politiku. Českou vysokou politiku, ne americkou. "Musím čelit realitě," říká Dine. Naráží přitom na nedávné doporučení Bezpečnostní rady státu Zemanově vládě. Podle tohoto doporučení má kabinet přestěhování stanice maximálně urychlit. "Dalším faktem, se kterým musíme počítat, je, že v červnu budou volby a my jsme se stali součástí předvolebního politického fotbalu." Dine trvá na tom, že zlu se nemá ustupovat. "Před nebezpečím se neutíká," opakuje. Česká vláda si podle něj mohla velmi dobře uvědomit rizika související s vysíláním Svobodné Evropy již v roce 1995, kdy stanici do Prahy pozvala. V předchozím působišti RFE - německém Mnichově - byl totiž na centrálu v roce 1981 spáchán bombový útok. Výbuch zranil osm lidí, z toho čtyři těžce.
</TEXT>
</DOC>
<DOC>
<DOCID>LN-20020109015</DOCID>
<DOCNO>LN-20020109015</DOCNO>
<DATE>01/09/02</DATE>
<TITLE>
Zemanův kabinet vede s americkým rádiem spor o stěhování
</TITLE>
<TEXT>
Vysílání do Iráku vyvolalo první konflikt mezi Zemanovou vládou a Rádiem Svobodná Evropa. Nyní je však situace mnohem závažnější.
PRAHA - Když bývalý prezident USA Bill Clinton přijal v červenci 1994 nabídku na přestěhování Rádia Svobodná Evropa (RFE) z Mnichova do Prahy, mluvil o "vděčnosti za velkorysou nabídku od Havla a české vlády". Americký Kongres poté ocenil nejen výhodné podmínky (pronájem budovy Federálního shromáždění za symbolickou korunu denně na 10 let), ale také to, že nabídka nebyla spojena s žádnými podmínkami. V září roku 1995 tak mohlo RFE slavnostně zahájit provoz.
</TEXT>
<HEADING>
První problém: vysílání do Iráku
</HEADING>
<TEXT>
Už tři roky poté však tehdy úřadující kabinet Miloše Zemana naznačil, že do otázky, co, kam, ale hlavně odkud bude RFE vysílat, hodlá poměrně razantně zasahovat. V roce 1998 se totiž RFE chystalo zahájit vysílání do Íránu a Iráku z vily v pražské čtvrti Bubeneč, proti čemuž oba státy vehementně protestovaly. Stanice potřebovala "zelenou" od vlády. Ta nejprve rozhodnutí odkládala, nakonec však vysílání posvětila. Odmítla však, aby RFE vysílalo z Bubenče. Kabinet to odůvodňoval strachem z útoků ze strany iráckých teroristů na redakci, jimiž by byli ohroženi okolní obyvatelé. Například tehdejší vicepremiér Egon Lánský podle deníku Právo dokonce prohlásil, že si "Svobodná Evropa nemůže v ČR dělat, co se jí zlíbí", a dodal, že "vláda udělá všechno pro bezpečnost obyvatel ČR". Výsledkem byl kompromis - stanice do Íránu i Iráku vysílat začala, ale zatímco redakce pracují v budově bývalého Federálního shromáždění, vysílače jsou mimo území Česka. Ve srovnání s "bubenečskou epizodou" jsou nynější problémy českých politiků s RFE" kvůli bezpečnosti občanů mnohem závažnějšího charakteru. Po teroristických útocích na USA totiž nejen představitelé vlády, ale i někteří opoziční politici začali tvrdit, že stanice musí z centra Prahy pryč. Na tom se pak usnesla i Bezpečnostní rada státu, ačkoli vedení RFE dalo jasně najevo, že o stěhování vůbec nestojí. Prezident stanice Thomas Dine dokonce naznačil, že by RFE mohlo kvůli tlaku českých politiků na přestěhování ukončit své působení v Česku. Toho se však politici zalekli pro Česko by to totiž znamenalo velkou mezinárodní ostudu. "Vláda nehodlá pozvání RFE do republiky nijak zpochybňovat," řekl ministr zahraničí Jan Kavan. Prezident Václav Havel pak možnost přesunu sídla stanice z Česka označil za vůbec nejhorší možné řešení.
</TEXT>
<HEADING>
RADIO SVOBODNÁ EVROPA
</HEADING>
<TEXT>
1949 / Stanice Svobodná Evropa (RFE) byla založena v roce 1949 z iniciativy USA. O dva roky později vznikla stanice Svoboda.
4. července 1950 / První program odvysílán z nákladního auta pohybujícího se u československých hranic. Hlavním sídlem stanice se brzy stal Mnichov.
21. února 1981 / Na budovu RFE v Mnichově je spáchán pumový atentát. Výbuch asi desetikilové plastikové pumy zničí část budovy a poškozuje řadu domů v okolí. Zraněno je osm lidí, z toho čtyři těžce. V souvislosti s terorismem namířeným proti stanici je zmiňováno i jméno komunistického rozvědčíka Pavla Minaříka, který čelí žalobě, že se měl dopustit přípravy trestného činu obecného ohrožení tím, že v době svého působení ve Svobodné Evropě v letech 1971 až 1976 plánoval a připravoval pumový výbuch v mnichovské centrále. Nejméně tři návrhy na uskutečnění akce s krycím názvem Pavel zaslal podle žaloby pražské centrále.
říjen 1993 / Rádio Svobodná Evropa a Svoboda dostávají nabídku na přestěhování do Prahy.
30. června 1994 / O půlnoci ukončuje české Rádio Svobodná Evropa vysílání z Mnichova a v pět hodin ráno zahajuje vysílání v Českém rozhlasu.
5. června 1995 / Stanice začíná vysílat kompletní program z budovy bývalého Federálního shromáždění v Praze.
30. října 1998 / Stanice zahajuje vysílání do Iráku a Íránu. Redakce sídlí v Praze, vysílače jsou umístěny mimo ČR.
18. února 1999 / Policie posiluje ochranu budovy RFE. Důvodem byly údajné hrozby teroristického útoku z irácké strany. Stanice vysílání nepřerušuje.
27. září 2001 / Ostraha stanice je posílena v rámci protiteroristických opatření po útoku na USA. Stanici hlídají policisté, parašutisté a čtyři transportéry.
5. října 2001 / Ministr vnitra oznamuje, že rádiu hrozil teroristický útok. Bezpečnostní složky získaly konkrétní informace a na jejich základě byla přijata bezpečnostní opatření u budovy.
18. prosince 2001 / Bezpečnostní rada státu doporučuje vládě zahájit jednání s představiteli RFE/RL o přestěhování stanice z centra na bezpečnější místo.
8. ledna 2002 / Přestěhování rádia by bylo podle prezidenta stanice Toma Dinea kapitulací před terorismem. "Hrozbám a strachu se čelí, nikoliv uniká," tvrdí. čtk
</TEXT>
</DOC>
<DOC>
<DOCID>LN-20020109016</DOCID>
<DOCNO>LN-20020109016</DOCNO>
<DATE>01/09/02</DATE>
<TITLE>
Jan Kavan, ministr zahraničí
</TITLE>
<TEXT>
Jsem přesvědčen, že pověst České republiky nebude v souvislosti s působením Rádia Svobodná Evropa dotčena. Máme zájem na setrvání stanice na našem území. Vláda nehodlá pozvání z roku 1995 zpochybňovat. Česká republika přijímá bezpečnostní rizika, která jsou s působením stanice spojena. Jde ale o to, aby toto riziko bylo co nejnižší.
</TEXT>
<HEADING>
Ladislav Špaček, mluvčí prezidenta
</HEADING>
<TEXT>
Nesporně, pověst by utrpěla. O tom není pochyb. Toto řešení prezident považuje za nejhorší možné, to snad Česká republika nedopustí. Více bezpečí? Tak jednoduché to v současném světě není. Sdílíme výhody i nevýhody civilizovaných a svobodných zemí, více bezpečí by přineslo zavření hranic a zavedení vízové povinnosti všem státům světa. Nebo opětovné zavedení totality. Tímto směrem uvažovat nelze.
</TEXT>
<HEADING>
Ivan Langer, místopředseda ODS
</HEADING>
<TEXT>
Obávám se, že by mohla utrpět. Jsem přesvědčený, že je správné, že tato stanice sídlí u nás. Splácíme tím jakýsi dluh, kdy u nás informace nebyly dostupné. Nesmíme podceňovat bezpečnostní rizika, která takovéto rádio představuje. Musíme pro ně najít jiné, ale stejně kvalitní místo, aby mohlo dál vysílat.
Obávám se, že by mohla utrpět. Jsem přesvědčený, že je správné, že tato stanice sídlí u nás. Splácíme tím jakýsi dluh, kdy u nás informace nebyly dostupné. Nesmíme podceňovat bezpečnostní rizika, která takovéto rádio představuje. Musíme pro ně najít jiné, ale stejně kvalitní místo, aby mohlo dál vysílat.
</TEXT>
</DOC>
<DOC>
<DOCID>LN-20020109017</DOCID>
<DOCNO>LN-20020109017</DOCNO>
<DATE>01/09/02</DATE>
<TITLE>
Dva zapalovače a kuřácké potřeby našli odborníci v blízkosti místa výbuchu metanu na dole Schöller. Při neštěstí v listopadu zahynuli čtyři horníci.
</TITLE>
<GEOGRAPHY>PRAHA</GEOGRAPHY>
<TEXT>
Příčinou listopadového výbuchu metanovzdušné směsi v dole Schöller v Libušíně u Kladna bylo nejspíš kouření. Předseda Báňského úřadu v Kladně František Hrubant včera v Praze řekl, že vyšetřovací komise dosud nezjistila žádný jiný zdroj, který by mohl vznícení způsobit. "Našli jsme dva zapalovače a kuřácké potřeby," uvedl. Zároveň vyvrátil domněnky, podle nichž výbuch nastal při obnovení dodávky elektřiny. Podle náměstka ředitele Českého báňského úřadu (ČBÚ) Andreje Blažka přitom hrozí každému, kdo si na pracoviště přinese kuřácké potřeby, okamžitá výpověď. "Během posledního půlroku bylo provedeno sedm kontrol, na jejichž základě bylo propuštěno deset osob," uvedl. Havárie na dole Schöller, při níž zahynuli čtyři horníci, si podle odborníků vyžádá řadu opatření. Nejzásadnější změnou bude jeho zařazení mezi takzvané plynující doly první třídy nebezpečí. Podle ředitele odboru ČBÚ Františka Ševčíka to znamená investice do většího zabezpečení. K tomu, zda by to mohlo vést k předčasnému uzavření dolu a propuštění jeho téměř 1200 zaměstnanců, se včera odmítl vyjádřit. Předseda ČBÚ Roman Makarius současně potvrdil předběžný verdikt vyšetřovací komise, podle něhož byla příčinou vyšší koncentrace metanu v šachtě porucha odvětrávání. Kdyby bylo zařízení v pořádku, metan by se podle něj odvětral. Zástupci státní báňské správy doplnili, že provozované ventilátory pracovaly na nižší výkon, než na jaký jsou předepsány.
PRAHA - Příčinou listopadového výbuchu metanovzdušné směsi v dole Schöller v Libušíně u Kladna bylo nejspíš kouření. Předseda Báňského úřadu v Kladně František Hrubant včera v Praze řekl, že vyšetřovací komise dosud nezjistila žádný jiný zdroj, který by mohl vznícení způsobit. "Našli jsme dva zapalovače a kuřácké potřeby," uvedl. Zároveň vyvrátil domněnky, podle nichž výbuch nastal při obnovení dodávky elektřiny. Podle náměstka ředitele Českého báňského úřadu (ČBÚ) Andreje Blažka přitom hrozí každému, kdo si na pracoviště přinese kuřácké potřeby, okamžitá výpověď. "Během posledního půlroku bylo provedeno sedm kontrol, na jejichž základě bylo propuštěno deset osob," uvedl. Havárie na dole Schöller, při níž zahynuli čtyři horníci, si podle odborníků vyžádá řadu opatření. Nejzásadnější změnou bude jeho zařazení mezi takzvané plynující doly první třídy nebezpečí. Podle ředitele odboru ČBÚ Františka Ševčíka to znamená investice do většího zabezpečení. K tomu, zda by to mohlo vést k předčasnému uzavření dolu a propuštění jeho téměř 1200 zaměstnanců, se včera odmítl vyjádřit. Předseda ČBÚ Roman Makarius současně potvrdil předběžný verdikt vyšetřovací komise, podle něhož byla příčinou vyšší koncentrace metanu v šachtě porucha odvětrávání. Kdyby bylo zařízení v pořádku, metan by se podle něj odvětral. Zástupci státní báňské správy doplnili, že provozované ventilátory pracovaly na nižší výkon, než na jaký jsou předepsány.
</TEXT>
</DOC>
<DOC>
<DOCID>LN-20020109018</DOCID>
<DOCNO>LN-20020109018</DOCNO>
<DATE>01/09/02</DATE>
<TEXT>
Policisté přivádějí obviněné Alexandra Hanáka (vlevo) a Štefana Siváka (vzadu uprostřed) k Nejvyššímu soudu v Brně. Ten včera v případu čtyř dealerů heroinu z Teplic zrušil předešlé rozsudky a vrátil věc teplickému soudu k novému projednání. "Hlavním úkolem soudu bude zajistit pro hlavní líčení přítomnost dvou klíčových svědků," uvedla předsedkyně senátu Danuše Novotná. Právě oni nebyli během minulých jednání vyslechnuti.
</TEXT>
</DOC>
<DOC>
<DOCID>LN-20020109019</DOCID>
<DOCNO>LN-20020109019</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
O odškodnění za nucené nasazení nebo věznění za druhé světové války požádalo Česko-německý fond budoucnosti kolem 115 000 lidí. Do konce roku lidé žádali i o kompenzace za majetek, který jim zabavili nacisté, a za další pronásledování. Česká mise mezinárodní organizace pro migraci dostala dalších 9000 žádostí. Vyplaceno bylo zatím 55 000 lidí.
</TEXT>
</DOC>
<DOC>
<DOCID>LN-20020109020</DOCID>
<DOCNO>LN-20020109020</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Se současnou politickou situací v Česku je spokojeno 31 procent občanů, opačný názor má 63 procent lidí. Šest procent obyvatel se nedokázalo rozhodnout. Plyne to z prosincového průzkumu CVVM. Počet spokojených se proti listopadovému průzkumu snížil o pět procent. Podle dlouhodobě prováděných průzkumů spokojenost postupně klesala od voleb v roce 1998. V letech 1999 a 2000 se pohybovala mezi 17 až 21 procenty. Nárůst počtu spokojených byl patrný od dubna 2000, kdy se hodnoty dostaly až na 30 procent.
</TEXT>
</DOC>
<DOC>
<DOCID>LN-20020109021</DOCID>
<DOCNO>LN-20020109021</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Vrchní soud v Praze potvrdil čtrnáctiletý trest vězení pro osmadvacetiletého Jana Balušku, který předloni zorganizoval ozbrojené přepadení pobočky České spořitelny ve Všetatech na Mělnicku. Baluška si odnesl spolu se svými dvěma komplici 1,3 milionu korun, ale krátce po činu ho dopadla policie. Dvěma jeho spolupachatelům soud trest snížil. Pětatřicetiletému Pavlu Červinkovi snížil trest z deseti na sedm a půl roku vězení a Ukrajinci Viktoru Chemendovi z deseti na osm let.
</TEXT>
</DOC>
<DOC>
<DOCID>LN-20020109022</DOCID>
<DOCNO>LN-20020109022</DOCNO>
<DATE>01/09/02</DATE>
<TITLE>
Příběh sportovního buditele JOSEFA RÖSSLERA-OŘOVSKÉHO
</TITLE>
<TEXT>
ČESKÉ LEGENDY 20. STOLETÍ
Rozsahem své zakladatelské činnosti se Josef Rössler-Ořovský podobá Járovi Cimrmanovi. Na rozdíl od něj jde však o postavu skutečnou.
S organizováním sportovního života začal už jako chlapec. Když bylo Josefu Rösslerovi dvanáct, založil Bruslařský klub, který měl řádné stanovy a soustřeďoval kluky, kteří se na bruslích proháněli na Vltavě. Závodnímu bruslení už zůstal věrný. V létě se objevoval také na vodě, nejdříve na primitivním maňásku, tehdy zvaném ježdík, ale v r. 1888 je již členem zavedeného veslařského klubu Blesk.
</TEXT>
<HEADING>
První sjezd na Václaváku
</HEADING>
<TEXT>
Koncem roku 1886 si napsal do Norska o katalog bruslí. Dostal jej a navíc i ceník sportovního nářadí nazvaného ski. Neváhal a objednal dva páry. Došly mu v lednu 1887. Ještě ten den večer s mladším bratrem Karlem sjeli po Václavském náměstí dolů k Můstku. Byla to historicky první jízda na lyžích na českém území. Nebyl by to on, kdyby hned při Bruslařském závodním klubu nezaložil Skiklub. (Teprve o tři roky později objednal hrabě Harrach lyže pro své hajné v Krkonoších.) Brzy po maturitě na obchodní akademii mizí Rössler z Prahy téměř na pět let. Na vojnu a na zkušenou. Díky konexím svého otce a hlavně díky vlastním schopnostem získává cenné kontakty po celé Evropě. Po návratu najímá pozemek pro tenisové hřiště a zakládá slavný I. ČLTK. Téměř současně z jeho podnětu vzniká jachetní sekce veslařského klubu Blesk. V roce 1893 Rössler zjistil, že v poněmčelých Krkonoších nějaký Buchar podniká výlety na lyžích na hřebeny hor. Spojil se s ním. Jan Buchar ho pozval do Krkonoš. Teprve teď objevil Rössler pravé kouzlo lyžování. To bylo něco jiného než ploužit se v Praze ve Stromovce. S Bucharem uzavřel nevšední přátelství, trvající do konce života. Především však s ním a s lyžaři z Vysokého nad Jizerou založil v r. 1903 Svaz lyžařů v Království českém, vůbec první lyžařský svaz na světě. Prvním předsedou byl Buchar, Rössler po něm až do r. 1913. Jemu ale nestačilo založit jen český svaz. Od r. 1906 byl posedlý myšlenkou založit i mezinárodní lyžařskou organizaci. To se podařilo až v roce 1924. Tehdy i jeho zásluhou vznikla dnešní mocná a bohatá Mezinárodní lyžařská federace FIS. Rössler vášnivě prosazoval myšlenku české sportovní svébytnosti proti silnému odporu Rakušanů a Němců. Jako výraz osobního zaujetí pro národnostní myšlenku trvale připojoval ke svému příjmení jakousi jeho českou podobu Ořovský, kterou si za studentských dob vymyslel jako pseudonym pro svou účast na závodech zakázaných otcem nebo školou. V r. 1909 objednal několik pravých kanadských kanoí a současně založil kanoistický kroužek při Českém Yacht klubu. Od té doby jakmile skončila zima a on odložil lyže a brusle, spěchal na Vltavu - tehdy ještě při větší vodě divokou - a náruživě sjížděl její zákruty, peřeje a jezy. V roce 1922 se z jeho podnětu poprvé jel slavný závod Budějovice - Praha na trati dlouhé 189 km. Rösslera najdeme i u začátků hokeje a fotbalu. Tehdy se samozřejmě jednalo o hokej s míčem místo puku, s nímž se seznámil v Anglii a zavedl ho nejdříve ve svém Bruslařském závodním klubu. Za svého pobytu ve Francii a Anglii hrál aktivně fotbal. V Praze zorganizoval r. 1896 historicky první fotbalovou soutěž se čtyřmi kluby a při ní jako rozhodčí pískal vůbec první derby Sparta - Slavia. Po skončení zápasu dodatečně neuznal gól Sparty a to byla ta chvíle, od níž trvá rivalita obou klubů. Samozřejmě nemohl stát stranou vzniku českého olympijského hnutí. Spolu s dr. Jiřím Guthem-Jarkovským založili Zvláštní výbor k obeslání her olympijských, z něhož pak o necelý rok později vytvořili trvalý Český olympijský výbor. Prvních osm let pracoval Rössler jako jeho zpravodaj, od roku 1909 do roku 1929 byl generálním tajemníkem českého a později i československého olympijského výboru (ČSOV). Organizoval a vedl českou a československou reprezentaci na všech šesti OH v tomto období. Na sklonku dvacátých let došlo ke střetu dosavadního vedení ČSOV s novou nastupující a agresivní generací sportovních činovníků. Guth rezignuje a k rezignaci přemluví i Rösslera. Brzy nato se Rössler ztrácí z veřejného sportovního života. Cítí se velmi osamocen. Přestože je čestným členem několika sportovních klubů a institucí, nikam ho nezvou. Je zapomenuto i to, že právě z jeho iniciativy byl Týden zimních sportů v Chamonix 1924 prohlášen prvními zimními olympijskými hrami. Slova uznání se objevují až teprve po jeho smrti. " Český sport v Rösslerovi nalezl člověka, jakého dosud neměl a jakých nebude mít mnoho," píše se v nekrolozích. "
Josef Rössler-Ořovský
</TEXT>
</DOC>
<DOC>
<DOCID>LN-20020109023</DOCID>
<DOCNO>LN-20020109023</DOCNO>
<DATE>01/09/02</DATE>
<TITLE>
Čechoameričan vyznamenaný Reaganem se po návratu do vlasti dostal do sporu s právníkem
</TITLE>
<TEXT>
Dva měsíce podmínečně pro Břetislava Bednáře. Takový je konec sporu tohoto Čechoameričana s advokátem a současným radním za KSČM ve Frýdku-Místku. Advokát nadále odmítá, že chtěl úplatek za sehnání garáže.
FRÝDEK-MÍŚTEK/BRNO - Čech Břetislav Bednář, vyznamenaný za své působení v americké armádě bývalým prezidentem Ronaldem Reaganem, byl v Česku odsouzen k dvouměsíčnímu vězení s ročním odkladem. Dnes pětašedesátiletý Břetislav Bednář v roce 1968 emigroval do Spojených států. Tam po několika letech vstoupil do služeb Pentagonu. Jako technický odborník byl mimo jiné zodpovědný za provoz nejsevernější americké radarové základny, postavené v extrémních podmínkách Grónska. Postupem času se vypracoval až na šéfa techniky celé základny, která měla na starost monitorování dění nad tehdejším SSSR. Za jednu z náročných akcí, které v armádě absolvoval, ho později vyznamenal i prezident Spojených států.
</TEXT>
<HEADING>
Na počátku dlouhého sporu byla garáž
</HEADING>
<TEXT>
Začátkem devadesátých let prodělal závažnou nemoc a odešel do důchodu. Ten se rozhodl strávit ve své rodné zemi. Ve Frýdku-Místku se ale dostal do sporu ze zákonem. Celá věc, která skončila několika soudy a jeho potrestáním, začala zdánlivou banalitou. Čechoameričan se před svým právníkem zmínil, že by rád odkoupil městskou garáž, kterou měl do té doby pronajatou od jiného člověka. Advokát Miroslav Dokoupil, shodou okolností tehdejší člen zastupitelstva a nyní radní za KSČM, se nabídl, že mu ji pomůže obstarat. Jak Bednář před časem řekl místním zastupitelům, právník mu navrhl, aby investoval 70 tisíc korun do převedení garáže. "Dvacet tisíc mělo být položeno na stůl v hotovosti," vysvětlil tehdy Bednář. "Bylo mi řečeno, že deset tisíc bude pro něho a deset pro jednu osobu na městském úřadě," dodal. Ještě před celým obchodem se ale kvůli obavě z úplatku poradil s tehdejším starostou. Ten mu řekl, aby žádné peníze nikomu nedával.
</TEXT>
<HEADING>
Právník a současně zastupitel se tvrdě bránil
</HEADING>
<TEXT>
Právník a komunistický zastupitel Dokoupil při vysvětlování celé události v zastupitelstvu Bednářovu verzi odmítl. Podle něj z celé částky měl být dvacet tisíc jeho honorář a padesát tisíc dar městu. "Mám dost peněz tak jako i jiní advokáti tady a pro mě nějakých 10 nebo 20 tisíc není vůbec nic," prohlásil tehdy Dokoupil. Bednářovo chování označil za mstu. Celá věc ale nabrala další obrátky. Jak Břetislav Bednář říká, poté, co Dokoupilovi oznámil svůj úmysl sedmdesát tisíc nezaplatit, ten na něj podal několik trestních oznámení. Obvinění, že advokátovi vyhrožoval smrtí, ještě policisté odložili. Další obvinění, že používá garáž v rozporu se zákonem, vyšetřovala policie. "Jednoho dne mi přišel ze soudu papír, že jsem odsouzen na čtyři měsíce," popisuje neočekávané převzetí trestního příkazu za trestný čin neoprávněného zásahu do práva k domu, bytu nebo nebytovému prostoru. Advokát jej zažaloval také ve sporu na ochranu osobnosti. V něm chtěl omluvu a milionovou satisfakci. Milion sice nevysoudil, ale soud uznal, že se mu občan Spojených států musí v novinách omluvit. Advokát Dokoupil nechce v současnosti svůj postup ani celou kauzu komentovat. Podle svých slov čeká, až rozsudek nabude právní moci. Ve svém postupu neshledává žádný problém. "Všechno je vyřešeno, žádné moje pochybení tam nebylo," prohlásil. Trestní kauza, ve které byl Bednář nakonec odsouzen, skončila po několika odvoláních jeho odsouzením na dva měsíce s podmínečným odkladem na jeden rok. "Soudce řekl, že kdybych se omluvil, vůbec by mě neodsoudil," říká Bednář. "Tak jsem napsal ministru spravedlnosti dopis s omluvou, že jsem zdejší zákony neznal, a že porušuji nějaký zákon, jsem netušil a vědomě bych to rozhodně neudělal. Ale nic se už nezměnilo," kroutí nevěřícně hlavou pětašedesátiletý muž.
Právník a komunistický zastupitel Dokoupil při vysvětlování celé události v zastupitelstvu Bednářovu verzi odmítl. Podle něj z celé částky měl být dvacet tisíc jeho honorář a padesát tisíc dar městu. "Mám dost peněz tak jako i jiní advokáti tady a pro mě nějakých 10 nebo 20 tisíc není vůbec nic," prohlásil tehdy Dokoupil. Bednářovo chování označil za mstu. Celá věc ale nabrala další obrátky. Jak Břetislav Bednář říká, poté, co Dokoupilovi oznámil svůj úmysl sedmdesát tisíc nezaplatit, ten na něj podal několik trestních oznámení. Obvinění, že advokátovi vyhrožoval smrtí, ještě policisté odložili. Další obvinění, že používá garáž v rozporu se zákonem, vyšetřovala policie. "Jednoho dne mi přišel ze soudu papír, že jsem odsouzen na čtyři měsíce," popisuje neočekávané převzetí trestního příkazu za trestný čin neoprávněného zásahu do práva k domu, bytu nebo nebytovému prostoru. Advokát jej zažaloval také ve sporu na ochranu osobnosti. V něm chtěl omluvu a milionovou satisfakci. Milion sice nevysoudil, ale soud uznal, že se mu občan Spojených států musí v novinách omluvit. Advokát Dokoupil nechce v současnosti svůj postup ani celou kauzu komentovat. Podle svých slov čeká, až rozsudek nabude právní moci. Ve svém postupu neshledává žádný problém. "Všechno je vyřešeno, žádné moje pochybení tam nebylo," prohlásil. Trestní kauza, ve které byl Bednář nakonec odsouzen, skončila po několika odvoláních jeho odsouzením na dva měsíce s podmínečným odkladem na jeden rok. "Soudce řekl, že kdybych se omluvil, vůbec by mě neodsoudil," říká Bednář. "Tak jsem napsal ministru spravedlnosti dopis s omluvou, že jsem zdejší zákony neznal, a že porušuji nějaký zákon, jsem netušil a vědomě bych to rozhodně neudělal. Ale nic se už nezměnilo," kroutí nevěřícně hlavou pětašedesátiletý muž.
</TEXT>
</DOC>
<DOC>
<DOCID>LN-20020109024</DOCID>
<DOCNO>LN-20020109024</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Zakázku na šíření materiálu s názvem Útok na Ameriku zadala české firmě GZ Digital Media počítačová firma Turath. Uvedla to včera ve své hlavní zpravodajské relaci Události Česká televize (ČT). Firma sídlí v hlavním městě Jordánska Ammánu a má pobočky v patnácti zemích včetně Nizozemska a Velké Británie. Pracovníci firmy televizi potvrdili zakázku na výrobu CD-ROM, který se měl množit v Loděnici u Berouna. Na záznamu byl film v arabštině, který nepřímo hájil skupiny Hamas a Islámský džihád, které prosazují teroristickými metodami zájmy Palestinců. GZ Digital Media však disky odmítla vylisovat. Podle ČT nebylo kopírování tohoto filmu první zakázkou Turathu v Česku.
</TEXT>
</DOC>
<DOC>
<DOCID>LN-20020109025</DOCID>
<DOCNO>LN-20020109025</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Pražský městský soud se včera v procesu s devíti lidmi, kteří jsou obžalováni z vražd a vydírání, zabýval vraždou osvětlovače Národního divadla Jindřicha Vítka. Vypovídal utajený svědek, jenž zřejmě vraha viděl. Podle obžaloby zastřelil Vítka v dubnu 1999 Bulhar Penio Matev Mangaro, který je stíhán jako uprchlý. Ze zorganizování vraždy je podezřelý bývalý vojenský prokurátor, šéf útvaru městské policie a majitel detektivní kanceláře Raul Kohner. Na lavici obžalovaných ale chybí ten, kdo si vraždu objednal. Svědek, vyslýchaný utajeně pod jménem Karel Gott, byl v době Vítkovy vraždy venčit psa. Slyšel výstřely a před domem, kde se odehrála vražda, narazil na muže ve věku 20 až 30 let, který rychle odcházel.
</TEXT>
</DOC>
<DOC>
<DOCID>LN-20020109026</DOCID>
<DOCNO>LN-20020109026</DOCNO>
<DATE>01/09/02</DATE>
<TITLE>
Kongres projednává zprávu o budoucnosti jaderného arzenálu * Zkoušky by ve světě vyvolaly odpor
</TITLE>
<TEXT>
Podzemní nukleární zkoušky požaduje ministerstvo energetiky USA. Tvrdí, že jinak nebude schopné zajistit bezpečnost amerického jaderného arzenálu.
WASHINGTON - Americký Kongres včera projednával tajnou zprávu o budoucnosti amerického jaderného arzenálu. Podle listu The Washington Post, který se odvolává na zdroje z ministerstva energetiky, má být v této zprávě doporučení, aby USA obnovily podzemní jaderné testy. Podle nejmenovaných zdrojů je nutné znovu zahájit zkoušky, protože pouze prostřednictvím počítačových simulací nebude možné zajistit bezpečnost a spolehlivost amerického jaderného arzenálu. Tajná zpráva obsahuje také vysvětlení rozhodnutí vlády USA snížit počet jaderných hlavic v tomto desetiletí z 6000 kusů na 1700 až 2100. Na tom se dohodli americký prezident George W. Bush a jeho ruský protějšek Vladimir Putin.
</TEXT>
<HEADING>
Obnovení testů žádá ministerstvo energetiky
</HEADING>
<TEXT>
Ministerstvo energetiky, které je zodpovědné za výzkum, vývoj a údržbu amerického jaderného arzenálu, požaduje, aby se do dvou let testy obnovily. "Nechtějí říct, že znovu začnou testovat," řekl listu jeden nejmenovaný představitel ministerstva energetiky. "Chtějí si nechat volné ruce, aby mohli začít s testy, pokud to uznají za vhodné." Americký ministr obrany Donald Rumsfeld tyto informace okamžitě popřel. "Absolutně ne," reagoval na otázku, zda zpráva obsahuje doporučení k obnovení zkoušek. Dodal, že nemůže sdělit žádné podrobnosti, protože materiál, kterým se zabývají zákonodárci, je tajný. Už minulý rok některé nejmenované zdroje hovořily o tom, že prezident George W. Bush chce zrušit moratorium na jaderné testy, které zavedl jeho otec v roce 1992. Nechtěl ovšem okamžitě zahájit testování, ale pouze si nechat otevřené dveře. Nyní by bylo zahájení zkoušek z mezinárodního hlediska velice komplikované. Rusko, které souhlasí se snižováním počtů jaderných zbraní a příliš neprotestuje proti americké protiraketové obraně, by mohlo začít komplikovat prezidentu Bushovi život. Podzemní testy by rozladily evropské spojence a uvolnily by ruce Indii a Pákistánu. "Bez robustního a kompletního testovacího programu bude snížena schopnost ministerstva energetiky zajišťovat spolehlivost některých jaderných zbraní," napsal však před loňskými Vánocemi Gregory Friedman z ministerstva energetiky. Některým úředníkům tohoto ministerstva a Pentagonu vadí řada omezení, kterými se řídí výzkum a zkoušky jaderných zbraní. Ministerstvo energetiky například nesmí od roku 1994 pracovat na zvláštní jaderné hlavici určené k likvidaci podzemních bunkrů a dalších těžko zničitelných cílů. V rozpočtu na fiskální rok 2002 je také dodatek, že Národní jaderný bezpečnostní úřad, který spravuje laboratoře ministerstva energetiky, nesmí investovat peníze do "vývojových programů nových zbraní" bez souhlasu Kongresu.
Ministerstvo energetiky, které je zodpovědné za výzkum, vývoj a údržbu amerického jaderného arzenálu, požaduje, aby se do dvou let testy obnovily. "Nechtějí říct, že znovu začnou testovat," řekl listu jeden nejmenovaný představitel ministerstva energetiky. "Chtějí si nechat volné ruce, aby mohli začít s testy, pokud to uznají za vhodné." Americký ministr obrany Donald Rumsfeld tyto informace okamžitě popřel. "Absolutně ne," reagoval na otázku, zda zpráva obsahuje doporučení k obnovení zkoušek. Dodal, že nemůže sdělit žádné podrobnosti, protože materiál, kterým se zabývají zákonodárci, je tajný. Už minulý rok některé nejmenované zdroje hovořily o tom, že prezident George W. Bush chce zrušit moratorium na jaderné testy, které zavedl jeho otec v roce 1992. Nechtěl ovšem okamžitě zahájit testování, ale pouze si nechat otevřené dveře. Nyní by bylo zahájení zkoušek z mezinárodního hlediska velice komplikované. Rusko, které souhlasí se snižováním počtů jaderných zbraní a příliš neprotestuje proti americké protiraketové obraně, by mohlo začít komplikovat prezidentu Bushovi život. Podzemní testy by rozladily evropské spojence a uvolnily by ruce Indii a Pákistánu. "Bez robustního a kompletního testovacího programu bude snížena schopnost ministerstva energetiky zajišťovat spolehlivost některých jaderných zbraní," napsal však před loňskými Vánocemi Gregory Friedman z ministerstva energetiky. Některým úředníkům tohoto ministerstva a Pentagonu vadí řada omezení, kterými se řídí výzkum a zkoušky jaderných zbraní. Ministerstvo energetiky například nesmí od roku 1994 pracovat na zvláštní jaderné hlavici určené k likvidaci podzemních bunkrů a dalších těžko zničitelných cílů. V rozpočtu na fiskální rok 2002 je také dodatek, že Národní jaderný bezpečnostní úřad, který spravuje laboratoře ministerstva energetiky, nesmí investovat peníze do "vývojových programů nových zbraní" bez souhlasu Kongresu.
</TEXT>
</DOC>
<DOC>
<DOCID>LN-20020109027</DOCID>
<DOCNO>LN-20020109027</DOCNO>
<DATE>01/09/02</DATE>
<GEOGRAPHY>MADRID</GEOGRAPHY>
<TEXT>
Španělský premiér José Maria Aznar, jehož země zahájila půlroční předsednictví EU, a předseda Evropské komise Romano Prodi včera v Madridu potvrdili vůli dodržet harmonogram rozšíření Evropské unie. Aznar zdůraznil, že hlavním kritériem zůstává plnění společných norem EU. Za prioritu unie ale označil boj proti terorismu.
</TEXT>
</DOC>
<DOC>
<DOCID>LN-20020109028</DOCID>
<DOCNO>LN-20020109028</DOCNO>
<DATE>01/09/02</DATE>
<GEOGRAPHY>ŘÍM</GEOGRAPHY>
<TEXT>
Nástupcem italského ministra zahraničí Renata Ruggiera, který odstoupil minulý týden na protest proti snižování významu evropské integrace italskou vládou, se zřejmě stane místopředseda vlády, postfašita Gianfranco Fini. Uvedla to včera agentura AP. Fini, jenž označil diktátora Benita Mussoliniho za jednoho z největších státníků, se považuje za přirozeného kandidáta na tuto funkci.
</TEXT>
</DOC>
<DOC>
<DOCID>LN-20020109029</DOCID>
<DOCNO>LN-20020109029</DOCNO>
<DATE>01/09/02</DATE>
<TEXT>
BANSKÁ BYSTRICA - Skandál kolem používání neregistrovaných očních čoček na klinice v Banské Bystrici pokračuje. Kontrola zjistila, že klinika aplikovala více než 700 ruských čoček, které jsou sedm až osm let po záruce. Podle sdělení několika zdrojů z nemocnice byla "prošlá" čočka implantována i prezidentovi Rudolfu Schusterovi.
</TEXT>
</DOC>
<DOC>
<DOCID>LN-20020109030</DOCID>
<DOCNO>LN-20020109030</DOCNO>
<DATE>01/09/02</DATE>
<GEOGRAPHY>VATIKÁN</GEOGRAPHY>
<TEXT>
Vatikán vydal pro římskokatolickou církev ve světě směrnice o nakládání s kněžími, kteří se dopustí pedofilie. Ti by měli stanout před tajným církevním tribunálem, a pokud se prokáže jejich vina, mohli by být zbaveni kněžství a vyloučeni z církve. Agentuře AP to včera oznámily vatikánské zdroje.
</TEXT>
</DOC>
<DOC>
<DOCID>LN-20020109031</DOCID>
<DOCNO>LN-20020109031</DOCNO>
<DATE>01/09/02</DATE>
<GEOGRAPHY>BRUSEL</GEOGRAPHY>
<TEXT>
"Jak se daří? Víme, co jsi za ptáčka, tak jsme ti přišli říci, že tě máme v merku, zvláště teď, když se to hemží transporty čerstvých eur." Tak nějak podle vedení belgické policie hovoří strážci pořádku, když navštěvují známé firmy podsvětí. Chtějí je tím odradit od přepadu transportů s penězi. Belgie má smutnou tradici těchto útoků, při nichž se na mrtvoly nehledí.
</TEXT>
</DOC>
<DOC>
<DOCID>LN-20020109032</DOCID>
<DOCNO>LN-20020109032</DOCNO>
<DATE>01/09/02</DATE>
<TITLE>
Kulturní masakr podobný zničení soch Buddhy v Afghánistánu připomíná podle Ankary demolice hradu al-Adžjád v saúdské Mekce.
</TITLE>
<GEOGRAPHY>ANKARA</GEOGRAPHY>
<TEXT>
Mezi Saúdskou Arábií a Tureckem, dvěma islámskými státy s prozápadními vládami, vypukl neobvyklý spor s historickými kořeny. Předmětem sváru se stalo zničení hradu al-Adžjád, nacházejícího se v poutním muslimském městě Mekka v Saúdské Arábii. Stavba totiž pochází z dob existence osmanské říše, na jejíchž troskách vzniklo soudobé Turecko. Hrad byl postaven v roce 1780 (podle některých zdrojů až přibližně o sto let později) s cílem chránit Mekku a její svatá místa před nájezdníky. Nyní ale ustoupil stavbě ubytovacího a obchodního centra, které má sloužit poutníkům, každoročně směřujícím do Mekky. Podle Turecka šlo o "kulturní masakr", srovnatelný s loňským zničením obřích soch Buddhy afghánským fundamentalistickým hnutím Taliban. List Turkish Daily News navíc uvedl, že práce má na místě zbořeného hradu provádět stavební firma vlastněná rodinou saúdského radikála Usámy bin Ládina, kterému Taliban poskytoval v Afghánistánu útočiště. S bin Ládinem to ale nejspíš nemá nic společného většina příbuzných se od něj odvrátila.
</TEXT>
<HEADING>
Porušený slib?
</HEADING>
<TEXT>
Ankara podala i stížnost k Organizaci OSN pro vzdělání, vědu a kulturu (UNESCO), která má ochranu významných památek v náplni práce. Turecko doufá, že UNESCO Saúdskou Arábii za zboření hradu zkritizuje, přestože stavba není v seznamu památek této organizace. I sami turečtí představitelé ale připouštějí, že tím nic nevyřeší. Turky ale zřejmě kromě zničení hradu pobouřilo, že prý saúdští představitelé porušili své slovo. Podle turecké verze totiž slíbili, že stavba bude součástí nově vybudovaného komplexu. Saúdská strana zatím kauzu nekomentovala. Podle tureckých médií jde o druhý větší spor mezi Ankarou a Rijádem v poslední době. V polovině devadesátých let způsobilo problém odsouzení několika tureckých řidičů kamionů k trestům smrti za pašování drog. Někteří z nich byli popraveni, vykonání zbylých rozsudků bylo společně s uklidněním napjatých vztahů dosaženo až po jednání turecké delegace v Rijádu.
Ankara podala i stížnost k Organizaci OSN pro vzdělání, vědu a kulturu (UNESCO), která má ochranu významných památek v náplni práce. Turecko doufá, že UNESCO Saúdskou Arábii za zboření hradu zkritizuje, přestože stavba není v seznamu památek této organizace. I sami turečtí představitelé ale připouštějí, že tím nic nevyřeší. Turky ale zřejmě kromě zničení hradu pobouřilo, že prý saúdští představitelé porušili své slovo. Podle turecké verze totiž slíbili, že stavba bude součástí nově vybudovaného komplexu. Saúdská strana zatím kauzu nekomentovala. Podle tureckých médií jde o druhý větší spor mezi Ankarou a Rijádem v poslední době. V polovině devadesátých let způsobilo problém odsouzení několika tureckých řidičů kamionů k trestům smrti za pašování drog. Někteří z nich byli popraveni, vykonání zbylých rozsudků bylo společně s uklidněním napjatých vztahů dosaženo až po jednání turecké delegace v Rijádu.
</TEXT>
</DOC>
<DOC>
<DOCID>LN-20020109033</DOCID>
<DOCNO>LN-20020109033</DOCNO>
<DATE>01/09/02</DATE>
<TITLE>
USA prolomily mlčení a označily izraelská obvinění vůči Palestincům za "důvěryhodná".
</TITLE>
<GEOGRAPHY>JERUZALÉM</GEOGRAPHY>
<TEXT>
Poradce izraelského premiéra Ariela Šarona, Daniel Ayalon, včera uvedl, že existují písemné důkazy usvědčující z organizace pašování 50 tun munice na lodi Karine A, zadržené minulý týden, palestinskou samosprávu Jásira Arafata. "Americká vláda zná všechny detaily. Vědí, že palestinská správa zaplatila miliony dolarů. Takové platby jsou schvalovány výhradně Arafatem," uvedl izraelský premiér. Jeho prohlášení následovalo po kritice Washingtonu z úst ministra dopravy Efraima Sneha. Podle něj USA nepotvrdily Arafatovu vinu, aby nepovzbudily izraelskou odvetu. Dosud zdrženlivé americké ministerstvo zahraničí ale včera přece jen označilo izraelské obvinění za "důvěryhodné". Kvalita a množství zbraní přitom podle USA vzbuzují obavu. Washington tak nyní čeká vysvětlení od Arafata. Někteří členové Šaronova kabinetu již doporučili, aby kvůli Arafatově podílu na aféře se zbraněmi, nakoupenými od blíže neidentifikovaných Íránců, Izrael přerušil kontakty s palestinským vůdcem. Opačný názor mají členové Strany práce - ministr zahraničí Šimon Peres a ministr obrany Benjamin Ben Eliezer.
</TEXT>
<HEADING>
Arafat nařídil šetření
</HEADING>
<TEXT>
Eliezer při vystoupení před bezpečnostním a zahraničním výborem parlamentu potvrdil, že stále nevylučuje možnost dohody o příměří s Palestinci. Podmínkou je, že bude pokračovat období zklidnění protiizraelských násilností. "Neztratil jsem naději na politické řešení," citoval ministra The Jerusalem Post. Vysocí představitelé palestinské samosprávy včetně Arafata samého včera opakovaně popřeli, že by zbraně patřily jim. Ve snaze uklidnit mezinárodní veřejné mínění dokonce Arafat nařídil svým lidem, aby aféru pečlivě vyšetřili. Umar Akaví, kapitán zadržené lodi, v pondělním rozhovoru pro média uvedl, že náklad byl určen pro Palestince. Ačkoliv je Akaví členem Arafatových struktur, předáci palestinské samosprávy tvrdí, že adresátem pašerácké zásilky mohli být například extremisté z organizace Hamas. Ti Arafatovu autoritu neuznávají. "K čemu by nám bylo takové množství zbraní?" řekl nejmenovaný člen palestinské samosprávy s tím, že Arafatovi lidé se dostatečně zásobili již dříve.
Eliezer při vystoupení před bezpečnostním a zahraničním výborem parlamentu potvrdil, že stále nevylučuje možnost dohody o příměří s Palestinci. Podmínkou je, že bude pokračovat období zklidnění protiizraelských násilností. "Neztratil jsem naději na politické řešení," citoval ministra The Jerusalem Post. Vysocí představitelé palestinské samosprávy včetně Arafata samého včera opakovaně popřeli, že by zbraně patřily jim. Ve snaze uklidnit mezinárodní veřejné mínění dokonce Arafat nařídil svým lidem, aby aféru pečlivě vyšetřili. Umar Akaví, kapitán zadržené lodi, v pondělním rozhovoru pro média uvedl, že náklad byl určen pro Palestince. Ačkoliv je Akaví členem Arafatových struktur, předáci palestinské samosprávy tvrdí, že adresátem pašerácké zásilky mohli být například extremisté z organizace Hamas. Ti Arafatovu autoritu neuznávají. "K čemu by nám bylo takové množství zbraní?" řekl nejmenovaný člen palestinské samosprávy s tím, že Arafatovi lidé se dostatečně zásobili již dříve.
</TEXT>
</DOC>
<DOC>
<DOCID>LN-20020109034</DOCID>
<DOCNO>LN-20020109034</DOCNO>
<DATE>01/09/02</DATE>
<GEOGRAPHY>WASHINGTON</GEOGRAPHY>
<TEXT>
Americký prezident George Bush nemyslel jako projev neúcty k Pákistáncům to, že je v pondělí označil termínem "Pakis". Uvedl to včera mluvčí Bílého domu Scott McClellan. V britské angličtině znamená hovorový výraz "paki" v překladu "pako" a mnozí Pákistánci ho považují za rasovou urážku. V americké angličtině ale tento výraz není běžný. Bush v souvislosti s napětím mezi Indií a Pákistánem prohlásil: "Vynakládáme velké úsilí, abychom přesvědčili Indy a 'Pakis', že existuje způsob, jak vyřešit jejich problémy, aniž by šli do války." Dillí mezitím otálí s reakcí na slib pákistánského prezidenta Parvíze Mušarafa, učiněný po jeho pondělním jednání s britským premiérem Tony Blairem, že Islámábád je proti terorismu "ve všech jeho formách". Indie požaduje, aby Pákistán zasáhl proti povstalcům, kteří podle ní působí proti indické vládě z pákistánského území. "Zatím jsme nezaznamenali, že by Pákistán udělal něco uspokojivého," řekla mluvčí indického ministerstva zahraničí Nirupama Ráová. Odmítla také zprostředkování dalších zemí. Po Británii a USA se přitom chce pokusit urovnat situaci Čína. Indie a Pákistán jsou na pokraji války poté, co se 13. prosince indický parlament stal terčem krvavého ozbrojeného útoku. Indie z něho obvinila pákistánské extremisty.
</TEXT>
</DOC>
<DOC>
<DOCID>LN-20020109035</DOCID>
<DOCNO>LN-20020109035</DOCNO>
<DATE>01/09/02</DATE>
<TITLE>
Za stíny se honit nebudeme, říká Pentagon. Armádě USA se ani tři měsíce po začátku úderů na Afghánistán nepodařilo najít bin Ládina a mullu Umara.
</TITLE>
<GEOGRAPHY>KÁBUL/WASHINGTON</GEOGRAPHY>
<TEXT>
Američanům se v nejbližších dnech dostanou do rukou tři vysocí představitelé hnutí Taliban, které donedávna ovládalo Afghánistán. Po jeho vůdci, mullovi Muhammadu Umarovi, a teroristovi Usámovi bin Ládinovi se však slehla zem. Tři ministři svrženého Talibanu obrany Ubajdulláh Achund, spravedlnosti Núriddín Turábí a průmyslu Saduddín Saíd - se údajně vzdali úřadům v Kandaháru. "Ministři a další představitelé Talibanu se nám vzdávají jeden po druhém," řekl mluvčí guvernéra této jihoafghánské provincie s tím, že zajatce vydají USA. Jeden z místních kmenových vůdců zároveň prohlásil, že se mu vzdal šéf zpravodajské služby Talibanu Abdul Hají Mutmaín. Toho údajně okamžitě předal Američanům. Záhadou zůstává, kam se poděli dva nejhledanější muži světa, Umar a Usáma bin Ládin. Zatčení nebo smrt obou byly jedním z hlavních cílů americké vojenské kampaně v Afghánistánu, která v pondělí vstoupila do svého čtvrtého měsíce.
</TEXT>
<HEADING>
Němci odletěli do Kábulu
</HEADING>
<TEXT>
Všechny pokusy najít oba muže skončily bezvýsledně. Americká média tvrdí, že americkou vládu i vedení armády to frustruje. Bezradnost nad pátráním po bin Ládinovi přiznal v pondělí i velitel amerických operací na Středním východě, generál Tommy Franks, když oznámil neúspěch pátrání po teroristovi v jeskynním komplexu Tora Bora. Ministerstvo obrany USA prohlásilo, že se místo honu na bin Ládina soustředí na likvidaci zbývajících oddílů Talibanu a teroristické organizace Al Kajda. "Přestaneme se štvát za stíny," uvedl mluvčí Pentagonu John Stufflebeem. Podle něho se Al Kajda znovu pokouší seskupit na východě Afghánistánu. V Kábulu se tvoří kontingent mezinárodních sil OSN pod velením Británie, jejíž premiér Blair v pondělí zemi navštívil. Jednotky doplnilo prvních 70 Němců, 32 Nizozemců a dva Rakušané. V silách OSN o 4500 mužích má být 1200 Němců. Afghánský premiér Hamíd Karzáí včera prohlásil, že jeho země v případě potřeby požádá o vyslání dalších zahraničních jednotek k zajištění bezpečnosti i mimo Kábul. Řekl také, že jeho vláda nebude po USA chtít, aby zmírnily bombardování, dokud nebudou dopadeni bin Ládin a Umar. S vrcholící zimou se v Afghánistánu stále zhoršuje humanitární situace. Z afghánských hor odcházejí celé vesnice, které se snaží najít útočiště v přeplněných uprchlických táborech. Reportéři agentury AP navštívili na severu země osadu, jejíž obyvatelé postupně umírají hlady. Jejich jedinou potravou jsou placky ze zmrzlé trávy a kořínků.
Všechny pokusy najít oba muže skončily bezvýsledně. Americká média tvrdí, že americkou vládu i vedení armády to frustruje. Bezradnost nad pátráním po bin Ládinovi přiznal v pondělí i velitel amerických operací na Středním východě, generál Tommy Franks, když oznámil neúspěch pátrání po teroristovi v jeskynním komplexu Tora Bora. Ministerstvo obrany USA prohlásilo, že se místo honu na bin Ládina soustředí na likvidaci zbývajících oddílů Talibanu a teroristické organizace Al Kajda. "Přestaneme se štvát za stíny," uvedl mluvčí Pentagonu John Stufflebeem. Podle něho se Al Kajda znovu pokouší seskupit na východě Afghánistánu. V Kábulu se tvoří kontingent mezinárodních sil OSN pod velením Británie, jejíž premiér Blair v pondělí zemi navštívil. Jednotky doplnilo prvních 70 Němců, 32 Nizozemců a dva Rakušané. V silách OSN o 4500 mužích má být 1200 Němců. Afghánský premiér Hamíd Karzáí včera prohlásil, že jeho země v případě potřeby požádá o vyslání dalších zahraničních jednotek k zajištění bezpečnosti i mimo Kábul. Řekl také, že jeho vláda nebude po USA chtít, aby zmírnily bombardování, dokud nebudou dopadeni bin Ládin a Umar. S vrcholící zimou se v Afghánistánu stále zhoršuje humanitární situace. Z afghánských hor odcházejí celé vesnice, které se snaží najít útočiště v přeplněných uprchlických táborech. Reportéři agentury AP navštívili na severu země osadu, jejíž obyvatelé postupně umírají hlady. Jejich jedinou potravou jsou placky ze zmrzlé trávy a kořínků.
</TEXT>
</DOC>
<DOC>
<DOCID>LN-20020109036</DOCID>
<DOCNO>LN-20020109036</DOCNO>
<DATE>01/09/02</DATE>
<TITLE>
Na internetu podle svých slov našel Richard Reid návod k sestrojení nálože, která měla způsobit pád dopravního letadla.
</TITLE>
<GEOGRAPHY>WASHINGTON</GEOGRAPHY>
<TEXT>
Britský muslim Richard Reid, který se pokusil vyhodit do povětří letící boeing, tvrdí, že výbušniny pro bombu umístěnou ve své botě koupil od nejmenovaného muže z Československa. S odvoláním na americké vládní zdroje to uvedla televizní stanice CNN. Transakce měla proběhnout v nizozemském Amsterodamu, kde Reid několik měsíců žil a pracoval. Údajný terorista prý muži zaplatil 1500 dolarů (asi 54 000 Kč). CNN ale neupřesnila, zda prodejce výbušnin pocházel z České republiky, či Slovenska. Reid dále vypověděl, že samotnou nálož sestrojil podle návodu, který našel na počítačové síti internet. Podle vyšetřovatelů bombu tvořila chemikálie známá pod anglickou zkratkou TATP, která je citlivá na teplo a tření, společně s těžko odhalitelnou plastickou trhavinou PETN. Reid se pokusil výbušnou směs ukrytou v kotníkových teniskách během letu zapálit, cestující společně s posádkou letadla ho ale přemohli. Podle vyšetřovatelů byla roznětka v části boty, kde by ji bylo pomocí sirky těžké zapálit. Experti ale připouštějí, že exploze boty by v případě, že by k ní došlo v blízkosti trupu letadla, udělala v jeho plášti díru. Reid je nyní držen ve vazbě ve státě Massachussets. Zatím čelí pouze obvinění z napadení posádky, i za to mu ale v případě usvědčení hrozí až dvacet let za mřížemi. Vyšetřovatelé ale mají do 24. ledna čas, aby seznam obvinění rozšířili. Richard Reid, který k islámu konvertoval během předchozího pobytu ve vězení, pochází ze smíšené britsko-jamajské rodiny. Právě to ho podle jeho otce mohlo k provedení útoku dohnat. "Lidé nás odmítají," řekl Robin Reid stanici CNN. "Nechce nás žádná rasa. Žádná neřekne, že k ní patříme," dodal.
WASHINGTON - Britský muslim Richard Reid, který se pokusil vyhodit do povětří letící boeing, tvrdí, že výbušniny pro bombu umístěnou ve své botě koupil od nejmenovaného muže z Československa. S odvoláním na americké vládní zdroje to uvedla televizní stanice CNN. Transakce měla proběhnout v nizozemském Amsterodamu, kde Reid několik měsíců žil a pracoval. Údajný terorista prý muži zaplatil 1500 dolarů (asi 54 000 Kč). CNN ale neupřesnila, zda prodejce výbušnin pocházel z České republiky, či Slovenska. Reid dále vypověděl, že samotnou nálož sestrojil podle návodu, který našel na počítačové síti internet. Podle vyšetřovatelů bombu tvořila chemikálie známá pod anglickou zkratkou TATP, která je citlivá na teplo a tření, společně s těžko odhalitelnou plastickou trhavinou PETN. Reid se pokusil výbušnou směs ukrytou v kotníkových teniskách během letu zapálit, cestující společně s posádkou letadla ho ale přemohli. Podle vyšetřovatelů byla roznětka v části boty, kde by ji bylo pomocí sirky těžké zapálit. Experti ale připouštějí, že exploze boty by v případě, že by k ní došlo v blízkosti trupu letadla, udělala v jeho plášti díru. Reid je nyní držen ve vazbě ve státě Massachussets. Zatím čelí pouze obvinění z napadení posádky, i za to mu ale v případě usvědčení hrozí až dvacet let za mřížemi. Vyšetřovatelé ale mají do 24. ledna čas, aby seznam obvinění rozšířili. Richard Reid, který k islámu konvertoval během předchozího pobytu ve vězení, pochází ze smíšené britsko-jamajské rodiny. Právě to ho podle jeho otce mohlo k provedení útoku dohnat. "Lidé nás odmítají," řekl Robin Reid stanici CNN. "Nechce nás žádná rasa. Žádná neřekne, že k ní patříme," dodal.
</TEXT>
</DOC>
<DOC>
<DOCID>LN-20020109037</DOCID>
<DOCNO>LN-20020109037</DOCNO>
<DATE>01/09/02</DATE>
<TITLE>
New York bude vydávat lístky pro vstup na vyhlídku na ruiny WTC. Město New York začne vydávat bezplatné vstupenky na vyhlídkovou plošinu nad ruinami Světového obchodního centra (WTC) ve snaze zvládnout dlouhé fronty, které se zde tvoří. Jak včera napsala agentura AP, vstupenky by umožnily vstup na plošinu až 100 lidem najednou po dobu 15 minut a zřejmě budou požadovány už od zítřka.
</TITLE>
<TEXT>
Americké "zelené barety" prý zabily 1300 bojovníků Al Kajdy. Americké speciální jednotky "zelené barety" se honosí tím, že v Afghánistánu zabily 1300 bojovníků teroristické skupiny Al Kajda. Uvedl to list USA Today s odvoláním na důstojníky oddílu s kódovým názvem Tiger 03.
Pákistán obnoví diplomatické vztahy s Afghánistánem. Pákistán obnoví diplomatické vztahy s Afghánistánem. Oznámil to včera pákistánský ministr obchodu Abdar Razzák Dáud. "Od příštího týdne budeme mít velvyslanectví v Kábulu a konzulát v Dželálábádu," řekl. Pákistán byl jednou z mála zemí, která uznávala režim radikálního hnutí Taliban.
</TEXT>
</DOC>
<DOC>
<DOCID>LN-20020109038</DOCID>
<DOCNO>LN-20020109038</DOCNO>
<DATE>01/09/02</DATE>
<TITLE>
Rádio Svobodná Evropa se může přesunout dál, než si česká vláda myslí
</TITLE>
<TEXT>
Přestěhování Svobodné Evropy mimo centrum Prahy bylo od počátku velmi citlivé téma. Bojácný ústup vlády před teroristickou hrozbou vyvolal protesty prezidenta a řady jiných politiků. Premiér Zeman měl ovšem silnější argument: starost o bezpečnost redaktorů rádia a pražských občanů, kterou ani americká strana nemohla brát na lehkou váhu. Proto se také vedení Svobodné Evropy vyjadřovalo o vládních plánech hodně zdrženlivě.
</TEXT>
<HEADING>
Dva světy
</HEADING>
<TEXT>
Vše se ovšem změnilo ve chvíli, kdy Bezpečnostní rada státu doporučila přestěhování stanice. Američané jsou obecně velmi citliví na symbolická gesta, rovněž propagandistická linie války proti terorismu je na nich založena. Stačí si připomenout: pateticky přesvědčivý prezident Bush vypráví historku o dívce, která půjčuje národu svého otce vojáka; vlajky vztyčené na troskách Manhattanu; americké děti posílají mírové dopisy do muslimských zemí; hasiči zakopávající zbytky newyorských "dvojčat" do afghánské půdy. Koho by po tom všem mohlo zarazit, že prezident Svobodné Evropy Tom Dine označí plánované stěhování za "kapitulaci před terorismem"? Jinak zkrátka nemohl, i kdyby chtěl. Symbolická porážka je pro Američany stejná potupa jako porážka na skutečném bojovém poli. V Česku, jehož minulou cestu lemuje série skutečných i symbolických ústupků a kapitulací, jsou pevný postoj a zásadová touha po vítězství na plné čáře nepochopitelné. Česká dějinná zkušenost přece velí: raději ustoupit, hlavní je přežít, zkřivená páteř je vždycky lepší než páteř přeražená. Komentáře premiéra Miloše Zemana k přestěhování Rádia Svobodná Evropa jsou živeny přesně tímto poraženeckým duchem, i když probleskuje jen v mezerách rozumných slov opatrného a starostlivého muže. A přitom ještě před útoky na Afghánistán Zeman tvrdil, že vláda bude pevná, protože teroristům nelze ustupovat. Střet české opatrnosti a americké zásadovosti ovšem není jen srážkou dvou odlišných světů, které se nemohou nikdy sejít. Není ani přetahovanou o to, zda bude americké rádio dál hrdě vysílat z centra Prahy, nebo se stáhne do poloilegality někde v brdských lesích. Běží tu o víc, o dobrou pověst republiky ve světě. Jak řekl Tom Dine, Američané chápou chystaný přesun rádia jako zrušení oficiálního pozvání do Prahy z roku 1995. Není těžké se dovtípit, co tato věta znamená. Přesun z centra české metropole by se mohl uskutečnit na mnohem vzdálenější místo, než jsou zmiňované Brdy. Už dnes se polohlasně šušká o Budapešti. Pohádková představa o bezmezné pohostinnosti bodrých Čechů a srdečných Moravanů dostala už v minulosti řadu vážných trhlin. Pro ilustraci stačí připomenout často až nenávistný odpor, s jakým se čeští občané na řadě míst republiky stavějí proti vybudování záchytných táborů pro ty, kteří prchají z totalitních a chudých zemí.
</TEXT>
<HEADING>
Pozvání s.r.o.
</HEADING>
<TEXT>
Odpor k přílivu "cizího prvku" do homogenního Česka ale není zase taková tragédie. Ostatní země v Evropě na tom nejsou o moc líp. A navíc, odmítnout starost o někoho, koho jste si nezvali do domu, je legitimní rozhodnutí, i když je to z hlediska tradiční humanistické morálky odporné. Co ovšem není legitimní, je účelové a k tomu přes média vedené šoupání s hostem, kterého jsme si sami pozvali s příslibem přesně určeného slušného bydlení za symbolickou cenu. Kdyby někdo Američanům v roce 1995 řekl, že pozvání do Prahy má jen ručení omezené, bylo by to jiné. Nic takového ale při dojednávání kontraktu nepadlo. Není to poprvé, co se česká politická scéna chová k hostu z ciziny proti původnímu slibu neuctivě. Svého času se podobně - nutno říct, že mnohem drsněji - zacházelo s americkým miliardářem maďarského původu Georgem Sorosem. Tento milovník myšlenky otevřené společnosti filozofa Karla Poppera zřídil v Praze na začátku 90. let Středoevropskou univerzitu. Budovu k činnosti mu bezplatně poskytla Pithartova vláda, jenže nastupující Klausův kabinet staré sliby nepřevzal. Sorosova škola se tak i s nabitými knihovnami stěhovala do Maďarska a Polska a Česku zůstala jen parádní ostuda. "Druhý přesun" významné instituce do Budapešti by byl skandálnější. Svobodná Evropa má přece jen jiné postavení než šiřitel vzdělání a velký finanční hráč Soros. Dovolí si Miloš Zeman na konci kariéry takové faux pas? Možné to je, podporu velké části obyvatel má už dnes. A trumfnout Klause i na tomto poli by přece znamenalo dvojnásob silný zápis do české historie.
Odpor k přílivu "cizího prvku" do homogenního Česka ale není zase taková tragédie. Ostatní země v Evropě na tom nejsou o moc líp. A navíc, odmítnout starost o někoho, koho jste si nezvali do domu, je legitimní rozhodnutí, i když je to z hlediska tradiční humanistické morálky odporné. Co ovšem není legitimní, je účelové a k tomu přes média vedené šoupání s hostem, kterého jsme si sami pozvali s příslibem přesně určeného slušného bydlení za symbolickou cenu. Kdyby někdo Američanům v roce 1995 řekl, že pozvání do Prahy má jen ručení omezené, bylo by to jiné. Nic takového ale při dojednávání kontraktu nepadlo. Není to poprvé, co se česká politická scéna chová k hostu z ciziny proti původnímu slibu neuctivě. Svého času se podobně - nutno říct, že mnohem drsněji - zacházelo s americkým miliardářem maďarského původu Georgem Sorosem. Tento milovník myšlenky otevřené společnosti filozofa Karla Poppera zřídil v Praze na začátku 90. let Středoevropskou univerzitu. Budovu k činnosti mu bezplatně poskytla Pithartova vláda, jenže nastupující Klausův kabinet staré sliby nepřevzal. Sorosova škola se tak i s nabitými knihovnami stěhovala do Maďarska a Polska a Česku zůstala jen parádní ostuda. "Druhý přesun" významné instituce do Budapešti by byl skandálnější. Svobodná Evropa má přece jen jiné postavení než šiřitel vzdělání a velký finanční hráč Soros. Dovolí si Miloš Zeman na konci kariéry takové faux pas? Možné to je, podporu velké části obyvatel má už dnes. A trumfnout Klause i na tomto poli by přece znamenalo dvojnásob silný zápis do české historie.
</TEXT>
</DOC>
<DOC>
<DOCID>LN-20020109039</DOCID>
<DOCNO>LN-20020109039</DOCNO>
<DATE>01/09/02</DATE>
<TITLE>
...a proto se spíš než na reálné problémy občanů soustřeďuje na boj s chimérami, které sám vytváří.
</TITLE>
<TEXT>
"My určitě budeme muset vymyslet nějaký volební program, ale já vím, že vy jako voliči ty volební programy stejně nečtete," prohlásil předseda ODS před Vánocemi na setkání s občany Prahy 4. Pak mu zřejmě došlo, že by to na veřejnosti říkat neměl, a tak se rychle opravil. Začal mluvit o tom, že voliče nezajímá "tlustý" program, že je lepší připravit jednoduchý leták. Klaus je ovšem skutečně přesvědčen, že ani před volbami není nutné ptát se občanů na jejich problémy. Místo toho jim servíruje "své vidění světa, své vidění reality". To se však od pohledu běžného smrtelníka řečeno s Klausem - nekonečně liší. A tak do letošní předvolební kampaně vystartoval předseda ODS s hlasitou antievropskou písničkou. Problematizování vstupu Česka do Evropské unie však dnes žádné straně vítězství nezajistí. Je to téma stejně slabé jako "mobilisační" letáky ODS v roce 1998. Varování "národa" před čímkoli může fungovat, jen je-li "národ" opravdu ohrožen, ale ani Evropská unie, ani socialisté žádné vážné ohrožení nepředstavují. Vedena svým současným předsedou nemůže ODS nikdy vyhrát tak, aby se jí ve volbách podařilo získat 51 procent hlasů, jak o tom Klaus vždycky snil. Příčinou je špatně vymyšlené téma předvolební agitace, které vychází z Klausova pohrdání inteligencí obyvatelstva. Lidé totiž programy čtou a hledají v nich odpověď na otázku, jak se chtějí politici vypořádat s tím, co občany trápí. Agentura STEM vydala v pondělí informace o tom, co teď lidé označují za důležité problémy. Na prvním místě figuruje kriminalita. A co nabízí ODS? Její stínový ministr vnitra Ivan Langer nemá na svůj resort mnoho času, neboť se raději věnuje oblíbeným médiím (jistě, není nutný program, je lepší "být viděn"), případně se musí bránit neustálým intrikám Klausova kamaráda Petra Kovarčíka. Na druhém místě žebříčku českých problémů je zdravotnictví. A kdo že je stínový ministr ODS? Miroslav Macek! Muž, který svou lékařskou praxi pověsil na hřebík, aby měl čas na mnohem lukrativnější práci - poradenství v oblasti privatizace státních bank. Kvůli svým kšeftům Macek navíc před časem opustil vedení ODS a jen stěží lze předpokládat, že bude chtít před volbami obrážet republiku, aby se věnoval voličům ODS. Za třetí nejvážnější problém lidé považují životní úroveň. S tím si Klaus poradit umí. Jako v roce 1996, když slíbil voličům, že v roce 2000 budou brát průměrně 20 tisíc korun. Šlo však jen o prázdné předvolební gesto, kterému už podruhé nikdo věřit nebude. Začleňování Česka do Evropské unie obsadilo na žebříčku problémů až 20. místo. A tak je namístě se ptát: Má vůbec ještě smysl, aby ODS ve volbách kandidovala?
</TEXT>
</DOC>
<DOC>
<DOCID>LN-20020109040</DOCID>
<DOCNO>LN-20020109040</DOCNO>
<DATE>01/09/02</DATE>
<TEXT>
Měnit využití budov, zvlášť ve vládní instituce, může být ošemetné. Takové ministerstvo kultury, původně městský sirotčinec, který nesl jméno Její císařské Milosti arcivévodkyně Gisely, se pak stává mimořádně rizikovým pracovištěm, kde se může tajemně ztratit cokoliv. Duch rakouské šlechtičny se zřejmě nemůže smířit s tím, že sirotčinec připadl ministerským byrokratům, bloudí po chodbách a mstí se drobnými ústrky. Jakmile v podatelně klapnou dveře, vyvine nebývalou energii a způsobí, že podané listiny na příslušný odbor nikdy nedorazí. Už aby někdo sepsal Nové pověsti české. Historka se ztracenou přihláškou do výběrového řízení na ředitele Státní opery Praha by tak se konečně dostala tam, kam patří. Méně mystické je však jiné vysvětlení. Co když se opomenutý kandidát Jiří Kovář, někdejší šéf kontrolního útvaru ministerstva kultury, stále nemůže zbavit své přirozenosti a zkouší nové metody testování kvality práce? Že by příslušné materiály sám zcizil, aby poukázal na nedostatečnou bdělost ministerských úředníků? Anebo je to všechno jenom obyčejný, nám všem důvěrně známý český šlendrián?
</TEXT>
</DOC>
<DOC>
<DOCID>LN-20020109041</DOCID>
<DOCNO>LN-20020109041</DOCNO>
<DATE>01/09/02</DATE>
<TEXT>
Od poloviny devadesátých let se v Česku mluví o tom, že by se vysokoškolští studenti měli alespoň trochu podílet na hrazení nákladů studia, dotovaného dosud státem. Když ale myšlenka dostane konkrétnější podobu a začne to vypadat, že by se mohla uskutečnit, jsou na potvoru za dveřmi volby. Jako letos. Návrh poslance Unie svobody Petra Matějů se tentokrát dostal dost daleko - až do Poslanecké sněmovny. Ve skutečnosti však přitom není vůbec jasné, jak se k němu postaví čtyřkoaliční partneři, tedy zejména KDU-ČSL. Dá se očekávat, že nejspíš ne moc příznivě. Školné jednoznačně odmítne sociální demokracie a komunisté, ODS bude v zásadě souhlasit, ale asi ne s konkrétní podobou předlohy. Lze předpovědět, že vedle jasného "ne" uslyšíme i časté "ano, ale...". Ostatně realizace by skutečně nebyla tak úplně jednoduchá. To ovšem nic nemění na faktu, že v době, kdy na vysokých školách studuje stále větší část populace, je spoluúčast studentů na financování těchto institucí víc než aktuální.
</TEXT>
</DOC>
<DOC>
<DOCID>LN-20020109042</DOCID>
<DOCNO>LN-20020109042</DOCNO>
<DATE>01/09/02</DATE>
<TEXT>
Berlusconiho vláda nevěděla, co chce, avšak nedala pokoj, dokud to nedostala. Tak by asi bylo možno popsat podivně podvojné postoje italské vládnoucí pravice vůči Evropské unii obecně a měnové unii zvlášť. Itálie musela vyvinout hodně početního umu (a Evropská unie přimhouřit obě oči), aby se země vůbec pro přijetí do výlučného klubu eurozóny kvalifikovala. Když ale dosáhla svého, vrátila se ihned k furiantství euroskepse. Až jednomu z mála přesvědčených Evropanů ve vládě, ministru zahraničí Ruggierovi, došla trpělivost. Když odešel, přibral si premiér Berlusconi bez váhání ke svým četným kompetencím ještě také úřad ministra zahraničí, alespoň provizorně. Nemálo pozorovatelů ovšem soudí, že Berlusconiho pragmatismus bude silnější nežli jeho antipatie k procesu evropského sjednocování. Není nutno se obávat, že Itálie půjde hlavou proti celoevropské zdi. Přesto nelze římské děje odbýt jenom jako lacinou šmíru. Měnovou unií bylo vytvořeno - v pravém smyslu slova - osudové společenství. Evropa dostává od italské pravice pádnou lekci, že nemá cenu notorické euroskeptiky nutit ke štěstí: měnová unie se mohla bez Itálie snadno obejít. Užitečná zkušenost pro příště.
</TEXT>
</DOC>
<DOC>
<DOCID>LN-20020109043</DOCID>
<DOCNO>LN-20020109043</DOCNO>
<DATE>01/09/02</DATE>
<TITLE>
Bude se pankrácká pláň chlubit nejvyššími budovami i největším parkovištěm v ČR?
</TITLE>
<TEXT>
Urbanisticko-architektonická studie amerického architekta Richarda Meiera, která řeší dostavbu pankrácké pláně dalšími mrakodrapy, vyvolala bouřlivou diskusi mezi odborníky i občany.
Zatímco se většina diskutujících kloní k názoru, že mrakodrapy poškodí panorama Prahy, projekt Pražského Manhattanu se začíná potichu realizovat. Nebezpečí, které Praze hrozí, je však mnohem větší než jen pouhý šrám na kráse. Tu může ostatně každý vnímat jinak. Na pankrácké pláni stojí tři výškové budovy. V jedné z nich jsou kanceláře, v druhé hotel, třetí z nich má být zvýšena na sto šedesát metrů a má také sloužit administrativě. K ní má přiléhat obrovský hypermarket s obchodními pasážemi a multikinem. Projekt počítá s výstavbou dalších dvou mrakodrapů a pěti drobnějších staveb. Ve všech mají být kanceláře, pouze jedna z nich nabídne návštěvníkům odreagování ve fitness centru, při bowlingu, kulečníku a v baru. O novém společenském centru Prahy rozhodně nemůže být řeč. Územní řízení na drobnější stavby a hypermarket už probíhají. Územní rozhodnutí však už bylo vydáno na další obrovitý obchodně-administrativní komplex, který má stát naproti hypermarketu, na místě bývalého autobusového nádraží a přilehlého parkoviště. Z předložené projektové dokumentace vyplývá, že se pankrácká pláň nebude chlubit jen nejvyššími budovami, ale také největším parkovištěm v zemi. Nové podzemní a nadzemní garáže poskytnou útočiště pro 9845 automobilů, z čehož vyplývá, že při uvažovaném provozu vozidel se v této oblasti bude pohybovat denně o 22 203 aut víc než dnes. Odborníci však tento výpočet považují za podhodnocený. Pankrácká pláň je přímo zavěšena na severojižní magistrále, která tvoří páteřní komunikaci města. Už v roce 1999 (podle údajů Ústavu dopravního inženýrství) se každý den na jejích mimoúrovňových křižovatkách vytvářel proud 85 000 vozidel a valil se do centra. Je všeobecně známo, že Praha je jedním z měst v Evropě nejvíce postižených automobilovou dopravou. Regulovat automobilismus v Praze nám dokonce doporučila i Světová banka. Také územní plán hlavního města Prahy počítá se zúžením magistrály a její přeměnou v městskou třídu. Dopravní řešení pro Pražský Manhattan však magistrálu rozšiřuje a přidává k ní další dopravní rampy. Investoři mají zájem přitáhnout do svých dvou obchodních komplexů co nejvíce zákazníků, a to nejen místních, kteří navštěvují zdejší prodejnu Delvita a tržnici, ale především obyvatele centra města, pro něž bude nabídka bezproblémového zaparkování velmi lákavá. Proč je však třeba tolika parkovacích míst? Pankrácká pláň přece leží na trase metra a alespoň úředníci by mohli do práce dojíždět veřejnou dopravou. Městská vyhláška o obecně technických požadavcích na výstavbu předepisuje pro každou novou budovu určitý počet stání podle velikosti užitné plochy a funkčního využití. Takže stometrový byt musí mít k dispozici jedno stání, zato kancelářská plocha stejného rozměru už čtyři a hypermarket, k němuž se jezdí autem, pak mnohonásobně víc než drobné obchody.
</TEXT>
<HEADING>
Vyhláška proti vyhlášce
</HEADING>
<TEXT>
Tato vyhláška se tak dostává do rozporu s legislativou o životním prostředí, která stanoví, že limity znečišťování ovzduší a hluku se překračovat nesmějí. Proto se obchodně-administrativní komplexy v okolí magistrály stavět nemůžou. Podobná vyhláška platila do roku 1979 i ve městě mrakodrapů, v New Yorku. Již víc než dvacet let je výstavba nových parkovacích míst na Manhattanu zakázána, garáže se můžou stavět jen ve výjimečných případech. Newyorská radnice přikročila k tomuto opatření proto, aby omezila další příval automobilů do města a podpořila využívání veřejné dopravy. Nelze zřejmě očekávat, že se v Praze v dohledné době radní zachovají podobně, nicméně řešení existuje i v současné legislativě. Je třeba, aby byl pro oblast Pankráce zpracován regulační plán, který stanoví limity pro využití tohoto území. Na jeho základě by tam pak mohly být postaveny jen takové budovy, které by svou výškou, objemem a funkčním využitím nepřetěžovaly životní prostředí města. Jak říká autor projektu Pražský Manhattan Richard Meier: "Nejde o to, zda mrakodrapy ano, či ne, ale o to, jak bude město žít."
Tato vyhláška se tak dostává do rozporu s legislativou o životním prostředí, která stanoví, že limity znečišťování ovzduší a hluku se překračovat nesmějí. Proto se obchodně-administrativní komplexy v okolí magistrály stavět nemůžou. Podobná vyhláška platila do roku 1979 i ve městě mrakodrapů, v New Yorku. Již víc než dvacet let je výstavba nových parkovacích míst na Manhattanu zakázána, garáže se můžou stavět jen ve výjimečných případech. Newyorská radnice přikročila k tomuto opatření proto, aby omezila další příval automobilů do města a podpořila využívání veřejné dopravy. Nelze zřejmě očekávat, že se v Praze v dohledné době radní zachovají podobně, nicméně řešení existuje i v současné legislativě. Je třeba, aby byl pro oblast Pankráce zpracován regulační plán, který stanoví limity pro využití tohoto území. Na jeho základě by tam pak mohly být postaveny jen takové budovy, které by svou výškou, objemem a funkčním využitím nepřetěžovaly životní prostředí města. Jak říká autor projektu Pražský Manhattan Richard Meier: "Nejde o to, zda mrakodrapy ano, či ne, ale o to, jak bude město žít."
</TEXT>
</DOC>
<DOC>
<DOCID>LN-20020109044</DOCID>
<DOCNO>LN-20020109044</DOCNO>
<DATE>01/09/02</DATE>
<TEXT>
Zářný příklad tolerantního přístupu k cizímu přesvědčení poskytl autor článku Wolfova horká kaše v LN 20. 12. 2001. Neschopnost samostatného myšlení studentů i absolventů Katolické teologické fakulty UK je až překvapivá. Ještě štěstí, že Bob Fliedr odhalil, kterak "učedníci velkého guru", nevyvratitelně přesvědčení o své pravdě, považují II. vatikánský koncil za "úchylku v církevních dějinách, kterou je třeba napravit", a bezostyšně "buší do těch, kteří používají vlastní rozum". Důkazy pro svá tvrzení autor sice nepředkládá, zřejmě se jich však brzo dočkáme. Jak totiž samozvaný prorok ví, je nyní na správcích diecézí, aby problém wolfovců co nejdříve vyřešili. "Nechají-li věci vyhnívat", bude záležitost rozmáznuta v médiích. Pak ovšem nastoupí doba, kdy "biskupové nezůstanou na problémy sami: jejich noví pomocníci se zpravidla jmenují policie a soud". Teprve tehdy zřejmě Bob Fliedr zveřejní konkrétní údaje, které si zatím nechává pro sebe, včetně statistiky kněží propadlých wolfismu. Profesora Wolfa jsem nikdy neviděla a nevím, kdo jsou to wolfovci. Je však zřejmé, že na výlevy Boba Fliedra, M. C. Putny a dalších odborníků na katolicismus v médiích neodpovídají. Že by učení požadující nastavit druhou tvář nejen hlásali, ale také je žili?
</TEXT>
</DOC>
<DOC>
<DOCID>LN-20020109045</DOCID>
<DOCNO>LN-20020109045</DOCNO>
<DATE>01/09/02</DATE>
<TITLE>
Ve sporech občanských iniciativ a institucí od ČEZ přes vratné lahve až po Šumavu stojí reportér Ivan Brezina neomylně na straně institucí, jimž dělá PR - lhostejno, zda za peníze, či z ochoty. To, co napsal o Šumavě a o mně v LN 18. 12. v článku Strategie pomlouvání, už však hraničí s trestným činem pomluvy. Brezina mě vylíčil jako někoho, kdo byl "trapně přistižen při poškozování přírody", vypravil se do prvních zón národního parku s manželkou na borůvky, a byl proto "pokutován". Z jeho šumavských článků vyplývá, že na místech, která popisuje, nikdy nebyl. Oč méně je v kontaktu s realitou, o to v užším kontaktu bývá s institucemi, jejichž zájmy hájí. Jde například o doslovné formulace bývalého normalizačního redaktora ČT, nyní tiskového mluvčího NP Šumava. Tak tedy: místopřísežně prohlašuji, že jsem nikdy v žádné rezervaci neutrhl ani borůvku, a už vůbec jsem nebyl za něco takového pokutován.
</TITLE>
<HEADING>
Chtěl jsem mít jasno
</HEADING>
<TEXT>
Ještě počátkem roku 1999 označili správci parku informaci o načerno vykácené části chráněné Jezerní slati za "úplnou blbost". Podle Breziny to ovšem "čestně přiznali". Dodnes nejsou schopni doložit, jak je možné, že jim nezákonně prodané dřevo nikde nepřebylo ani nescházelo. A tak teprve když se věci chopí vyšetřovatel, úředníci vše "obratem čestně" přiznávají. Chtěl jsem mít tehdy jako autor trestního oznámení jasno a vypravil jsem se na Jezerní slať spočítat pařezy. Když jsem byl u stopadesátého, vyskočil z křoví zelený mužík s vysílačkou, přivolal jiné, ti zase jiné, černé (zasáhlo osm dospělých lidí ve třech autech). Byl jsem obviněn těmi, které jsem právě usvědčil, z "neoprávněného vstupu do první zóny". Já i má žena, která si utrhla snítku borůvčí (12 borůvek) na zdevastované neoznačené pasece, v níž by ani největší optimista neviděl "nejpřísněji chráněnou první zónu". Brezinova teze, že se "propagandisté snaží vyrobit zloděje z okradeného", vychází z omylu, že ukradené stromy jsou soukromým majetkem úředníků. Okradeni jsme my všichni a logicky prvním podezřelým je ten, kdo zanedbal správu cizího majetku, kryje zloděje, odmítá vydat dokumentaci a celý tunel bagatelizuje. Na Šumavě dávno nejde o spor úzce odborný, ten už za nás vyřešil nestranný pohled mezinárodních organizací, který náš lesní závod označil za odstrašující příklad "parku jen na papíře". Jde o problém trestněprávní a občanský. Podle Breziny trpím "paranoidním viděním světa", interpretuji šumavský problém jako "spiknutí agentů bývalé StB". Tak vykládá nelibost, že z mých (i jeho) daní je ve vrcholné ochranářské organizaci placen člověk, který třiadvacet let pracoval v řídících funkcích jisté zločinecké organizace a v útvaru ředitele NP v 90. letech vyhazoval nepohodlné. Nyní našel major StB mocného ochránce v neohroženém reportérovi lechtivého časopisu...
P. S. Po odeslání článku o korupčním chování ministra Kužvarta jsem zjistil, že si ministr u generálního ředitele ČT stěžuje na jediný ekologický investigativní pořad v zemi. Proč? Inu proto, že soustavně poukazuje na Kužvartem kryté praktiky kradení dřeva v NP. Kamera Nedej se dokonce přistihla v akci starostu, který nezákonně pokácel osamělý smrk bránící mu v rozhledu při střelbě. Dovolávat se za těchto okolností "protestu starostů" proti takovému pořadu má cenu zakejhání potrefené husy.
</TEXT>
</DOC>
<DOC>
<DOCID>LN-20020109046</DOCID>
<DOCNO>LN-20020109046</DOCNO>
<DATE>01/09/02</DATE>
<TITLE>
On-line román
</TITLE>
<TEXT>
Kniha, o jejímž pokračování rozhodujete sami
(7) Ředitelka vyšetřuje
Někdy člověk přijde do maléru, ani neví jak. Zvlášť snadno, je-li mu dvanáct.
Deml sekec nedostal, jak se obával poté, kdy se jeho otec znenadání vrátil domů a nalezl v kuchyni cizího kluka a album známek roztahané po stole. Salač se ho na to nazítří zeptal. Ulevilo se mu, když dostal zápornou odpověď. Přesto vycítil jakýsi chlad, nedůvěru nebo dokonce nechuť. Nevěděl, jak se na to zeptat. Nic Demlovi neprovedl. Ani se k Demlům do bytu nevnutil - to jeho spolužák ho požádal, aby přišel. Proč si tedy vysloužil kyselé obličeje? Ještě se opatrně zeptal, jestli otec odnesl album napořád. "Jasně," řekl Deml stručně. "Prochlastal ho." Patrně se otec vrátil domů tak opilý, že ani nestačil syna zbít. Den se protivně vlekl, začínal češtinou a po ní následovala ruština, po velké přestávce se přihrnula matikářka Plessingerová řečená Pleška a v prvních pěti minutách vybrala snad patnáct žákovských knížek. Třídě pak nasolí písemku a během doby, kdy budou žáci zaměstnáni výpočty, za jakou dobu tři kopáči vykopou osmdesátimetrový příkop metr široký a dva metry hluboký, když pět kopáčů vykope padesátimetrový výkop dva metry široký a půldruhého metru hluboký za tři sta hodin, zapíše úhledným učitelským písmem záznamy typu: Váš syn (vaše dcera) narušuje opakovanou nekázní průběh hodiny matematiky, to vše podepsáno rozevlátým, vysoce ornamentálním podpisem. Vyzvala i Salače, aby odevzdal žákovskou knížku. Měl ji zabalenou do jasně modrého balicího papíru, takže mohl po očku pozorovat, zda Pleška už svůj zápis udělala. V místnosti bylo ticho. Jakmile někdo šeptl, Pleška varovně zvedla hlavu, trochu jako kobra. Někdo zaklepal na dveře. Byl to hošík ze třetí nebo čtvrté třídy a oznámil, že Salač má jít do ředitelny. Užasli všichni, učitelka i žáci. "Do ředitelny," opakoval posel. "Má jít Salač." "No tak, Salači, na co čekáš?" štěkla Pleška. "Běž do ředitelny!" "Já to ale nemám dopočítané..." řekl Salač. "Nebudu ti písemnou prověrku klasifikovat." Po olověných nohách se blížil Salač k ředitelně. Tušil, co ho tam čeká, a tušení se naplnilo. Vešel do místnosti, v níž seděla hospodářka školy, a pootevřenými dveřmi vedoucími do ředitelny spatřil svého otce. Ředitelka Weissová, drobounká žena před penzí, oblečená do tmavošedého pracovního pláště tak sepraného až ošumělého, že by si ji někdo mohl snadno splést s uklízečkou, seděla za psacím stolem. "Tak, Josefe," oslovila svého žáka. "Tvůj tatínek mě informoval o tvé stížnosti." "Já si nestěžoval!" vyhrkl chlapec. Bylo mu jasné, odkud vítr vane. Sám už nevěděl, co ho to popadlo - ve slabé chvilce, před několika dny, kdy se cítil ještě úplně cizí a opuštěný, sdělil otci, že mu kluci říkají Žide a že jeden dokonce napsal na tabuli SALAČ JE ŽID. Co to znamená? Proč mu tak říkají? Otec se rozhněval, prohlásil, že to tak nenechá a svůj záměr, jak patrno, dnes splnil: napochodoval rovnou k ředitelce Weissové. "No tak, Pepíku," řekl mu otec přísně, "všechno tady soudružce ředitelce řekni. Pěkně popravdě, jak to bylo." "Já si ale opravdu nestěžoval!" Otec pomalu rudl v tváři. "Musíte pochopit, pane Salači, určitá specifika našeho prostředí," řekla ředitelka vlídně. "Na našem ústavu, bohužel to musím říci, se rozmohla takzvaná falešná solidarita. Naši kluci se mezi sebou často perou, Josef ne, pokud vím, ale nikdy nic jeden na druhého neřeknou. Prostě, jak se říká lidově, drží basu." "Můj syn žádnou basu držet nebude. Pěkně to pověz - kdo ti říká Žide? A kdo to napsal na tabuli?" "Mně nikdo Žide neříká," řekl chlapec. "Ty jsi mi snad lhal?" houkl na něho otec. "Pane Salači, takhle bychom se nikam nedostali. Věřte mi, mám v tomto ohledu velké zkušenosti." "Doufám, že případ vyšetříte," řekl pan Salač stroze. Ředitelka neuhnula očima. Nebylo jí neznámo, že před ní stojí člověk z diplomatických kruhů. Když si takový člověk přeje, aby se něco vyšetřilo, musí se to vyšetřit. "Mám v té věci hodně zkušeností," řekla ředitelka, teď už bez náznaku úsměvu. "S velkou pravděpodobností za tím případem budou známé firmy." Vstala a pan Salač také vstal. "Vrať se do třídy, Josefe. A řekni soudružce učitelce, ať mi sem pošle Sekeru." Smutně se pousmála, když spatřila nachový ruměnec na chlapcově obličeji. Ne, metoda známých firem neselhává.
Chcete ovlivnit děj románu? Na adrese www.lidovky.cz/neff o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování zítra
</TEXT>
</DOC>
<DOC>
<DOCID>LN-20020109047</DOCID>
<DOCNO>LN-20020109047</DOCNO>
<DATE>01/09/02</DATE>
<TITLE>
Na místě proslulé moskevské budovy bude stát nový pětihvězdičkový hotel
</TITLE>
<TEXT>
Anekdoty o známém hotelu si vyprávěli turisté po celém světě. Myšlenka na jeho výstavbu se zrodila v hlavě Nikity Chruščova. Ten si přál postavit v Moskvě stejný mrakodrap, jaký viděl v Americe.
MOSKVA - Jedna z typických budov postavených v době existence Sovětského svazu, moskevský hotel Inturist, byla včera uzavřena kvůli plánované demolici. Dvacetipatrový Inturist, který leží v samém centru ruské metropole, má být zbourán na jaře, aby uvolnil místo novému přepychovému hotelu postavenému v západním stylu. Posledních 46 hostů opustilo své hotelové pokoje v pondělí večer.
</TEXT>
<HEADING>
Poměrně levná dovolená
</HEADING>
<TEXT>
Monumentální budova postavená v roce 1970 je považována za symbol sovětské éry. Nápad na její výstavbu se zrodil v hlavě politika Nikity Chruščova, který se rozhodl vybudovat v Moskvě stejný mrakodrap, jaký viděl v Americe. Díky průměrnému jídlu a zvěstem o tom, že jsou pokoje odposlouchávány, si Inturist našel cestu do mnohých anekdot, které o svém pobytu v Sovětském svazu vyprávěli zahraniční turisté. Hotel proslul mimo jiné i kvůli občasnému výskytu švábů v koupelnách, krys ve sklepech a často rozbitým sprchám a lustrům. Návštěvníci ruského hlavního města ho znají i díky bouřlivému nočnímu životu, který se odehrává v jeho bezprostředním okolí. Turistům ze Západu však hotel vždy poskytl poměrně levnou dovolenou jen pár minut od Kremlu a Rudého náměstí. Podle architektů hotel nezůstane v zapomnění, i když zmizí z centra Moskvy. "Od samého počátku to byl cizorodý prvek," uvedl prezident ruské akademie architektury Alexander Kudrjavcev. "Hotel totiž velmi poškodil historické panorama Moskvy v jeho nejcitlivější části - totiž v pohledu na Kreml," dodal. Moskevské úřady oznámily budoucí demolici hotelu již před třemi lety. V roce 1999 byl Inturist prodán za 15 milionů liber (asi 775 milionů korun) francouzské společnosti Superior Ventures. Ta plánuje postavit na tomto místě do roku 2004 pětihvězdičkový hotel. Demolice hotelu však nebude lehkou záležitostí, protože Inturist sousedí s dalšími historickými budovami. Nebude tedy naráz vyhozen do vzduchu, ale raději postupně rozmontován patro po patru.
Monumentální budova postavená v roce 1970 je považována za symbol sovětské éry. Nápad na její výstavbu se zrodil v hlavě politika Nikity Chruščova, který se rozhodl vybudovat v Moskvě stejný mrakodrap, jaký viděl v Americe. Díky průměrnému jídlu a zvěstem o tom, že jsou pokoje odposlouchávány, si Inturist našel cestu do mnohých anekdot, které o svém pobytu v Sovětském svazu vyprávěli zahraniční turisté. Hotel proslul mimo jiné i kvůli občasnému výskytu švábů v koupelnách, krys ve sklepech a často rozbitým sprchám a lustrům. Návštěvníci ruského hlavního města ho znají i díky bouřlivému nočnímu životu, který se odehrává v jeho bezprostředním okolí. Turistům ze Západu však hotel vždy poskytl poměrně levnou dovolenou jen pár minut od Kremlu a Rudého náměstí. Podle architektů hotel nezůstane v zapomnění, i když zmizí z centra Moskvy. "Od samého počátku to byl cizorodý prvek," uvedl prezident ruské akademie architektury Alexander Kudrjavcev. "Hotel totiž velmi poškodil historické panorama Moskvy v jeho nejcitlivější části - totiž v pohledu na Kreml," dodal. Moskevské úřady oznámily budoucí demolici hotelu již před třemi lety. V roce 1999 byl Inturist prodán za 15 milionů liber (asi 775 milionů korun) francouzské společnosti Superior Ventures. Ta plánuje postavit na tomto místě do roku 2004 pětihvězdičkový hotel. Demolice hotelu však nebude lehkou záležitostí, protože Inturist sousedí s dalšími historickými budovami. Nebude tedy naráz vyhozen do vzduchu, ale raději postupně rozmontován patro po patru.
</TEXT>
</DOC>
<DOC>
<DOCID>LN-20020109048</DOCID>
<DOCNO>LN-20020109048</DOCNO>
<DATE>01/09/02</DATE>
<GEOGRAPHY>LONDÝN</GEOGRAPHY>
<TEXT>
Dvakrát více britských mužů zná lépe cenu piva než velikost prádla své partnerky. Vyplývá to z průzkumu pro britský časopis Prima. Šetření ukázalo, že cenu piva znalo 77 % mužů, zatímco správné spodní prádlo pro svoji něžnější polovinu by mohlo koupit pouze 38 % Britů. Jako nejdůležitější kvality u muže označily ženy osobnost (93 %) a smysl pro humor (91 %). Peníze byly na posledním místě seznamu. Podle průzkumu se britští muži stále příliš nemají k domácím pracím. Žena se věnuje údržbě domácnosti v průměru deset hodin týdně, ale její mužský protějšek pouze tři hodiny.
</TEXT>
</DOC>
<DOC>
<DOCID>LN-20020109049</DOCID>
<DOCNO>LN-20020109049</DOCNO>
<DATE>01/09/02</DATE>
<GEOGRAPHY>LONDÝN</GEOGRAPHY>
<TEXT>
Britský princ William (19) při svém pondělním návratu z lovu údajně sprostě nadával fotografovi, aby mu ustoupil z cesty, a přinutil ho před ním uskočit do příkopu. Jednapadesátiletý fotograf Clive Postlethwaite pracuje na volné noze a často se zabývá událostmi okolo královské rodiny. "Křičel na mě ,fucking piss off' (mírně přeloženo odpal do hajzlu) a jel tak blízko, že jsem musel uskočit do příkopu," řekl Postlethwaite. První projel princ Charles, pak mě uviděl William a prostě se zbláznil. Musel mě vidět už z dálky a já jsem nedělal nic, co by ho mohlo vylekat," dodal zděšený fotograf.
</TEXT>
</DOC>
<DOC>
<DOCID>LN-20020109050</DOCID>
<DOCNO>LN-20020109050</DOCNO>
<DATE>01/09/02</DATE>
<TEXT>
Víte, v čem spočívá největší herecký kumšt? V překonání trémy. Mnohé herecké eso se netají tím, že trpí trémou, na rozdíl od nás ostatních si ji však umí ochočit. Záludná tréma zkrotne jako jehně a stočí se do klubíčka, v pravý čas pak vyburcuje senzitivní umělecké médium jako šňupec kokainu a dožene je k mistrovskému výkonu. A my, obecenstvo, vstáváme ze sedadel a nadšeně tleskáme umělci, který se vydal do posledního atomu svého jáství. I jindy chladní kritikové se tentokrát rozezpívají jako hejno zlatých slavíků. Jen málo umělců přizná, že trémou netrpí, horší je však specifická kategorie, kde je hlavním kritériem absence trémy i nadání, to vše podtrženo dravostí a neúměrným sebevědomím. Těmto smutným komikům tleskáme jen za odvahu. My amatéři se od profesionálů odlišujeme právě v práci s trémou. Zatímco jim slouží, nám svazuje jazyk, zatemňuje mysl, roztřese kolena a zcela vygumuje naši osobnost. "Udělej ze sebe pořádného pitomce," velí tréma převlečená za rozjařenou odvahu, když se na mysliveckém bále furiantsky hrneme k mikrofonu. S prvním nadechnutím tréma zaútočí a místo bujaré pijácké písně se z našich rtů line falešný odvar. Stejným způsobem se tréma mstí i lidovým vypravěčům, kteří se bezstarostně uvolí ozdobit snobský večírek. Tréma osolí odvážného amatéra hned na začátku, když jeho osvědčené entrée narazí na mrazivou odezvu. Zatímco vypravěč koktá, zaplétá se, přeskakuje důležité historky, nemůže si vzpomenout na pointu a dělá ze sebe kašpara, VIP hosté se věnují sami sobě, kursu eura a sklenicím. Tento naivka si propadák zavinil sám, neměl se nechat zlákat vidinou řízku a popularity ve vyšších kruzích. Tréma však trestá i nevinné, třeba tu nadanou pianistku, co hravě zvládne Čajkovského, Bacha i Gershwina. Ale pozor, jen v soukromí, na veřejných produkcích si prý připadá jako kopyto. "Aninko, pojď sem!" Nic netušící dívka přiběhne do pokoje s podnosem chlebíčků, ale pyšný otec ji táhne k otevřenému klavíru. Anince se podlomí kolena, kdoví, co nakukal hostům, v jejichž očích se zračí radostné očekávání. "Zahrej třeba tu peruánskou," říká samolibě. "Ale tati, taková melodie v klavírním podání nevyzní," protestuje oběť, ale nakonec se podrobí a roztřesenými prsty předvede něco, v čem by ani indiánka Yma Sumac nepoznala svou slavnou píseň El Condor passa. Nesoudná hlava rodiny si vynutí ještě Bugatti step a jindy virtuózní provedení se promění v trapné fiasko s hustými přehmaty. "To je ale kopyto," šuškají si hosté a se závěrečným akordem se s úlevou vrhnou na chlebíčky. Netuší, že místo Aninky na piano hrála samotná tréma.
</TEXT>
</DOC>
<DOC>
<DOCID>LN-20020109051</DOCID>
<DOCNO>LN-20020109051</DOCNO>
<DATE>01/09/02</DATE>
<GEOGRAPHY>CHICAGO</GEOGRAPHY>
<TEXT>
Manželka známého basketbalisty Michaela Jordana podala po dvanácti letech manželství žádost o rozvod. Jako důvod rozvodu uvedla "nepřekonatelné rozdíly". Juanita Jordanová chce do vlastní péče všechny tři děti, jejich rezidenci v Highland Parku v Chicagu a polovinu společného majetku. Michael Jordan, který nyní hraje za tým Washington Wizards v zámořské NBA, patří k nejbohatším sportovcům světa. Celou událost zatím nekomentoval. "Obě dvě strany považují tuto věc za velmi osobní a doufají, že to lidé budou respektovat," uvedl advokát bývalé modelky Juanity Jordanové Donald Schiller. Známý pár se seznámil v chicagské restauraci a uzavřel sňatek v září roku 1989 v Las Vegas.
</TEXT>
</DOC>
<DOC>
<DOCID>LN-20020109052</DOCID>
<DOCNO>LN-20020109052</DOCNO>
<DATE>01/09/02</DATE>
<TITLE>
AOL Time Warner, americký mediální koncern, podepsal mnohaletou dohodu s finanční společností American Express. V rámci paktu bude AOL na svých televizních, tiskových a internetových výstupech propagovat produkty American Express, oznámily firmy.
</TITLE>
<TEXT>
Čínskému telekomu se nedaří. Tržby společnosti China Telecom se loni zvýšily o pět procent, což byl nejnižší nárůst od začátku čínské ekonomické reformy v roce 1978. Sdělil to agentuře Xinhua ministr informačního průmyslu Wu Ťičchuan. V prvním pololetí minulého roku zvýšila firma tržby meziročně o 5,8 procenta na 87,3 miliardy jüanů ( 10,5 miliardy dolarů).
Microsoftu nevyhověl soud. Federální soudkyně zamítla žádost americké softwarové společnosti Microsoft o odklad soudního slyšení, které má určit podobu antimonopolních sankcí proti firmě. Soudkyně Colleen Kollar-Kotellyová tak rozhodla, že platí původní rozvrh, podle něhož stání začnou 11. března.
General Motors a Ford Motor zřejmě budou opět propouštět. Nad netrpělivě očekávanou událostí, autosalonem v americkém Detroitu, se objevily první stíny. Postaraly se o to dvě největší světové automobilky, General Motors a Ford Motor, které koncem týdne zřejmě oznámí další redukci zaměstnanců. Očekává se, že půjde řádově o tisíce míst, přičemž v případě automobilky Ford to možná budou dokonce desítky tisíc - některé zdroje uvádějí dvacet tisíc zaměstnanců.
O Zetor mají zájem dvě firmy. Česká konsolidační agentura obdržela dvě nabídky zájemců o vstup do brněnského výrobce traktorů Zetor. Zájem projevily slovenská společnost HTC Holding a turecká firma Uzel Makina Sanayi, řekl mluvčí ČKA Jiří Pekárek.
Sazka měla loni o půl miliardy nižší tržby. Největší české loterijní společnosti klesly loni tržby za loterie a hry podle předběžných údajů o půl miliardy na 6,445 miliardy korun. Zisk však opět překročil miliardu korun, sdělila mluvčí Sazky Stanislava Doubravová. Pokles tržeb byl prý ovlivněn tím, že firma měla začátkem roku 2000 historicky nejvyšší jackpot přes 108 milionů korun, což způsobilo sázkovou horečku a rekordní vklady sázejících v roce 2000.
Ministerstvo průmyslu chce rozšířit kontrolu vývozu zboží a technologií zneužitelných k vojenským účelům na nehmotné přenosy technologií, například na elektronický prodej zboží. Dnes předloží vládě dokument, kterým hodlá lépe předcházet vojenským konfliktům a omezit dostupnost strategických materiálů a technologií pro vývoj zbraní hromadného ničení a pro teroristy.
Budvar vyhrál další spor. Krajský soud v Českých Budějovicích vydal předběžné opatření, jímž zakázal Budějovickému měšťanskému pivovaru (bývalé Jihočeské pivovary) prodávat pivo s etiketou Budweiser Bürgerbräu. Své rozhodnutí zdůvodnil tím, že etiketa Budweiser Bürgerbräu může u průměrného spotřebitele vyvolat záměnu s výrobky Budvaru. Stejným výsledkem skončil v roce 1999 obdobný soud rovněž v Německu.
Telecom přichází denně o stovky lidí denně. Kvůli zvýšení měsíčního paušálu od února letošního roku ruší v současné době podle generálního ředitele Českého Telecomu Přemysla Klímy telefonní linky denně stovky klientů firmy. Naopak tisíce lidí podle něho přecházejí na levnější programy jako například Home Mini, řekl Klíma Českému rozhlasu.
České radiokom. 371,18 -2,47
Český Telecom 381,21 -0,60
Česká spořitelna 300,36 -0,87
</TEXT>
</DOC>
<DOC>
<DOCID>LN-20020109053</DOCID>
<DOCNO>LN-20020109053</DOCNO>
<DATE>01/09/02</DATE>
<TITLE>
Guvernér ČNB Zdeněk Tůma, premiér Zeman a ministr Rusnok včera dohodli strategii na oslabení měny. Koruna ztratila již v reakci na schůzku - oslabila proti euru i dolaru.
</TITLE>
<GEOGRAPHY>PRAHA</GEOGRAPHY>
<TEXT>
Premiér Miloš Zeman se s ministrem financí Jiřím Rusnokem a guvernérem České národní banky Zdeňkem Tůmou na včerejším setkání dohodli na společném boji proti silné koruně. "Vypadá to, že dohoda mezi ČNB a vládou tady bude, ale nemohu předjímat rozhodnutí vlády," řekl po jednání guvernér centrální banky Zdeněk Tůma. Dodal, že materiál o spolupráci obou institucí by měla vláda projednat na svém zasedání příští týden. Materiál je podle něj totiž téměř dokončen, bližší podrobnosti však neuvedl. Guvernér s premiérem projednávali spolupráci již v polovině prosince loňského roku. Tehdy zveřejnili tři možnosti boje proti silné koruně. Česká národní banka je ochotna odkoupit od vlády za koruny devizy z privatizace do svých rezerv tak, aby tyto peníze nezpůsobovaly nepřiměřené posilování koruny.
</TEXT>
<HEADING>
Trhu opět chyběly podrobnosti
</HEADING>
<TEXT>
Další možností je, že vláda si ponechá část privatizačních příjmů na budoucí devizové výdaje. Třetí varianta počítá s tím, že investoři zaplatí část peněz přímo v korunách. Koruna však tehdy na dohodu příliš nereagovala, protože trh postrádal podrobnosti spolupráce. Zveřejnění bližších detailů očekávali ekonomové právě od včerejšího setkání. Guvernér Tůma však nepředpokládá, že by měla být dohoda zveřejněna dříve, než ji projedná vláda. Koruna na konci loňského roku vytvořila maximum 31,29 koruny vůči euru. Včera po guvernérově výroku nejprve oslabila o 20 haléřů na 32,30 Kč/EUR, vzápětí však zase o deset haléřů posílila. Po zbytek dne pak byla koruna na trhu poměrně klidná a závěr ji zastihl na 32,28 koruny za euro. Vůči americkému dolaru se koruna včera obchodovala v rozpětí 35,90 až 36,35 koruny za dolar a skončila na 36,20 koruny vůči dolaru.
Další možností je, že vláda si ponechá část privatizačních příjmů na budoucí devizové výdaje. Třetí varianta počítá s tím, že investoři zaplatí část peněz přímo v korunách. Koruna však tehdy na dohodu příliš nereagovala, protože trh postrádal podrobnosti spolupráce. Zveřejnění bližších detailů očekávali ekonomové právě od včerejšího setkání. Guvernér Tůma však nepředpokládá, že by měla být dohoda zveřejněna dříve, než ji projedná vláda. Koruna na konci loňského roku vytvořila maximum 31,29 koruny vůči euru. Včera po guvernérově výroku nejprve oslabila o 20 haléřů na 32,30 Kč/EUR, vzápětí však zase o deset haléřů posílila. Po zbytek dne pak byla koruna na trhu poměrně klidná a závěr ji zastihl na 32,28 koruny za euro. Vůči americkému dolaru se koruna včera obchodovala v rozpětí 35,90 až 36,35 koruny za dolar a skončila na 36,20 koruny vůči dolaru.
</TEXT>
</DOC>
<DOC>
<DOCID>LN-20020109054</DOCID>
<DOCNO>LN-20020109054</DOCNO>
<DATE>01/09/02</DATE>
<TITLE>
Jednou z variant pokračování privatizace energetického gigantu je exkluzivita
</TITLE>
<TEXT>
Krach privatizace ČEZ není nevyhnutelný. Vláda sice může tendr zrušit, ale zároveň brzy zahájit jednání o přímém prodeji balíku s oběma či exkluzivně jedním investorem.
PRAHA - Vláda dnes má před sebou těžký úkol. Bude muset zrušit jeden ze svých nejambicióznějších projektů - tendr, který měl přinést nového vlastníka elektrárenské společnosti ČEZ, šesti distributorům a přenosové soustavě. Oba ze zájemců totiž nesplnili bezpodmínečně to, co po nich vláda žádala. Italský Enel udělal téměř shodnou nabídku, kterou vláda již jednou - 17. prosince - odmítla kvůli nízké ceně. Francouzský EdF, favorit soutěže, by zase sice patrně byl ochoten zaplatit 213 miliard, ovšem chce, aby vláda ustoupila z několika přísných podmínek, za kterých majetek nabízí. Její cenová nabídka proto zůstala v zavřené obálce. Největší privatizace státního majetku v historii ovšem nemusí skončit totálním krachem. Vláda totiž bude dnes uvažovat o tom, zda udělí některému z finalistů exkluzivitu a povede s ním jednání směřující k přímému prodeji. "Varianty a možnosti tu jsou, možné je doslova všechno. V úvahu přichází i udělení exkluzivity a jsem si jist, že vláda o této možnosti bude rokovat," řekl LN včera jeden z členů privatizační komise. Ta doporučuje vládě druhé kolo tendru zrušit, jak včera potvrdil další z nich, poslanec ČSSD Josef Hojdar.
</TEXT>
<HEADING>
Sleva je možná
</HEADING>
<TEXT>
Exkluzivní jednání přitom dávají prostor k tomu znovu hovořit o tvrdých podmínkách, které například investory zavazují k povinným odběrům hnědého uhlí ve stanoveném objemu na 15 let dopředu, k určitému objemu výroby elektřiny, pod který nesmí klesnout, či k zákazu prodeje částí privatizovaného megabalíku, či jejich likvidaci. Znovu by se tak otevřela otázka, zda je vláda ochotná zmírnit tato omezující kritéria. Podle informací LN bude kabinet dnes projednávat kromě materiálu Fondu národního majetku, který obsahuje doporučení meziresortní komise zrušit soutěž, také několik dalších variant. Bude tedy i zvažovat, zda trvat na podmínkách, za kterých se ČEZ prodává, či ustoupit. Případně bude uvažovat o slevě. Vláda si pravděpodobně pro další postup ponechá čas na rozmyšlenou. Podle informací z ministerstva financí bude v případě, že vláda tendr zruší, stanovena lhůta do konce února, do kdy budou muset Rusnokův a Grégrův úřad vypracovat návrh dalšího postupu. "Je velmi nereálné, aby se vláda zachovala jinak, že by třeba hned ve středu udělila exkluzivitu, i když učinit to může," uvedl zdroj blízký privatizaci. Paradoxně dnes vláda nemůže moc uvažovat o nabídce francouzské EdF, která by mohla být zajímavá finančně, protože ji oficiálně nezná. Její obálka zůstala neotevřená. Experti, kteří celý proces sledují zvenku, se ovšem domnívají, že by vláda neměla udělovat exkluzivitu žádnému z investorů a to ani dnes, ani za měsíc. Vystavila by se totiž obrovské kritice ostatních investorů, kteří neuspěli v náročné soutěži. Jde o velmi silné a vlivné nadnárodní firmy. Kritika by přišla i od vlád Itálie či Francie. "Je možné, že vláda tendr zruší, ovšem pravděpodobnost bych neodhadl na více než 50 procent. Vláda může v mezích zákona dělat co chce. Otázka je, zda to je rozumné," myslí si například bývalý ministr financí, dnes hlavní ekonom Raiffeisen Bank Pavel Mertlík. Podle něj by zrušení tendru bylo prospěšné do budoucna. "Prodávat dohromady s ČEZ přenosovou soustavu je zločin. Ukončit prodej nyní dává možnost jej udělat znovu a pořádně," domnívá se.
Exkluzivní jednání přitom dávají prostor k tomu znovu hovořit o tvrdých podmínkách, které například investory zavazují k povinným odběrům hnědého uhlí ve stanoveném objemu na 15 let dopředu, k určitému objemu výroby elektřiny, pod který nesmí klesnout, či k zákazu prodeje částí privatizovaného megabalíku, či jejich likvidaci. Znovu by se tak otevřela otázka, zda je vláda ochotná zmírnit tato omezující kritéria. Podle informací LN bude kabinet dnes projednávat kromě materiálu Fondu národního majetku, který obsahuje doporučení meziresortní komise zrušit soutěž, také několik dalších variant. Bude tedy i zvažovat, zda trvat na podmínkách, za kterých se ČEZ prodává, či ustoupit. Případně bude uvažovat o slevě. Vláda si pravděpodobně pro další postup ponechá čas na rozmyšlenou. Podle informací z ministerstva financí bude v případě, že vláda tendr zruší, stanovena lhůta do konce února, do kdy budou muset Rusnokův a Grégrův úřad vypracovat návrh dalšího postupu. "Je velmi nereálné, aby se vláda zachovala jinak, že by třeba hned ve středu udělila exkluzivitu, i když učinit to může," uvedl zdroj blízký privatizaci. Paradoxně dnes vláda nemůže moc uvažovat o nabídce francouzské EdF, která by mohla být zajímavá finančně, protože ji oficiálně nezná. Její obálka zůstala neotevřená. Experti, kteří celý proces sledují zvenku, se ovšem domnívají, že by vláda neměla udělovat exkluzivitu žádnému z investorů a to ani dnes, ani za měsíc. Vystavila by se totiž obrovské kritice ostatních investorů, kteří neuspěli v náročné soutěži. Jde o velmi silné a vlivné nadnárodní firmy. Kritika by přišla i od vlád Itálie či Francie. "Je možné, že vláda tendr zruší, ovšem pravděpodobnost bych neodhadl na více než 50 procent. Vláda může v mezích zákona dělat co chce. Otázka je, zda to je rozumné," myslí si například bývalý ministr financí, dnes hlavní ekonom Raiffeisen Bank Pavel Mertlík. Podle něj by zrušení tendru bylo prospěšné do budoucna. "Prodávat dohromady s ČEZ přenosovou soustavu je zločin. Ukončit prodej nyní dává možnost jej udělat znovu a pořádně," domnívá se.
</TEXT>
</DOC>
<DOC>
<DOCID>LN-20020109055</DOCID>
<DOCNO>LN-20020109055</DOCNO>
<DATE>01/09/02</DATE>
<TEXT>
Americký výrobce reaguje na propad prodejů předchozích verzí novým "sexy" designem. Celý počítač, včetně hard disku a CD-ROM mechaniky, je zabudován do oválného podstavce, který nese nastavitelnou plochou obrazovku. Na americkém trhu se nový iMac objeví na konci ledna a bude stát od 1299 do 1799 dolarů (na snímku šéf Apple Steve Jobs).
</TEXT>
</DOC>
<DOC>
<DOCID>LN-20020109056</DOCID>
<DOCNO>LN-20020109056</DOCNO>
<DATE>01/09/02</DATE>
<TITLE>
pro čtenáře LN připravila Eva Martínková redaktorka ekonomického týdeníku Profit
</TITLE>
<HEADING>
7. díl Kurs osobních financí
</HEADING>
<TEXT>
Pokud uvažujete o hypotečním úvěru, rozhodně se vám vyplatí vzít do ruky kalkulačku. S čím vším musíte počítat, vám poradí sedmý díl kursu o osobních financích.
Pokud jste se rozhodli řešit svou bytovou situaci pomocí hypotéky, doporučuji následující postup. Posuďte vlastní finanční situaci a její perspektivy. Zkonfrontujte ji s cenou vámi vyhlédnuté nemovitosti. Přepočítejte úspory a další peníze, které můžete získat v hotovosti. Měly by činit alespoň 30 procent z ceny nemovitosti, i když některé banky již dnes požadují méně. Jde ale o to, abyste se nevydali do posledního haléře, a také o to, aby úvěr nebyl zbytečně vysoký. Pokud vám chybí kolem jednoho milionu korun a jste rodina s pravidelným příjmem, kde připadá na hlavu alespoň trojnásobek životního minima ( 12 000 korun), pak neváhejte.
</TEXT>
<HEADING>
Individuální jednání je nezbytné
</HEADING>
<TEXT>
K tomu, abyste si udělali představu o míře zadlužení a o velikosti měsíčních splátek, slouží naše orientační tabulky. Vyčtete z nich, že nejvýhodnější dobou splatnosti hypotéky je 15 let. Za 30 let totiž zaplatíte více než dvojnásobek a vzhledem k tomu, že státní podpora je omezena pouze na 20 let trvání úvěru, hypotéka se vám nesmírně prodraží. Místo zapůjčeného milionu zaplatíte za 30 let nejméně 2 109 360 korun. Naopak při kratších lhůtách sice zaplatíte celkově méně, ale měsíční částky jsou vysoké a rodinný rozpočet výrazně zatěžují. Banky vyžadují, aby žadatelé byli po celou dobu splatnosti úvěru v produktivním věku. Pokud by splácení půjčky přesahovalo do důchodu, musí si žadatel přibrat mladšího dlužníka, například zletilé dítě apod. Vybrat si můžete z osmi hypotečních ústavů, které působí na českém trhu. Jejich úrokové sazby se mírně liší, avšak jak jsme si říkali v minulém dílu, je třeba na místě zjistit, jakou sazbu by banka dala právě vám. Přístup ke každému klientovi a každé smlouvě je v případě hypoték výrazně individuální. Přesto si dovolím upozornit na některé zajímavé programy, například TOP Bydlení České spořitelny, který nabízí určitá zvýhodnění a za určitých podmínek se spokojí s pouhými deseti procenty ceny nemovitosti v hotovosti. Patnáctiprocentní hotovost požaduje Ge Capital Bank, ostatní banky se drží třiceti procent. Lze říci, že banky se snaží vycházet klientům vstříc, protože konkurence je velká. Přesto vám úvěr nedají, dokud si nejsou jisté, že jste schopni splácet.
</TEXT>
<HEADING>
Splácet úroky vám může pomoci stavební spoření
</HEADING>
<TEXT>
Při uzavírání smlouvy si s bankou dohodnete dobu, po kterou chcete ponechat pevnou úrokovou sazbu. Tato doba se pohybuje obvykle od jednoho roku do pěti let (viz tabulka). Znamená to, že po tuto dobu se úrok nezmění, i když dojde ke změnám úroků na bankovním trhu. Na tomto opatření můžete vydělat i prodělat. Při současném trendu se zdá, že by se úroky zvyšovat neměly, je tedy zbytečné sjednávat fixní sazbu na příliš dlouho. V termínu, kdy dochází ke změně úrokové sazby, může dlužník splatit předčasně část nebo celou výši úvěru bez sankce. V případě mimořádné splátky mimo tyto termíny si banky stanovují vysoké sankce a takový krok se nevyplatí, protože značnou část úroků musí klient bance stejně zaplatit v podobě penalizace. Hypotéku lze úspěšně kombinovat se stavebním spořením, a to i tím způsobem, že zároveň výhodně spoříme a z úspor financujeme hypoteční splátky. Je to výhodné, protože výnos ze stavebního spoření je vyšší než úrok, kterým splácíme hypotéku. Můj známý, který si pořídil na hypotéku hezký a poměrně levný byt v osobním vlastnictví kousek za Prahou, mě zahrnul propočty. Pochopila jsem z nich, že při vhodné kombinaci těchto dvou produktů můžeme při půlmilionové půjčce za 20 let ušetřit 164 000 korun. Chce to jen vzít do ruky kalkulačku. Výhodné je také propojení hypotečního úvěru s životní pojistkou, které umožňuje částečnou úhradu hypotéky právě z výnosu pojištění. Podrobnosti vám sdělí banka, na niž se obrátíte.
Kurs osobních financí každý den najdete také na internetové adrese www.lidovky.cz/finance
Srovnání nabídky hypoték u jednotlivých bank
Název Úroková Platnost Min. výše Doba poskytnutí sazba (%) úrokové úvěru (Kč) úvěru (roky) sazby (roky)
</TEXT>
</DOC>
<DOC>
<DOCID>LN-20020109057</DOCID>
<DOCNO>LN-20020109057</DOCNO>
<DATE>01/09/02</DATE>
<TITLE>
www.hotornot.com
</TITLE>
<TEXT>
Stránky pro ty, kteří v létě rádi sedávají na zahrádkách kaváren a hodnotí kolemjdoucí. Že to v zimě nejde? Ale ano, právě na stránkách www.hotornot.com. A můžete nejen hodnotit zde vystavené obličeje, ale zaslat i svou vlastní fotografii a nechat tak ostatní, aby ohodnotili vás. Českou obdobu naleznete na adrese www.jaksetilibim.cz
</TEXT>
</DOC>
<DOC>
<DOCID>LN-20020109058</DOCID>
<DOCNO>LN-20020109058</DOCNO>
<DATE>01/09/02</DATE>
<TITLE>
HTML - hypertext markup language. Nejstarší, základní a snad i nejjednodušší jazyk, pomocí kterého lze vytvářet internetové stránky.
</TITLE>
<GEOGRAPHY>http</GEOGRAPHY>
<TEXT>
hypertext transfer protocol. Je to způsob, kterým se po celosvětové síti Internet přenášejí informace, např. internetové stránky.
ftp - file transfer protocol, obdoba http, uzpůsobená pro přenos dokumentů (je zpravidla rychlejší).
poznámka: Internetové prohlížeče zpravidla umí oba typy komunikačních protokolů (tj. http i ftp). Pokud tedy napíšete do prohlížeče http://adresa.cz, zobrazí se www stránka umístěná na příslušné adrese, pokud napíšete ftp://adresa.cz, zobrazí se obsah příslušného adresáře (přehled dokumentů) - pokud ovšem daný server podporuje ftp.
</TEXT>
</DOC>
<DOC>
<DOCID>LN-20020109059</DOCID>
<DOCNO>LN-20020109059</DOCNO>
<DATE>01/09/02</DATE>
<TITLE>
7. lekce: Jak pracuje a k čemu slouží prohlížeč
</TITLE>
<HEADING>
7. díl Internetový kurs LN pro začátečníky
</HEADING>
<TEXT>
V dalších dílech si povíme něco o programech, které vám umožňují a usnadňují práci s internetem. Na prvním místě je bezesporu prohlížeč. Internetový prohlížeč umí složit stránky a další data a dokumenty, které k vám přicházejí po síti, do podoby, jaká byla autorem zamýšlena. Děje se tak především díky jazyku HTML, v kterém jsou napsány informace o tom, jak má zaslaný dokument vypadat. Z vašeho modemu vyleze dokument jen v základní textové podobě. Text, který k vám přichází, je v něm doplněn o příkazy (tagy), jak se má zobrazit. Ty jsou umístěny ve špičatých závorkách. Na stránce, která se vám v prohlížeči zobrazila, je umístěn například nápis Lidové noviny. Je napsaný velkým, tučným a šedým písmem, na cestě mezi vaším modem a vaším prohlížečem, která se odehrávala právě v jazyce HTML, to vypadalo takto: H1> B> font color="gray"> Lidové noviny /font> /B> /H1>. B je označení pro tučné písmo, H1 pro největší možnou velikost a třetí závorka označuje barvu. Závorky za nápisem s lomítkem naopak ukončují platnost příkazů. Jednoduše řečeno, mimo závorky je samotný text a v závorkách to, co se s ním má udělat. A protože váš prohlížeč tyto příkazy "uposlechl", zobrazil se vám velký, tučný, šedý nápis "Lidové noviny". Jazyk HTML, kterým lze prohlížeči sdělit zprávu, jak má s dokumetem naložit, může být v současnosti rozšířen o jeho jakési vyšší formy (Java Script, Visual Basic Script) nebo přímo nahrazen, třeba XML. Tím vším se ale rozhodně nemusíme trápit nyní. To nás čeká, až se budeme učit vytvořit vlastní stránky. Nicméně pokud pochopíte princip HTML, budete i vědět, k čemu je prohlížeč a jak funguje.
</TEXT>
<HEADING>
Co je to to http?
</HEADING>
<TEXT>
Prohlížeč umí nejen zobrazovat stránky, ale zvládá i jednoduchou práci s dokumenty. K tomu slouží různé protokoly. Nyní osvětlíme, co znamená tajemná zkratka http, která je napsána před velkou většinou internetových adres. Http je nejčastější druh protokolu a protokol je vlastně forma, v jaké dokumety po síti putují. Internetová stránka je posílána v protokolu http (Hypertext Transfer Protokol). Protože je nejčastějším druhem dokumentu cestujícím po síti, nemusíte ani zkratku http před adresu psát, prohlížeč si ji vybere automaticky. Pokud chci po internetu poslat pouze hudbu, fotku nebo jiné soubory (file), tak jak je znáte z počítače, zvolíte protokol pro posílání (zobrazování) souborů ftp (File Transfer Protocol). Ale protokolů existuje celá řada. Řekli jsme si, jak asi prohlížeče fungují, a nyní se dozvíme, co zhruba umí. Prohlížeč, kromě zobrazování stránek a dalších dokumentů, slouží i jako jakýsi archiv a průvodce vašich návštěv na internetu. Můžete si v něm nastavit stránku, která se vám má zobrazit jako první, neboli domácí (home page). Můžete si v něm nastavit své oblíbené stránky (favorites), tak abyste nemuseli vždy vypisovat adresu. A můžete si je také zorganizovat do přehledného archivu. Pamatuje si historii (history) vašeho brouzdání internetem, takže se můžete snadno vrátit ke stránkám, které jste si prohlíželi například včera, stejně jako vám umožňuje snadný pohyb o stránku vpřed nebo vzad (foreward, back). Můžete si v něm nastavit, jakým písmem i jakou velikostí se vám mají stránky zobrazovat. Umí ale i celou řadu dalších funkcí.
Internetovou verzi kursu najdete na adrese www.lidovky.cz/ikurs
Zítra: Jaký prohlížeč si vybrat
HTML a jeho zobrazení prohlížečem
HTML kód (v okně vlevo dole), zobrazený v internetových prohlížečích Opera, MS Internet Explorer a Netscape Communicator (zleva)
Graf LN - Mm
</TEXT>
</DOC>
<DOC>
<DOCID>LN-20020109060</DOCID>
<DOCNO>LN-20020109060</DOCNO>
<DATE>01/09/02</DATE>
<TITLE>
Otázka: Jaký internetový prohlížeč používáte?
</TITLE>
<HEADING>
Jiří X. DOLEŽAL, reportér týdeníku Reflex
</HEADING>
<TEXT>
Nejdříve mne zkorumpoval Microsoft. V rámci projektu nekoukat jsem vyfasoval od Miloše Čermáka z Reflexu dvoutisícovky (Windows 2000 - pozn. red.). Pak, protože jsem hustej androš, jsem zakoupil free OS Linux v distribuci SuSE 7.0 a tří čtvrtě roku propadal depresím. Přispíval k nim Netscape, který jsem na SuSE měl. Když už jsem se musel vrátit k seriózní práci, smazal jsem Linux, s povděkem nazpět nainstaloval dvoutisícovky (spadly mi zatím jednou, když vypadla elektřina v celé čtvrti) a nyní spokojeně užívám MSIE 6.0 a nemám důvod na tom něco měnit. A jak potkám na ulici tučňáka, tak ho kopnu.
Hana MARVANOVÁ, předsedkyně Unie svobody
MS Internet Explorer
Barbora NESVADBOVÁ, šéfredaktorka časopisu Playboy
MS Internet Explorer
Ivan LANGER, místopředseda ODS
MS Internet Explorer
</TEXT>
</DOC>
<DOC>
<DOCID>LN-20020109061</DOCID>
<DOCNO>LN-20020109061</DOCNO>
<DATE>01/09/02</DATE>
<TITLE>
Informace o výši průměrných mezd jsme čerpali z Informačního systému o průměrných výdělcích, které uveřejňuje v aktuálním znění ministerstvo práce a sociálních věcí. Výsledky jsou za třetí čtvrtletí roku 2001. Průměrný výdělek je aritmetický průměr všech jednotlivých mezd, které jsou v databázi systému. Nejvyšší výdělek je bez extrémních příjmů - to znamená, že označuje devátou nejvyšší příjmovou skupinu z deseti (devátý decil). Jedná se o mzdy zaměstnanců. Poslední sloupec v tabulce označuje základní mzdu. Označuje, jak vysoké procento z uvedeného platu základní mzda tvoří. Zbytek (do 100 %) pak tvoří prémie, náhrady mzdy a osobní ohodnocení. Čím menší procento je základní mzda, tím více podléhá skutečná výše platu výkyvům (skutečnou výši ovlivňuje např. práce přesčas, noční služby apod.).
</TITLE>
<TEXT>
pozice průměrný nejvyšší základní výdělek výdělek mzda (v %)
ADMINISTRATIVA
</TEXT>
</DOC>
<DOC>
<DOCID>LN-20020109062</DOCID>
<DOCNO>LN-20020109062</DOCNO>
<DATE>01/09/02</DATE>
<TITLE>
Už tradičně patří finančnictví a bankovnictví k oblastem s nejvyšší průměrnou mzdou * Nejméně si vydělají zemědělci
</TITLE>
<TEXT>
Chcete změnit zaměstnání a finančně si polepšit? Vybíráte budoucí zaměstnání pro své dítě a zajímá vás, jestli ho vysněná práce uživí? Lidové noviny pro své čtenáře připravily přehled průměrných platů v jednotlivých oborech.
I v letošním roce porostou mzdy - a to možná až o deset procent. Výše průměrné mzdy v České republice je v současnosti 14 400 Kč a v závěru letošního roku by se měla přiblížit až k 16 000 Kč. Při pohledu na průměrné výdělky v jednotlivých oblastech je vidět, že celá řada profesí - zejména služby, někteří řemeslníci a zemědělci - si však o průměrném platu mohou nechat zdát. Plat lesního dělníka je zhruba 7878 Kč, tedy polovina toho, co Češi najdou na svých výplatních páskách. Dalším faktorem, který ovlivňuje výši průměrných mezd, je to, že nejrychleji (o nejvíce procent) rostou platy nadprůměrné. Nízké platy rostou o méně procent. Tak se stále rozevírají nůžky platové diferenciace. Rozdíl ve mzdách lze zaznamenat i na regionální úrovni. V okresech s vysokou nezaměstnaností jsou zároveň ještě nižší průměrné platy. Pro lidi bez finanční rezervy je stěhování se za prací u nás stále věc téměř nemožná. Řada z nich se tak ocitá v téměř bezvýchodné situaci. Řešení však existuje - pokusit se změnit si kvalifikaci prostřednictvím kursů, které nabízejí úřady práce. Jedním z trendů na trhu práce je totiž to, že neexistuje takzvané celoživotní povolání. Během života tak člověk vykonává dvě až tři zcela odlišné profese.
</TEXT>
<HEADING>
Pomoci k vyššímu platu může jen kvalifikace
</HEADING>
<TEXT>
Mít dobré vzdělání a hlavně praxi. To jsou faktory, které nejvýrazněji ovlivňují výdělek. Není to jen případ "vedoucích pracovníků" - tedy středního a vrcholového managementu, ale i kvalifikovaných řemeslníků. Právě těch je totiž na trhu práce stále větší nedostatek. V těchto oborech platí, že kdo chce pracovat, práci by měl nalézt bez větších problémů. Zejména v místech nových průmyslových zón. Tam se investoři setkávají s tím, že kvalifikovaná dělnická místa obsazují jen s obtížemi. S podobnými problémy se začíná potýkat i zdravotnictví, které zaznamenává odliv zdravotních sester. Vědět, jaký je obvyklý výdělek na určitých pozicích, se vyplatí zejména při přijímacím pohovoru. Otázka na výši nástupního platu při něm totiž zazní pokaždé. Málokdo je schopen na ni odpovědět bez přípravy nevyplatí se totiž říci si o příliš malou částku. Pro personalistu to znamená jediné - zájemce o práci si moc nevěří, není schopen podat maximální výkon. Raději se rozhodne pro někoho jiného. Říci si o příliš vysoký plat se ale také nemusí vyplatit. Přehnané sebehodnocení totiž nebývá (až na specifické profese, kde je naopak nutné) vstupenkou na nové místo. Proto se každému vyplatí před absolvováním přijímacího pohovoru či žádostí o zvýšení platu ověřit, kolik vlastně zhruba vydělávají ti ostatní.
Jak zjistit obvyklou výši platu
* ministerstvo práce a sociálních věcí uveřejňuje tyto informace prostřednictvím Informačního systému o průměrných výsledcích
* informace včetně průměrných výsledků můžete nalézt i na internetovém Integrovaném systému typových pozic (www.istp.cz), údaje k jednotlivým povoláním se postupně doplňují
* zkušenosti s výší platu mají i konzultanti personálních agentur
</TEXT>
</DOC>
<DOC>
<DOCID>LN-20020109063</DOCID>
<DOCNO>LN-20020109063</DOCNO>
<DATE>01/09/02</DATE>
<TITLE>
Chcete změnit místo, protože nejste spokojeni s platem? Nebo zoufale už několik měsíců hledáte jakoukoli práci a nedaří se vám to? Lidové noviny pro vás připravily přehled všech možností, jak zaměstnání najít.
</TITLE>
<TEXT>
Nezaměstnanost v České republice dosahuje podle posledních údajů 8,4 %. Nejhůře jsou na tom ti, kteří hledají práci v okresech Most, Ostrava či Bruntál tam je na jedno volné místo až čtyřicet zájemců a nezaměstnaný je každý pátý člověk v produktivním věku. Alarmující je, že roste počet lidí, kteří jsou bez práce dlouhodobě. Ztrácejí totiž nejenom motivaci práci hledat, ale také pracovní návyky. Výrazně lépe jsou na tom Středočeši - v tomto regionu je tradičně nezaměstnanost nejnižší. V okrese Praha-západ je téměř desetkrát méně lidí bez práce než na Mostecku. Způsobů, jak najít nové místo, je několik. Stojí za to vyzkoušet všechny způsoby - a samozřejmě mít na hledání práce dost času. To je však ve většině případů nesplnitelné. Obecně lze říci, že práci lze najít "tradičním" způsobem prostřednictvím inzerce v tisku. Stále více lidí hledá práci prostřednictvím specializovaných internetových serverů. Dávno neplatí, že na internetu mohou najít práci jen manažeři. Existují i místa zaměřená na vyhledávání práce pro dělnické profese. Další možností je využít služeb personálních agentur. Ty kromě zprostředkování práce pomohou i s výběrem pozice, která je pro vás vhodná. Ten, kdo má zájem o konkrétní práci, může oslovit přímo vybranou firmu, ve které by chtěl pracovat. Na prvním místě stále zůstávají přátelé a známí - vyplatí se poptat, jestli v jejich firmě nehledají nové spolupracovníky. O dobré lidi je nouze, a tak se stále více rozšiřuje takzvané executive searche. To znamená, že pro danou pozici je vytypován a osloven konkrétní člověk. Lovci hlav, jak zní doslovný překlad anglického termínu, se pak snaží přetáhnout nejschopnější lidi do mnohdy konkurenční firmy. Tímto způsobem se vyhledávají především vysoce kvalifikovaní odborníci a řídící pracovníci.
</TEXT>
<HEADING>
Základem je dobře napsaný životopis
</HEADING>
<TEXT>
Ať už se rozhodnete pro jakýkoli způsob hledání nové práce, nejdůležitější je správně napsat své curriculum vitae. Nesmí být ani rozvláčné, ani příliš stručné. Nejvhodnější je strukturovaný životopis, ve kterém je hlavní důraz kladen na pracovní zkušenosti a dovednosti. Vhodně napsaným životopisem se dá leccos "zaretušovat". Platí ale, že se v žádném případě nevyplatí uvádět nepravdivé či zavádějící údaje. Pro většinu lidí byla a stále je největším motivem pro hledání nové práce především výše mzdy. Přesto přibývá těch, kteří dají přednost zajímavé práci před nudnou, ale dobře placenou. Je to třeba případ vysoce kvalifikovaných odborníků.
Ať už se rozhodnete pro jakýkoli způsob hledání nové práce, nejdůležitější je správně napsat své curriculum vitae. Nesmí být ani rozvláčné, ani příliš stručné. Nejvhodnější je strukturovaný životopis, ve kterém je hlavní důraz kladen na pracovní zkušenosti a dovednosti. Vhodně napsaným životopisem se dá leccos "zaretušovat". Platí ale, že se v žádném případě nevyplatí uvádět nepravdivé či zavádějící údaje. Pro většinu lidí byla a stále je největším motivem pro hledání nové práce především výše mzdy. Přesto přibývá těch, kteří dají přednost zajímavé práci před nudnou, ale dobře placenou. Je to třeba případ vysoce kvalifikovaných odborníků.
</TEXT>
</DOC>
<DOC>
<DOCID>LN-20020109064</DOCID>
<DOCNO>LN-20020109064</DOCNO>
<DATE>01/09/02</DATE>
<TITLE>
Nastupuji do nového zaměstnání a můj zaměstnavatel mi řekl, že budu mít hmotnou zodpovědnost. Dostanu služební notebook, telefon a automobil. Budu povinen nahradit škodu, pokud mi třeba při služební cestě věci někdo ukradne?
</TITLE>
<TEXT>
Dohodu o hmotné odpovědnosti upravuje ustanovení par. 176 zákoníku práce. Podle něj může být tato dohoda uzavřena pouze v případě, že jsou zaměstnanci svěřeny věci, které je povinen zaměstnavateli vyúčtovat. Jejich charakteristickým rysem je to, že jsou určeny k oběhu. Typicky se jedná o věci na skladě, finanční hotovost v pokladně účtárny či kolkové známky v právní kanceláři. Další podmínkou je skutečnost, že zaměstnanec má možnost osobní dispozice se svěřenými věcmi po celou dobu, po kterou mu byly svěřeny (např. v pokladní účtárně má trvale k dispozici finanční hotovost). Zaměstnanec pak odpovídá podle dohody za schodek na svěřených hodnotách (rozdíl mezi faktickým a účetním stavem. Dohoda musí být uzavřena písemně. Důvodem neplatnosti smlouvy není, pokud před jejím uzavřením nebyla provedena inventura svěřených hodnot. Odpovědnosti za schodek se může zaměstnanec zprostit v případě, kdy prokáže, že jej nezavinil. Je však na zaměstnanci, aby toto prokázal, protože zaviněním může být i nedbalost při správě svěřených hodnot. V opačném případě odpovídá za schodek v plné výši (ustanovení par. 180 zákoníku práce). Z výše uvedeného vyplývá, že na vaši situaci se nevztahuje dohoda o hmotné odpovědnosti, neboť jejím předmětem nemohou být např. motorová vozidla nebo inventární předměty. Je však třeba upozornit na skutečnost, že i v tomto případě může zaměstnanec odpovídat za škodu. To v případě, že škodu způsobí při plnění pracovních úkolů nebo v přímé souvislosti s nimi (ust. par. 172 zákoníku práce). Pak zaměstnanec za škodu odpovídá. Výše náhrady nesmí přesáhnout čtyřnásobek průměrného měsíčního výdělku zaměstnance. Pokud by ke škodě nedošlo při plnění pracovních úkolů, odpovídá zaměstnanec za škodu dle občanského zákoníku.
</TEXT>
</DOC>
<DOC>
<DOCID>LN-20020109065</DOCID>
<DOCNO>LN-20020109065</DOCNO>
<DATE>01/09/02</DATE>
<TITLE>
Absolvoval jsem několik přijímacích pohovorů, ale zatím neúspěšně. Už si moc nevěřím, asi prostě nejsem schopen najít místo. Co byste mi doporučila?
</TITLE>
<TEXT>
Už jen to, že jste byl pozván k pohovoru, je jistá forma úspěchu. Svědčí o tom, že jste svým životopisem zaujal a dotyčný má zájem blíže vás poznat. Zkuste se zamyslet nad možnou příčinou toho, proč jste místo nakonec nezískal - mohou to být drobnosti, na kterých je nutno zapracovat. Dbejte na to, abyste byl na pohovor vždy dobře připraven. Vždy se snažte v člověku, se kterým se při přijímacím pohovoru setkáte, zanechat pozitivní dojem. V současné době je kladen důraz na povahové vlastnosti člověka. Snažte se proto působit klidným, vyrovnaným a přirozeným dojmem. Mějte úsměv na tváři a dívejte se zpříma do očí. Pokuste se co nejdéle prezentovat a maximálně využijte čas k tomu, abyste se co nejlépe "prodal". Jinak struktura pohovoru je většinou stejná. Po pohovoru si udělejte rekapitulaci, jakým dojmem jste mohl zapůsobit a jakou atmosféru interwiev mělo. Nezdráhejte se v případě odmítnutí zeptat personalisty na důvody, proč si vybral někoho jiného. Mohou to totiž být jednak přemrštěné finanční nároky, nebo třeba i vysoké sebehodnocení, které je v rozporu s vaší skutečnou kvalifikací. Kámen úrazu může být také v tom, že oslovujete firmy, které vám nemohou nabídnout pozici, kterou hledáte. Častokrát jsou totiž údaje v inzerátech neúplné. Během pohovoru se ujistěte, zda se vaše představy setkávají s firemními. Pakliže je problém v oslovení nesprávných firem, doporučuji vám služby personálních agentur. Vytypujte si ty, které jsou zaměřeny na oblasti, které pro vás přicházejí v úvahu. Návštěva agentury vám může ušetřit spoustu času. Kromě toho je na trhu celá řada knižních publikací, které poradí, jak úspěšně zvládat pohovory.
</TEXT>
</DOC>
<DOC>
<DOCID>LN-20020109066</DOCID>
<DOCNO>LN-20020109066</DOCNO>
<DATE>01/09/02</DATE>
<TITLE>
ZEPTEJTE SE ZNÁMÝCH
</TITLE>
<TEXT>
Tento způsob zůstává stále tím nejosvědčenějším. Každý je někde zaměstnán a možná že právě v jeho firmě hledají nové lidi. Navíc získáte výhodu referencí. Do společnosti nepřicházíte jako anonymní neznámý. Vaši přátelé o vás vašemu budoucímu zaměstnavateli mohou říct, co je vaší předností a jaké pracovní zkušenosti máte. Další výhodou je, že se můžete informovat na firemní kulturu, na co je kladen důraz při přijímacích pohovorech a podobně.
Výhoda: Předchází vás jistá pověst, nevstupujete do zaměstnání jako zcela neznámý člověk. Máte šanci předem se připravit na to, co se od vás bude očekávat, v jakém pracovním tempu se zde pracuje a jaké konkrétní úkoly budete plnit. Mít v novém zaměstnání někoho známého se zpočátku hodí.
Nevýhoda: Poměrně úzký okruh míst, kde máte zaměstnání šanci získat.
Rada: Vyplatí se zkusit jako první, a to i v případě, kdy o změně místa jenom uvažujete.
</TEXT>
<HEADING>
PROČÍTEJTE INZERCI
</HEADING>
<TEXT>
V denním tisku vychází personální inzerce - třeba právě v Lidových novinách. Než se rozhodnete na inzerát reagovat, pečlivě si jej přečtěte. Hledá firma někoho, jako jste vy? Splňujete požadavky? Právě při odpovídání na inzerci v tisku se mnozí dočkají zklamání. Důležité je napsat dobře životopis. Pokud nedostanete konkrétní práci, o kterou jste projevili zájem, máte šanci později. Personalisté společností si doručené životopisy ukládají. Pokud v budoucnu hledají zaměstnance, pročtou si nejdříve ty nabídky, které již obdrželi. Třeba za několik měsíců dostanete nabídku díky životopisu, který jste "kdysi dávno" odeslali.
Výhoda: Tento způsob hledání práce je anonymní, vyhovuje také konzervativnějším lidem - pro mnohé je to navíc jediný způsob, jak se k personální inzerci dostat.
Nevýhoda: Nabídka není úplně aktuální. Firmy často nejsou schopny přesně definovat, koho a na jaké pozice hledají.
Rada: V inzerátech se dá zjistit, o jaké lidi je zájem, a kdo má tedy větší šanci se uplatnit a najít dobré místo.
</TEXT>
<HEADING>
PROHLÉDNĚTE SI INTERNET
</HEADING>
<TEXT>
Tento způsob hledání zaměstnání je stále více oblíben. Navzdory přesvědčení, že na internetu najdou místo jen manažeři či odborníci na informační technologie, však nové zaměstnání může najít i kuchař či frézař. Výhodou internetových serverů je množství nabídek, které jsou pravidelně aktualizované. Pokud nenajdete nic, co by vás zaujalo, můžete zaslat do databáze serveru svůj životopis. V tomto případě se vyplatí napsat jej spíše obecně a nezapomenout na žádnou dovednost či znalost, která by vás při hledání práce mohla zvýhodnit před vaší konkurencí.
Výhoda: Nabídka je denně aktualizovaná. Žadatel o práci má možnost pročíst stovky inzerátů a navíc zadat vlastní životopis.
Nevýhoda: K internetu má přístup stále jen malé procento lidí.
Rada: Nechte si zasílat aktuální informace do svého mailu.
</TEXT>
<HEADING>
PERSONÁLNÍ AGENTURY
</HEADING>
<TEXT>
Některé personální agentury se zaměřují na konkrétní oblasti - hledají třeba jen IT specialisty. Mnohé jsou však zaměřené obecně a práci zprostředkovávají v různých oborech. Jiné agentury jsou specializované pouze na vyhledávání středního a vyššího managementu. Výhodou personálních agentur je to, že zájemcům o práci pomohou najít vhodnou pozici. Se zájemcem o práci provedou pohovor nebo vypracují osobnostní testy a na jejich základě pak doporučí, jaké povolání by pro vás bylo vhodné. Kromě toho také poradí "jak na to". Personalisté mají zkušenost s tím, jak probíhají výběrová řízení, jaké jsou finty jejich kolegů z personálních oddělení firem.
Výhoda: Personální konzultanti pomohou sestavit životopis, doporučí vhodné místo a také poradí "jak na to".
Nevýhoda: Velmi záleží na tom, jak dobrý je právě váš konzultant a pro jaké společnosti hledá zaměstnance.
Rada: Vhodné hlavně pro ty, kteří nepotřebují místo okamžitě. Zajímavá nabídka se může vyskytnout třeba během půl roku.
</TEXT>
<HEADING>
VYUŽIJTE SLUŽEB ÚŘADU PRÁCE
</HEADING>
<TEXT>
Úřad práce monitoruje poptávku po určitých profesích a volná místa nabízí svým klientům. Kromě toho ale existuje možnost využít rekvalifikační kursy, které úřady nabízejí. Vyplatí se tímto způsobem zvyšovat svoji kvalifikaci, a tím i cenu na trhu práce. V průběhu letošního roku postupně všechny úřady práce budou zapojeny do projektu katalogu typových pozic, o kterém jsme informovali před časem. Prostřednictvím katalogu zájemce zjistí, pro jaká povolání má předpoklady, jaké kursy by měl absolvovat, aby si vhodně rozšířil kvalifikaci atd.
Výhoda: Být v evidenci úřadu práce znamená získat nárok na podporu v nezaměstnanosti. Zájemcům o práci se otevírají možnosti absolvovat rekvalifikační kursy.
Nevýhoda: V některých okresech je přes úřad práce obtížné práci najít, nabídka je mnohem nižší než poptávka.
Rada: Úřady práce budou postupně napojovány na databázi Integrovaného systému typových pozic otevírá se tak možnost využít nabídky internetových pracovních serverů.
</TEXT>
<HEADING>
ZKUSTE SI PRÁCI NAJÍT SAMI
</HEADING>
<TEXT>
Chce to trochu více odvahy než u předešlých možností. Pokud máte přesnou představu o tom, v jaké firmě a na jaké pozici chcete pracovat, kontaktujte její personální oddělení. Možná budete mít štěstí hned napoprvé. V opačném případě vás personalisté požádají o zaslání životopisu. Ten si uloží do své databáze, a pokud se místo uvolní, určitě budete mezi prvními, kteří budou osloveni. Společnosti, ve kterých jsou zaměstnány stovky lidí, hledají lidi prakticky stále. Šance uspět je proto poměrně vysoká - pokud jste odborníci. Projevíte-li zájem pracovat v konkrétním podniku, dáváte tím najevo, že by byla pro vás čest v něm pracovat. Loajalita k firmě je velmi žádanou vlastností.
Výhoda: Dá se získat vysněné místo nebo se alespoň dostat do databáze zájemců.
</TEXT>
<HEADING>
Nevýhoda: Žadatel podstupuje riziko, že bude napoprvé odmítnut.
</HEADING>
<TEXT>
Rada: Vyplatí se provést průzkum trhu, jestli jsou právě vypisovány konkursy na volná místa a jakým způsobem nábor nových pracovníků probíhá.
Rada: Vyplatí se provést průzkum trhu, jestli jsou právě vypisovány konkursy na volná místa a jakým způsobem nábor nových pracovníků probíhá.
</TEXT>
</DOC>
<DOC>
<DOCID>LN-20020109067</DOCID>
<DOCNO>LN-20020109067</DOCNO>
<DATE>01/09/02</DATE>
<TITLE>
Na český trh přichází nový Volkswagen Polo, Citroën C3, Toyota Corolla a Seat Ibiza, objeví se i nový Ford Fiesta
</TITLE>
<TEXT>
Přestože automobilový průmysl bojuje s ekonomickou recesí, automobilky chrlí jeden nový vůz za druhým. V roce 2002 by se mělo představit více než sto novinek, ať v podobě zcela nových modelů, karosářských variant, faceliftů či "jen" nových motorů. Italská sportovní značka Alfa Romeo představí na jaře modernizovaný model 156. Objevit by se měly nové vznětové motory 1.9 JTD 16V (103 kW) a 2.4 JTD 20V (125 kW). Důležitou novinkou bude zážehový čtyřválec s progresivním přímým vstřikováním paliva 2.0 JTS (125 kW). Sportovní verzi 156 GTA bude pohánět šestiválec svýkonem 250 koní. Novinkou od Audi bude čtyřmístný kabriolet na bázi A4, v létě se mohou fandové těšit na sportovní Audi RS6 s osmiválcovým motorem o výkonu 456 koní. Očekávaný je také příchod nového modelu A8, jenž by se měl v mnoha ohledech podobat nedávno prezentované studii Avantissimo. BMW představí další verze luxusního sedanu řady 7, mj. i provedení s delším rozvorem "L". Přibudou úsporné diesely Common Rail a zážehový dvanáctiválec 760 Li s výkonem 408 koní. Vozy Mini by měly konečně dorazit i do Čech, letos přibude nová sportovní verze Cooper S s motorem 1,6 T (162 k). Do prodeje by na jaře měl přijít dlouho očekávaný Citroën C3 se třemi zážehovými a jedním vznětovým motorem. V půlce roku vyjede nástupce velkoprostorového modelu Evasion, jenž koncern PSA vyvíjel společně s Fiatem. V Paříži by se měl představit malý kabriolet na bázi C3 pod názvem Pluriel. Daewoo rozšíří modelovou nabídku o malý hatchback Kalos, velkoprostorová Tacuma dostane vznětový přeplňovaný motor. Příznivci Ferrari se mohou těšit na facelift maranella a nové F60. U Fiatu projde faceliftem model Multipla, stilo by se mělo objevit na podzim v provedení kombi. Nové motory přibudou u Fiatu Dobló a Stilo. U Fordu je velice očekáván příchod nové fiesty, v létě by se měl objevit i malý model SUV na stejné bázi. Do prodeje se dostanou i sportovní verze Focusu ST 170 a RS, focus dostane i moderní diesel TDCi se systémem Common Rail. Rovněž mondeo se představí ve sportovním kabátě ST 220. Není vyloučeno, že už na podzim Ford představí nový minivan na bázi focusu. Na začátku roku vyjede Honda Civic konečně se vznětovým motorem ( 1,7 CTDi). Novinkou pro Evropu bude model Jazz, na podzim se chystá i jeho verze MPV. Faceliftem projdou modely S 2000, kupé NS-X, objeví se nová generace modelu CR-V a na podzim zřejmě i nový accord. Korejská značka Hyundai představí nové coupé, rozšíří řadu pohonných jednotek pro accent, jenž stejně jako model XG projde na konci roku faceliftem. Důležitou novinkou bude malý hatchback TB. Chrysler se blýskne supersportovním modelem Viper a PT Cruiser vybaví dieselem se systémem Common Rail. Tento vůz ve stylu "retro" se objeví i jako kabriolet. Jeep uvede legendární wrangler v modernizovaném provedení. Nabídku Jaguaru rozšíří model X-type jako kombi, facelift zaznamená řada S-type. Na konci roku se zřejmě představí i velký luxusní sedan J-Type. Největší novinkou korejské automobilky Kia bude nový terénní vůz Sorento, Lada začne výrobu modernizované nivy pod označením 2123. Italská Lancia bude budit pozornost luxusním vozem Thesis, připravuje se nové MPV společně s koncernem PSA. Land Rover chystá facelift řady Discovery a uvede nový Range Rover. Od Maserati se můžeme těšit na silnější kupé 3200 GT.
</TEXT>
<HEADING>
Evropské auto roku se představí ve verzi kombi
</HEADING>
<TEXT>
U Mazdy se vše ponese v duchu nové řady 6. Na sedan, liftback i kombi čekají nové motory, jak zážehové, tak dieselové. V závěru roku se představí i nové kupé RX-8. Mercedes-Benz se uvede velkoprostorovým modelem Vaneo a nejdůležitější novinkou bude nová třída E, po níž bude následovat i odvozené nové kupé CLK. Faceliftem projde třída S a CL. Nejnáročnější zákazníci se dočkají luxusního maybachu. Novinkou u Mitsubishi bude nový sportovně-terénní model Airtrek určený hlavně pro zámořské trhy. Nissan sází na novou generaci modelu Primera ve třech karosářských provedeních. Off-road Terrano II. se dočká faceliftu a na podzim se představí další generace malé micry. Opel uvede novou generaci modelu Vectra, představit by se měla velkoprostorová verze corsy. Sportovní speedster dostane přeplňovaný silnější motor. Novinky u Peugeotu zahrnují kombi na bázi modelu 206 a 307, přijde inový velkoprostorový typ 807. Na podzim by mohl být odhalen malý model 107 a SUV na bázi modelu Partner. Porsche modernizuje model Boxster a proběhne premiéra nového SUV modelu Cayenne. Renault začne prodávat luxusní velkoprostorový model Avantime a uvede luxusní hatchback Vel Satis. Na podzim se očekává i nový espace a představí se nová generace modelu Mégane. Rover podrobí faceliftu řady 25 a 45 a do prodeje přijdou sportovní MG X80 a ZT-Xpower. Saab rozšíří nabídku motorů u řady 9-5, na podzim se představí nástupce řady 9-3. Seat začne na jaře prodávat novou ibizu a na podzim představí novou cordobu. Ssangyong uvede nový terénní model Rexton. U Subaru se ukáže s novým designem forester. Suzuki uvede další karosářskou verzi modelu Liana, modernizace se dočká i Grand Vitara. Škoda začne od února naplno prodávat nové superby, fabia dostane motor 1,2 l a naplno se bude pracovat na nástupci Škody Octavia. Toyota představí novou corollu hned v pěti karosářských variantách, na podzim se objeví nový Land Cruiser 90 a snad začne výroba terénního kupé RSC. Do prodeje přijde kombi Lexus IS 200. Mezi velké novinky Volkswagenu bude patřit luxusní sedan Phaeton a poloterénní SUV Colorado. Volkswagen Beetle se objeví jako kabrio a představen by měl být i nový minivan postavený na základě golfu. Volvo přijde s atraktivním SUV pod názvem XC90.
U Mazdy se vše ponese v duchu nové řady 6. Na sedan, liftback i kombi čekají nové motory, jak zážehové, tak dieselové. V závěru roku se představí i nové kupé RX-8. Mercedes-Benz se uvede velkoprostorovým modelem Vaneo a nejdůležitější novinkou bude nová třída E, po níž bude následovat i odvozené nové kupé CLK. Faceliftem projde třída S a CL. Nejnáročnější zákazníci se dočkají luxusního maybachu. Novinkou u Mitsubishi bude nový sportovně-terénní model Airtrek určený hlavně pro zámořské trhy. Nissan sází na novou generaci modelu Primera ve třech karosářských provedeních. Off-road Terrano II. se dočká faceliftu a na podzim se představí další generace malé micry. Opel uvede novou generaci modelu Vectra, představit by se měla velkoprostorová verze corsy. Sportovní speedster dostane přeplňovaný silnější motor. Novinky u Peugeotu zahrnují kombi na bázi modelu 206 a 307, přijde inový velkoprostorový typ 807. Na podzim by mohl být odhalen malý model 107 a SUV na bázi modelu Partner. Porsche modernizuje model Boxster a proběhne premiéra nového SUV modelu Cayenne. Renault začne prodávat luxusní velkoprostorový model Avantime a uvede luxusní hatchback Vel Satis. Na podzim se očekává i nový espace a představí se nová generace modelu Mégane. Rover podrobí faceliftu řady 25 a 45 a do prodeje přijdou sportovní MG X80 a ZT-Xpower. Saab rozšíří nabídku motorů u řady 9-5, na podzim se představí nástupce řady 9-3. Seat začne na jaře prodávat novou ibizu a na podzim představí novou cordobu. Ssangyong uvede nový terénní model Rexton. U Subaru se ukáže s novým designem forester. Suzuki uvede další karosářskou verzi modelu Liana, modernizace se dočká i Grand Vitara. Škoda začne od února naplno prodávat nové superby, fabia dostane motor 1,2 l a naplno se bude pracovat na nástupci Škody Octavia. Toyota představí novou corollu hned v pěti karosářských variantách, na podzim se objeví nový Land Cruiser 90 a snad začne výroba terénního kupé RSC. Do prodeje přijde kombi Lexus IS 200. Mezi velké novinky Volkswagenu bude patřit luxusní sedan Phaeton a poloterénní SUV Colorado. Volkswagen Beetle se objeví jako kabrio a představen by měl být i nový minivan postavený na základě golfu. Volvo přijde s atraktivním SUV pod názvem XC90.
</TEXT>
</DOC>
<DOC>
<DOCID>LN-20020109068</DOCID>
<DOCNO>LN-20020109068</DOCNO>
<DATE>01/09/02</DATE>
<TITLE>
FORD FIESTA
</TITLE>
<TEXT>
Nová generace populárního malého vozu by se měla i v Česku na trhu objevit začátkem dubna jako pětidveřový hatchback. Na podzim by mělo následovat i třídveřové provedení.
</TEXT>
<HEADING>
OPEL VECTRA
</HEADING>
<TEXT>
Čtyřdveřový sedan se stupňovitou zádí otevře novou modelovou řadu v březnu. Později přibudou další tři varianty. Zpočátku bude možné zvolit dva zážehové a dva vznětové motory s výkonem od 74 do 108 kW.
PEUGEOT 206 SW
Na pětimístný "kombík" postavený na bázi úspěchy ověnčené "dvěstěšestky" se zájemci mohou těšit na začátku léta.
</TEXT>
<HEADING>
ŠKODA SUPERB
</HEADING>
<TEXT>
Prodeje se naplno rozběhnou od února. V září by do superbu mohl přibýt i koncernový osmiválec 4,0 W8 s výkonem 202 kW (275 k), jenž se v současné době montuje do Volkswagenu Passat.
</TEXT>
<HEADING>
VOLKSWAGEN POLO
</HEADING>
<TEXT>
V únoru budou moci zájemci v Česku zakoupit čtvrtou generaci úspěšného volkswagenu. Tří-a pětidveřové verze bude pohánět celkem sedm pohonných jednotek, příznivci rychlé jízdy se mohou těšit i na verzi GTI.
</TEXT>
<HEADING>
CITRO'EN C3
</HEADING>
<TEXT>
Model by měl více odlišit Citroën od značky Peugeot. Neobvyklá výška 1,52 m zaručuje dostatek místa. Od února budou v Česku v nabídce dva benzinové a dva dieselové motory s výkony od 44 kW (60 k) do 68 kW (92 k).
</TEXT>
<HEADING>
NISSAN MICRA
</HEADING>
<TEXT>
První společný produkt Nissanu a Renaultu, u něhož bude nástupcem clia. Představení by mohlo proběhnout na podzim na pařížském autosalonu.
</TEXT>
<HEADING>
PEUGEOT 307 SW
</HEADING>
<TEXT>
Sedmimístné kombi postavené na bázi řady 307, jež získala ocenění Evropské auto roku, uvede Peugeot v květnu. Bude zřejmě dalším francouzským žhavým želízkem v ohni.
LADA NIVA 2123
Od podzimu začne výroba dlouho očekávané nové generace terénní nivy označované 2123.
</TEXT>
<HEADING>
RANGE ROVER
</HEADING>
<TEXT>
Čtvrtá generace byla vyvinuta pod vedením BMW a vyrábět se bude v režii Fordu. Nejprve se objeví verze s motorem V8 4,4 l, později přibude diesel V6 3,0 l rovněž od BMW.
</TEXT>
<HEADING>
NISSAN PRIMERA
</HEADING>
<TEXT>
Nová generace tohoto vozu bude v prodeji jako čtyřdveřový sedan se stupňovitou zádí a jako elegantní kombi Traveller. V létě přibude i sedan se splývající zádí (na obrázku).
LEXUS IS 200 SPORTCROSS
Atraktivní kombi značky Lexus se dostane do prodeje v závěru podzimu.
</TEXT>
<HEADING>
MERCEDES-BENZ E
</HEADING>
<TEXT>
Nejdůležitější novinka MB dostala dynamický design po vzoru třídy C a S. V nabídce bude opět mnoho motorů, zážehové s objemem od 2,0 l po 5,0 l a vznětové od 2,0 l po 4,0 l.
</TEXT>
<HEADING>
ALFA ROMEO 156 GTA
</HEADING>
<TEXT>
V únoru se představí modernizovaná řada 156. Špičková sportovní verze GTA bude vybavena novým motorem V6 3,2 l o výkonu 184 kW (250 k).
BMW 3 TOURING
Provedení kombi se od března dočkají příznivci rodinných automobilů i u "trojkové" řady BMW.
</TEXT>
<HEADING>
PORSCHE CAYENNE V8
</HEADING>
<TEXT>
Bude třetí modelovou řadou značky. Půjde o luxusní terénní automobil, jenž bude zpočátku poháněn motorem V8 s výkonem 235 kW (320 k). Počítá se i s přeplňovanou verzí s 380 k.
</TEXT>
<HEADING>
VOLVO XC90
</HEADING>
<TEXT>
Model vhodný pro volný čas a rodinu s pohonem 4x4.Diesel 2,5T má výkon 96 kW (130 k) nebo 120 kW (163 k). Zážehové agregáty Turbo disponují až 200 k. Na trhu bude od podzimu.
</TEXT>
<HEADING>
HONDA CR-V
</HEADING>
<TEXT>
Nová generace populárního SUV by se měla objevit na konci jara. Ve svém segmentu bude jistě opět patřit k favoritům.
</TEXT>
<HEADING>
RENAULT MÉGANE
</HEADING>
<TEXT>
I když modelu nižší střední třídy zůstane název Mégane, půjde o zcela nový vůz. Zadní část připomíná studii Avantime. V nové podobě se model ukáže na podzim.
</TEXT>
<HEADING>
DAEWOO KALOS
</HEADING>
<TEXT>
Nový malý hatchback Kalos bude pro evropský trh po úspěšném modelu Daewoo Matiz nejvýznamnější korejskou novinkou. Objevit by se měl na podzim.
</TEXT>
<HEADING>
MERCEDES-BENZ VANEO
</HEADING>
<TEXT>
Jedná se o velkoprostorovou verzi třídy A. K přednostem patří variabilní interiér a velkorysá nabídka vnitřního prostoru. Na trh bude uveden v únoru.
</TEXT>
<HEADING>
TOYOTA MATRIX
</HEADING>
<TEXT>
Koncem roku začne Toyota vyrábět ve společném podniku s General Motors. Ze spolupráce by mělo vzejít terénní kombi na bázi corolly, jež se zatím vystavuje pod jménem Matrix.
</TEXT>
<HEADING>
ISUZU AXION
</HEADING>
<TEXT>
Nový terénní automobil japonské pobočky koncernu GM se bude od března prodávat pouze na trzích, kde má tato firma zastoupení.
</TEXT>
<HEADING>
LANCIA THESIS
</HEADING>
<TEXT>
Milovníky italského stylu od dubna potěší nový model velkým vnitřním prostorem a komfortním elektronicky řízeným podvozkem. Na českém trhu se zatím prodávat nebude.
</TEXT>
<HEADING>
MAZDA 6
</HEADING>
<TEXT>
Nový model nahradí předchozí model 626. Vyrábět se bude se čtyřmi a pěti dveřmi se stupňovitou i splývající zádí. Na trhu se objeví v březnu.
</TEXT>
<HEADING>
HONDA JAZZ
</HEADING>
<TEXT>
Od ledna bude znamenat důležitou novinku pro Evropu. Kompaktní vůz na pomezí pětidveřového hatchbacku a malého MPV bude vybaven novými úspornými zážehovými motory.
</TEXT>
<HEADING>
SEAT IBIZA
</HEADING>
<TEXT>
Nová generace vychází z fabie a VW Polo. Výroba začíná s tří-a pětidveřovou karoserií. V nabídce budou zážehové motory 1,2 l (47 kW) a 1,4 l (74 kW) a vznětové 1,9 TDI s výkonem od 47 kW do 96 kW.
</TEXT>
<HEADING>
AUDI A8
</HEADING>
<TEXT>
Nová generace si zachovává hliníkovou karoserii se stupňovitou zádí i pohon všech kol Quattro. Nový je motor TDI V10 5,0 la zvětšený V8 TDI z 3,3 na 4,0 l. Zážehové motory začínají 3,0 l V6 a končí 6,0 l W12.
</TEXT>
<HEADING>
MERCEDES-BENZ MAYBACH
</HEADING>
<TEXT>
Nejluxusnější sériový vůz na světě se bude vyrábět v počtu asi 1000 kusů ročně. Sedan je dlouhý 5,6 nebo 6,1 m a pohání ho motor 5,8 l Biturbo s výkonem 331 kW (450 k).
</TEXT>
<HEADING>
MINI COOPER S
</HEADING>
<TEXT>
Nová sportovní verze tohoto miniautomobilu se začne vyrábět sériově v létě. Pod kapotou se bude ukrývat přeplňovaný motor 1,6 l s výkonem 119 kW (162 k).
</TEXT>
<HEADING>
VOLKSWAGEN BEETLE CABRIO
</HEADING>
<TEXT>
Motorovou nabídku 2+2místného otevřeného "brouka" budou tvořit motory s výkony sahajícími od 75 kW (102 k) do 125 kW (170 k). Představen bude v květnu.
</TEXT>
<HEADING>
MAZDA RX8 COUPÉ
</HEADING>
<TEXT>
V novém čtyřmístném čtyřdveřovém kupé dosahuje Wankelův motor výkonu 206 kW (280 k) a dosahuje rychlosti přes 250 km/h. Zadní dveře se otevírají proti směru jízdy. Na trhu se objeví v září.
</TEXT>
<HEADING>
HYUNDAI COUPÉ
</HEADING>
<TEXT>
Od dubna uvede Hyundai nový model se zážehovým motorem V6 (123 kW). Později přibude čtyřválec 2,0 s výkonem 100 kW. Kupé se bude standardně dodávat se šestistupňovou manuální převodovkou.
</TEXT>
<HEADING>
MERCEDES-BENZ CLK
</HEADING>
<TEXT>
Nový model je větší zvenku i zevnitř. Po kupé bude následovat i jako čtyřmístný kabriolet. Zdvihový objem nabízených motorů sahá od 1,8 l po 4,3 l. Nebudou chybět ani moderní diesely CDI.
</TEXT>
<HEADING>
AUDI A4 CABRIO
</HEADING>
<TEXT>
Střechu čtyřmístného kabrioletu lze zcela ukrýt pod plechové víko. V prodeji bude od dubna se dvěma zážehovými motory V6 - 2,4 l (125 kW) a 3,0 l (162 kW).
</TEXT>
<HEADING>
FORD FOCUS RS
</HEADING>
<TEXT>
Od května by měly být v prodeji atraktivní sportovní verze Focusu - varianty RS a ST 170. Přední kola verze RS bude pohánět přeplňovaný benzinový dvoulitr s výkonem 210 koní.
</TEXT>
<HEADING>
CHRYSLER VIPER
</HEADING>
<TEXT>
První seznámení s novým supervýkonným modelem by mělo proběhnout zkraje roku. Přehled byl připraven ve spolupráci s motoristickým měsíčníkem Auto motor a sport.
</TEXT>
<HEADING>
HONDA S2000
</HEADING>
<TEXT>
Od února budou příznivci jízdy pod otevřeným nebem moci obdivovat faceliftované provedení tohoto oblíbeného roadsteru. Nepřeplňovaný čtyřválec poskytuje výkon neuvěřitelných 240 koní.
</TEXT>
<HEADING>
RENAULT VEL SATIS
</HEADING>
<TEXT>
Nástupce Renaultu Safrane se výrazně liší od jiných automobilů. Vrcholným motorem je V6 3,5 l s výkonem 173 kW (235 k) od Nissanu. Objevit by se měl již v únoru.
</TEXT>
<HEADING>
VOLKSWAGEN PHAETON
</HEADING>
<TEXT>
Největší a nejdražší VW všech dob bude zpočátku pohánět zážehový motor V6 177 kW (241 k) a pohonem předních kol nebo zážehový W12 6,0 l 4x4 l o výkonu 309 kW (420 k).
</TEXT>
<HEADING>
BMW 7 LONG
</HEADING>
<TEXT>
V dubnu se představí nová verze "sedmičkové" řady BMW s prodlouženým rozvorem pod označením L, již by měl pohánět i dvanáctiválcový motor s výkonem 300 kW (408 k).
V dubnu se představí nová verze "sedmičkové" řady BMW s prodlouženým rozvorem pod označením L, již by měl pohánět i dvanáctiválcový motor s výkonem 300 kW (408 k).
</TEXT>
</DOC>
<DOC>
<DOCID>LN-20020109069</DOCID>
<DOCNO>LN-20020109069</DOCNO>
<DATE>01/09/02</DATE>
<TITLE>
První díl tolkienovské trilogie jde do distribuce v rekordním počtu devětadvaceti kopií
</TITLE>
<TEXT>
Nejočekávanější film sezony, Pán prstenů: Společenstvo prstenu, dnes úderem čtyřiadvacáté hodiny vstoupí do českých kin. Půlnoční projekce uspořádaly pražské multiplexy Slovanský dům, Nový Smíchov a brněnský Špalíček.
PRAHA - Lístky na Pána prstenů se začaly prodávat už 20. prosince 2001, což je shodou okolností datum původně ohlášené české premiéry. Snímek se měl k divákům po celém světě dostat ve stejný den. Pár týdnů před premiérou však produkční společnost New Line Cinema ohlásila změnu distribuční strategie.
</TEXT>
<HEADING>
O tři týdny později, ale přece
</HEADING>
<TEXT>
Ve střední a východní Evropě se tedy její filmy včetně Pána prstenů budou do kin dostávat prostřednictvím společnosti Warner Brothers. Převedení všech náležitostí z jedné firmy na druhou a podobné "banality" jako změny loga na všech materiálech způsobily ono třítýdenní zpoždění. Nicméně jsme se nakonec dočkali, Pán prstenů je tu a po dnešní předpremiéře a půlnočních projekcích se začne promítat v devětadvaceti kinosálech v České republice. V našich poměrech jde o rekordní počet filmových kopií, zatím nejvíce - dvacet pět - jich měl Tmavomodrý svět. V pražském multiplexu Slovanský dům se bude Pán prstenů dnes o půlnoci promítat současně ve třech největších sálech, které dohromady pojmou přes 900 diváků. Den před premiérou byla představení ve Slovanském domě vyprodána asi ze sedmdesáti procent. "Předprodej jsme zahájili na začátku roku," řekla LN Kateřina Francová, generální manažerka multiplexu Slovanský dům, "a zaznamenali jsme zatím vůbec největší divácký zájem, jaký kdy byl." Situace však není nijak kritická. "Posílili jsme směny u pokladem, aby nevznikaly nezvládnutelné fronty," uvedla Francová. U nás se tedy nejspíš nebudou opakovat výjevy ze Švédska, kde stáli fanoušci na vstupenky několikahodinové fronty a neodradil je ani mráz. Podle marketingového ředitele Warner Brothers ČR Zdeňka Sedláčka nebudou samotnou premiéru doprovázet žádné zvláštní akce. Diváci se ale mohou o víkendu těšit na Den s Pánem prstenů v některém z multiplexů (v pátek Nový Smíchov, v sobotu Hostivař, v neděli Špalíček). "Připravili jsme různé soutěže nebo šermířské vystoupení v duchu Pána prstenů," říká Sedláček.
</TEXT>
<HEADING>
Bez dabingu, pouze s titulky
</HEADING>
<TEXT>
Ačkoli původní český distributor Space Films uspořádal casting na dabing Pána prstenů, Warner Brothers uvádí film do kin výhradně s titulky. "Měli jsme k tomu několik důvodů," vysvětluje Zdeněk Sedláček, "jedním z nich byla samozřejmě změna distribuční strategie a skutečnost, že nás tlačil čas. Hlavní ale je, že Pán prstenů není film pro děti, a proto dabing nepotřebuje." V zahraničí má dokonce film určenou hranici přístupnosti. Dabingu se prý zděsili i skalní příznivci z fan klubu Pána prstenů. Ve snaze udržet co nejtěsnější souvislost s kultovní knihou zadal distributor překlad snímku Stanislavě Pošustové, která překládala celou knižní trilogii. "O jiném překladateli jsme ani neuvažovali," říká Sedláček. Tolkienovy knihy, které vítězí v mnoha anketách o nejpopulárnější čtivo století, byly po léta považovány za nezfilmovatelné. Do husarského kousku se pustil Novozélanďan Peter Jackson: najednou natočil všechny díly trilogie Pána prstenů. První z nich, Společenstvo prstenu, přišel producenta na 270 milionů dolarů. Na začátku roku 2002 už film vydělával 174 milionů.
Ačkoli původní český distributor Space Films uspořádal casting na dabing Pána prstenů, Warner Brothers uvádí film do kin výhradně s titulky. "Měli jsme k tomu několik důvodů," vysvětluje Zdeněk Sedláček, "jedním z nich byla samozřejmě změna distribuční strategie a skutečnost, že nás tlačil čas. Hlavní ale je, že Pán prstenů není film pro děti, a proto dabing nepotřebuje." V zahraničí má dokonce film určenou hranici přístupnosti. Dabingu se prý zděsili i skalní příznivci z fan klubu Pána prstenů. Ve snaze udržet co nejtěsnější souvislost s kultovní knihou zadal distributor překlad snímku Stanislavě Pošustové, která překládala celou knižní trilogii. "O jiném překladateli jsme ani neuvažovali," říká Sedláček. Tolkienovy knihy, které vítězí v mnoha anketách o nejpopulárnější čtivo století, byly po léta považovány za nezfilmovatelné. Do husarského kousku se pustil Novozélanďan Peter Jackson: najednou natočil všechny díly trilogie Pána prstenů. První z nich, Společenstvo prstenu, přišel producenta na 270 milionů dolarů. Na začátku roku 2002 už film vydělával 174 milionů.
</TEXT>
</DOC>
<DOC>
<DOCID>LN-20020109070</DOCID>
<DOCNO>LN-20020109070</DOCNO>
<DATE>01/09/02</DATE>
<TITLE>
Blbec k večeři
</TITLE>
<HEADING>
DABING
</HEADING>
<TEXT>
Filmovou adaptaci divadelní komedie francouzského scenáristy a režiséra Francise Vebera uvedla v sobotu ČT 1. Režii českého znění měl Zdeněk Hruška. Kus sklízející u nás úspěch v Divadle Bez zábradlí je i ve filmové podobě postaven na situační komice a konverzačním vtipu. Lehký tón překladu a úpravy Gabriely Klikové předznamenala už úvodní Brassensova píseň v převodu a přednesu Jiřího Dědečka. Tíha dabérského úkolu spočinula na Václavu Postráneckém (Jacques Villeret jako "blbec" z ministerstva) a Viktoru Preissovi (Thierry Lhermitte jako hostitel, který se stane "blbcovou" obětí). Jejich výkon excelentně střídající kousavou ironii a lavinovitou popletenost s chápavým sentimentem podtrhl příjemně moralizující podtext historky. luk
</TEXT>
<HEADING>
Conga Kings
</HEADING>
<TEXT>
Disk portorického kongisty Giovanniho Hidalga a dvou jeho kolegů, kubánských exulantů Candida Camera a Carlose Valdese, vydáv á Chesky/High-End Audio Studio. Jazzové standardy - Ellingtonova Caravan, Powellovo Un Poco Loco, Gillespieho hity A Night in Tunisia a Manteca, afrokubánská témata, Santanou proslavené Oye Como Va a další skladby znějí ve vtipných improvizacích tří hráčů na konga, altsaxofonisty Phila Woodse, trombonisty Jimmyho Bosche, flétnisty Mauricia Smithe a rytmiky Conga Kings. Kongisté hrají rukama na tři laditelné nástroje. Jako by zde v rytmizovaných melodiích ožily nejrozmanitější bicí. Strhující hudbu prostupuje přírodní cítění, manuální dovednost, mimořádný temperament a citlivost. pz
Disk portorického kongisty Giovanniho Hidalga a dvou jeho kolegů, kubánských exulantů Candida Camera a Carlose Valdese, vydáv á Chesky/High-End Audio Studio. Jazzové standardy - Ellingtonova Caravan, Powellovo Un Poco Loco, Gillespieho hity A Night in Tunisia a Manteca, afrokubánská témata, Santanou proslavené Oye Como Va a další skladby znějí ve vtipných improvizacích tří hráčů na konga, altsaxofonisty Phila Woodse, trombonisty Jimmyho Bosche, flétnisty Mauricia Smithe a rytmiky Conga Kings. Kongisté hrají rukama na tři laditelné nástroje. Jako by zde v rytmizovaných melodiích ožily nejrozmanitější bicí. Strhující hudbu prostupuje přírodní cítění, manuální dovednost, mimořádný temperament a citlivost. pz
</TEXT>
</DOC>
<DOC>
<DOCID>LN-20020109071</DOCID>
<DOCNO>LN-20020109071</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Sexuální nocturno (Příběh demaskované iluze), vzpomínkovou črtu Vítězslava Nezvala z roku 1931, zpřístupnilo formou fotoreprintu pražské nakladatelství Torst. K silně erotickému dílku vydanému bibliofilsky Jindřichem Štyrským (první svazek Edice 69 měl náklad pouhých 138 výtisků) se autor později nehlásil, nebylo zařazeno ani do rozsáhlých Nezvalových spisů. Vedle textu a původních doprovodných koláží Štyrského překvapí čtenáře barevné reprodukce originálních výtvarných předloh.
</TEXT>
</DOC>
<DOC>
<DOCID>LN-20020109072</DOCID>
<DOCNO>LN-20020109072</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Opona zakrývající jednu z instalací poznamenává poslední týden výstavy finalistů Ceny Jindřicha Chalupeckého ve Veletržním paláci v Praze. Její čerstvý laureát Tomáš Vaněk totiž bez svolení držitelů autorských práv použil kresby Josefa Lady, které upravil a vtiskl jim erotické vyznění. Proti takovému zpracování se koncem minulého roku ohradili Ladovi dědicové. "O tom, že pan Vaněk použil Ladovy kresby, jsem se dozvěděl z televizních zpráv," říká umělcův vnuk Josef Lada. "On sám nás nekontaktoval, protože dobře věděl, že k něčemu podobnému bychom souhlas pochopitelně nikdy nedali." Ocenění díla Tomáše Vaňka prý Ladova dědice překvapilo. "Že někdo takovou věc vystaví, je jedna věc, ale že za to dostane prestižní cenu, to mě opravdu zaráží. Je to ale věc poroty." Tomáš Vaněk již dříve v Lidových novinách řekl, že malíře Josefa Ladu jako umělce uznává: "Přišlo mi důležité Ladu znovu otevřít. Kdybych ho potkal, tak bych si s ním mohl popovídat, protože mu nedělám žádnou zákeřnost." Dědic autorských práv přesto po poradě s právníkem napsal vedení Národní galerie, v jejíchž prostorách se výstava Finále koná, žádost o odstranění Vaňkovy instalace. Představitelé NG se rozhodli neriskovat soud a instalaci raději zahalili. Nový autorský zákon v souladu s evropským trendem posiluje postavení držitelů autorských práv a zakazuje použití autorského díla bez svolení a způsobem, který by snižoval jeho hodnotu. Ladovi dědicové by proto v případném soudním sporu zřejmě měli značnou šanci na úspěch.
</TEXT>
</DOC>
<DOC>
<DOCID>LN-20020109073</DOCID>
<DOCNO>LN-20020109073</DOCNO>
<DATE>01/09/02</DATE>
<TITLE>
Jmenovací dekret novému řediteli Státní opery Praha měl včera předat ministr kultury Pavel Dostál.
</TITLE>
<GEOGRAPHY>PRAHA</GEOGRAPHY>
<TEXT>
Vítězem výběrového řízení na ředitele Státní opery Praha se stal dosavadní ředitel Národního divadla v Brně Mojmír Weimann. Minulý týden nic nenasvědčovalo tomu, že by mohlo dojít k nějakému zvratu. Den po oznámení jméno nového ředitele Pavel Dostál své rozhodnutí změnil. Ukázalo se, že v ministerské poště zmizela přihláška a projekt jednoho z kandidátů. Jiří Kovář, někdejší ředitel České filharmonie, se proti průběhu výběrového řízení ohradil. Pavel Dostál nakonec rozhodl, že bude ještě pokračovat druhé kolo výběrového řízení, v němž komise ještě vyslechne Jiřího Kováře. "První kolo znamená shromáždění přihlášek a vyřazení těch, které nesplňují stanovené podmínky," vysvětlila tisková mluvčí ministerstva kultury Dita Fuchsová. "V druhém kole představí kandidáti své projekty před komisí a ta vybrané osoby doporučí ministrovi, který ve třetí fázi definitivně rozhodne." Fuchsová zdůraznila, že tedy jde pouze o prodloužení druhého kola řízení - datum jednání s Jiřím Kovářem bylo včera stanoveno na 15. leden a poté vše záleží na rozhodnutí ministra. "Zdá se mi, že hraji epizodní roli v hodně pokleslé operetě, kterou - a ještě špatně - zprodukovalo ministerstvo," komentoval kauzu Mojmír Weimann. Současný ředitel brněnského Národní divadla nedávno rozhodl o zrušení tamního operetního souboru, a tak s úsměvem podotýká, že ho ani ve snu nenapadlo, jak neuvěřitelnou operetní zápletku zažije na vlastní kůži.
PRAHA - Vítězem výběrového řízení na ředitele Státní opery Praha se stal dosavadní ředitel Národního divadla v Brně Mojmír Weimann. Minulý týden nic nenasvědčovalo tomu, že by mohlo dojít k nějakému zvratu. Den po oznámení jméno nového ředitele Pavel Dostál své rozhodnutí změnil. Ukázalo se, že v ministerské poště zmizela přihláška a projekt jednoho z kandidátů. Jiří Kovář, někdejší ředitel České filharmonie, se proti průběhu výběrového řízení ohradil. Pavel Dostál nakonec rozhodl, že bude ještě pokračovat druhé kolo výběrového řízení, v němž komise ještě vyslechne Jiřího Kováře. "První kolo znamená shromáždění přihlášek a vyřazení těch, které nesplňují stanovené podmínky," vysvětlila tisková mluvčí ministerstva kultury Dita Fuchsová. "V druhém kole představí kandidáti své projekty před komisí a ta vybrané osoby doporučí ministrovi, který ve třetí fázi definitivně rozhodne." Fuchsová zdůraznila, že tedy jde pouze o prodloužení druhého kola řízení - datum jednání s Jiřím Kovářem bylo včera stanoveno na 15. leden a poté vše záleží na rozhodnutí ministra. "Zdá se mi, že hraji epizodní roli v hodně pokleslé operetě, kterou - a ještě špatně - zprodukovalo ministerstvo," komentoval kauzu Mojmír Weimann. Současný ředitel brněnského Národní divadla nedávno rozhodl o zrušení tamního operetního souboru, a tak s úsměvem podotýká, že ho ani ve snu nenapadlo, jak neuvěřitelnou operetní zápletku zažije na vlastní kůži.
</TEXT>
</DOC>
<DOC>
<DOCID>LN-20020109074</DOCID>
<DOCNO>LN-20020109074</DOCNO>
<DATE>01/09/02</DATE>
<TEXT>
Cesta olympijského ohně, která jen na území Spojených států měří téměř 22 000 kilometrů, se pomalu blíží do své závěrečné fáze. Mezi významné osobnosti, které se vystřídaly v nesení olympijské pochodně, se v pondělí zařadila i zpěvačka Aretha Franklinová.
</TEXT>
</DOC>
<DOC>
<DOCID>LN-20020109075</DOCID>
<DOCNO>LN-20020109075</DOCNO>
<DATE>01/09/02</DATE>
<GEOGRAPHY>DENVER</GEOGRAPHY>
<TEXT>
Čtyři měsíce poté, co oznámil přerušení své kariéry v NHL, se hokejista Peter Forsberg rozhodl pro návrat mezi mantinely. V průběhu tohoto týdne má přijet do Denveru, kde se dohodne na nejbližší budoucnosti se svým klubem Colorado Avalanche. "Rozhodl se vrátit," citoval list Denver Post vysoce postaveného činnovníka klubu. "Peter volal našemu manažerovi Pierru Lacroixovi, na bližších podrobnostech se dohodnou, až dorazí do města," uvedl mluvčí úřadujících šampionů Stanley Cupu Jean Martineau. Motivací osmadvacetiletého Forsberga jsou olympijské hry, jejichž hokejový turnaj začíná 15. února a v němž Švédové v základní skupině narazí i na Česko. Forsberg, jenž je v nominaci své země, se však nechal slyšet, že do Salt Lake City pojede jen v případě, že svou připravenost ještě předtím prověří v zápasech NHL. Zatím totiž v rodném Švédsku od začátku prosince pouze bruslil a dvakrát denně navštěvoval posilovnu. Dlouho se totiž sbíral z červencové operace obou kotníků i celkové fyzické opotřebovanosti. Forsberg po návratu sesadí Jaromíra Jágra z pozice nejlépe placeného hráče ligy, s Avalanche má smlouvu na 11 milionů dolarů za sezonu.
</TEXT>
</DOC>
<DOC>
<DOCID>LN-20020109076</DOCID>
<DOCNO>LN-20020109076</DOCNO>
<DATE>01/09/02</DATE>
<TITLE>
Cyklokrosař si je vědom svých možností, ale v Hlinsku by rád získal medaili
</TITLE>
<TEXT>
Uspět v Hlinsku na nedělním mistrovství republiky v cyklokrosu je přáním Radomíra Šimůnka. Veterán terénářského pelotonu to považuje za víc než si případně vybojovat účast na světovém šampionátu.
PRAHA - Nejstarší cyklokrosař, jaký se v této sezoně pohybuje po závodních tratích, působí po dlouhých letech mimo reprezentační celek. Čtyřnásobný mistra světa a nejslavnější český terénář se totiž po loňském 15. místě na MS v Táboře už s reprezentací rozloučil a letošní sezona je v jeho úspěšné kariéře definitivně poslední. Šimůnkův odchod z reprezentace sice ve způsobu jeho vyznění provázela výměna názorů mezi ním a reprezentačním trenérem Petrem Kloučkem, ta ale na jezdcově odchodu znárodního týmu nic nezměnila. V sezoně se závodníkovi příliš nevedlo, protože se v jejím úvodu zranil, ale v posledních týdnech šla jeho výkonnost nahoru. "Sezona probíhá dobře, v období Vánoc a Nového roku jsem absolvoval sedm osm závodů, což je na mě dost, a vím, že forma graduje," tvrdí Šimůnek. Několik jeho vystoupení viděl i reprezentační kouč a podle něj udělal proti začátku sezony pokrok. "Jezdí většinou okolo patnáctého místa, ale ne pokaždé vydrží se silami do konce," říká trenér. Už na podzim se legendární jezdec nechal slyšet, že jeho letošním cílem je uspět na mistrovství republiky, které se koná v neděli v Hlinsku. "Rád bych se vytáhl. Neříkám, že vyhraju, ale chci být hodně vpředu. O mistrovství světa moc nepřemýšlím, už jsem se s reprezentací rozloučil a nevím, jaké by to bylo se vracet," váhá. Podle nominačních kritérií má přímou účast na MS v belgickém Zolderu přímo zajištěn jen vítěz z domácího vrcholu. Pro Šimůnka je to tedy prakticky jediná šance, jak se na únorový šampionát kvalifikovat. Porazit by při tom ale musel mladší soupeře: ve skvělé formě jezdícího Pospíšila, který byl v neděli při Světovém poháru v Nommay čtvrtý, a Tichého, jenž tam byl třináctý, nebo Ježka. "Mistrovství světa rozhodně předem neodepisuji, v Hlinsku se může stát cokoliv, ale rozhodující bude pořadí v cíli," odmítá úvahy o výsledku. "Vím, že bych na mistrovství světa mohl být maximálně někde mezi desátým a patnáctým místem, a to jsem už několikrát zajel. Letos mi bude čtyřicet a lepší už být nemůžu." V Hlinsku se chce prý hlavně rozloučit s domácími fanoušky, kteří mu dlouhou dobu drželi palce. "Doufám, že zajedu tak, aby to bylo v duchu mých obvyklých vystoupení na domácím mistrovství. To znamená na medaili," dodává Šimůnek, který se snaží své bohaté zkušenosti předat synovi Radkovi, jenž letos prvním rokem závodí mezi dospělými.
</TEXT>
</DOC>
<DOC>
<DOCID>LN-20020109077</DOCID>
<DOCNO>LN-20020109077</DOCNO>
<DATE>01/09/02</DATE>
<TITLE>
V Sydney to byl ukrajinský skokan do vody Jaroslav Makohin, i pro nadcházející olympiádu v Salt Lake City bude do barev české trikolóry oděn naturalizovaný cizinec kanadský sjezdař Stanley Hayer.
</TITLE>
<TEXT>
VAL D'ISERE/PRAHA - V neděli o sobě dal osmadvacetiletý rodák z Edmontonu pořádně vědět. Brankami slalomu SP ve švýcarském Adelbodenu se propletl jako třiadvacátý nejrychlejší, z čehož rezultovaly první mužské body pro Českou republiku v historii této disciplíny. "Oslava? Sedl jsem do auta a namířil si to na další závody do Val d'Is'ere, kde jsem si dal skleničku vína," popisuje dobře srozumitelnou češtinou s lehkým americkým přízvukem kočovný život mezi zasněženými vrcholky. Není divu, že je ještě svobodný.
</TEXT>
<HEADING>
Jak se z Hayera stal Hujer
</HEADING>
<TEXT>
"Teď jsem zrovna v autě, jedu do Wengenu," hlaholil včera do mobilního telefonu. "Jedu tam sjezd. Ani nevím, co tam dělám. Snad se nezabiju," tvrdí Stanley, jenž vlastní tři tituly mistra Kanady ze slalomu, ale rychlostní disciplíny jsou prý v jeho podání vždy maličko o zdraví... "Trénovat sjezd ale musím, na olympiádě chci jet kombinaci. Teda jestli se toho dožiju," hýří černým humorem urostlý chlapík (193 cm, 95 kg), jenž by si jednou přál splnit sen - koupit si motorku HarleyDavidson. Hayer většinu života prožil v Britské Kolumbii, kde našli nový domov rodiče, emigranti z Československa z roku 1968. Pět let jezdil za javorové listy, než před třemi roky našel na telefonním záznamníku poměrně drsný vzkaz. "Dej se na něco jiného, pro kanadskou reprezentaci jsi nepotřebný." A tak zamířil do Česka, země svých předků, kde načal druhou kapitolu svých lyžařských odyssejí. Už netrénuje v luxusu, ale v létě si na sezonu vydělává jako lyžařský instruktor dětí na oregonském Mt. Hoodu. "Stejně jsem spokojený," tvrdí.
</TEXT>
<HEADING>
Kamarádi přijedou fandit v karavanu
</HEADING>
<TEXT>
Hned ho z Hayera překřtili na Hujera, slavného filmového šplhouna. "Ten film jsem ale ještě neviděl, teď o Vánocích jsem to zase prošvihl," směje se sjezdař, jehož vrcholem je zatím 16. příčka ze slalomu mistrovství světa '99 v americkém Vailu. Pro olympiádu si vytkl ale daleko smělejší cíl - být do desátého místa ve slalomu. "Jasně, odvážný to je, ale kdybych chtěl být dvacátý, nemusím tam vůbec jezdit," hýří zdravým sebevědomím tolik vlastním lidem za Atlantikem. Opojných chvil pod olympijským ohněm mezi nejlepšími sportovci planety se už nemůže dočkat. "V Kanadě mě vždycky z olympiády nějak vyšoupli, ale teď to bude velký," plánuje Hayer. Na olympijské sjezdovky do Park City mu přijede fandit otec i deset kamarádů z Kanady. "Zrovna včera mi volali. Prý si najmou karavan, přijedou jen kvůli mně," diví se. Hodně se těší na hokejový turnaj, vždyť se narodil v Edmontonu, v jedné z mekk zámořského hokeje, jež proslula slavnou dynastií místních Oilers vedenou samotným Waynem Gretzkým. "Už nedávno jsme říkal, že jestli se dostanu na olympiádu, ve slalomu startovat stejně nebudu a v televizi budu koukat na hokejový finále," vtipkuje mladík. A komu bude fandit? "Tomu, kdo vyhraje," rozesměje se. "Ba ne, bude fandit Česku. Daleko víc to prožíváte. Když se vyhrálo mistrovství světa, na Staromáku bylo sto tisíc nadšených lidí. To mi je sympatický. V Kanadě se udělá jenom hurá a je to."
Hned ho z Hayera překřtili na Hujera, slavného filmového šplhouna. "Ten film jsem ale ještě neviděl, teď o Vánocích jsem to zase prošvihl," směje se sjezdař, jehož vrcholem je zatím 16. příčka ze slalomu mistrovství světa '99 v americkém Vailu. Pro olympiádu si vytkl ale daleko smělejší cíl - být do desátého místa ve slalomu. "Jasně, odvážný to je, ale kdybych chtěl být dvacátý, nemusím tam vůbec jezdit," hýří zdravým sebevědomím tolik vlastním lidem za Atlantikem. Opojných chvil pod olympijským ohněm mezi nejlepšími sportovci planety se už nemůže dočkat. "V Kanadě mě vždycky z olympiády nějak vyšoupli, ale teď to bude velký," plánuje Hayer. Na olympijské sjezdovky do Park City mu přijede fandit otec i deset kamarádů z Kanady. "Zrovna včera mi volali. Prý si najmou karavan, přijedou jen kvůli mně," diví se. Hodně se těší na hokejový turnaj, vždyť se narodil v Edmontonu, v jedné z mekk zámořského hokeje, jež proslula slavnou dynastií místních Oilers vedenou samotným Waynem Gretzkým. "Už nedávno jsme říkal, že jestli se dostanu na olympiádu, ve slalomu startovat stejně nebudu a v televizi budu koukat na hokejový finále," vtipkuje mladík. A komu bude fandit? "Tomu, kdo vyhraje," rozesměje se. "Ba ne, bude fandit Česku. Daleko víc to prožíváte. Když se vyhrálo mistrovství světa, na Staromáku bylo sto tisíc nadšených lidí. To mi je sympatický. V Kanadě se udělá jenom hurá a je to."
</TEXT>
</DOC>
<DOC>
<DOCID>LN-20020109078</DOCID>
<DOCNO>LN-20020109078</DOCNO>
<DATE>01/09/02</DATE>
<TITLE>
Australian Open bez favoritky. Americká tenistka Lindsay Davenportová odřekla účast na grandslamovém turnaji Australian Open, jehož hlavní soutěž bude v Melbourne rozehrána příští týden. Vítězka turnaje z roku 2000 a aktuálně světová jednička má stále problémy s kolenem, které si poranila v listopadu.
</TITLE>
<TEXT>
Trenér Suhonen se vrací do Evropy. Alpo Suhonen, první evropský hlavní trenér v zámořské NHL, se stal novým koučem finského celku IFK Helsinky. Bývalý trenér Chicaga vystřídal ve funkci Heikkiho Mälkiäho, pod jehož vedením se ambicióznímu celku nedařilo. Střídačku Chicaga opustil v závěru loňské sezony kvůli srdečním potížím.
Japonští olympionici vsadí na jistotu. Především kvůli zažehnání strachu z možného teroristického útoku povezou členové japonské olympijské výpravy na zimní hry do Salt Lake City vlastní plynové masky. Sto masek zdarma nabídl japonským olympionikům jejich domácí výrobce.
</TEXT>
</DOC>
<DOC>
<DOCID>LN-20020109079</DOCID>
<DOCNO>LN-20020109079</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Český lyžař Stanislav Řezáč bude tuto neděli obhajovat vítězství v 35. ročníku populárního běžeckého závodu Jizerská padesátka, zařazeného podruhé do elitní světové ligy dálkových běhů, nazvané Worldloppet. Po loňském experimentu se startem u Šámalovy chaty, se organizátoři díky výtečným sněhovým podmínkám vrátili k osvědčené tradici a téměř tři tisíce lyžařů na trať pustí z areálu v Bedřichově. Na vítěze padesátikilometrového závodu mužů čeká odměna ve výši 50 000 korun, královna závodu žen dostane 5000 korun. Organizátoři očekávají účast lyžařů z 25 států celého světa, přičemž největší atrakcí bude bezpochyby start Estonce Raula, vítěze loňského Vasova běhu, tedy nejpopulárnějšího dálkového lyžařského běhu na světě. Účastníci Jizerské padesátky budou moci v Bedřichově a také v polovině závodu na Jizerce využít i služeb servismanů firmy Swix. K tomu Jan Weisshäutel, muž zastupující zmíněnou firmu v Čechách, mimochodem také partner norské firmy Madshus, na jejichž lyžích závodí Kateřina Neumannová. "Všem startujícím, kteří budou mít zájem, bezplatně připravíme lyže," slibuje lákavou službu Weisshäutel.
</TEXT>
</DOC>
<DOC>
<DOCID>LN-20020109080</DOCID>
<DOCNO>LN-20020109080</DOCNO>
<DATE>01/09/02</DATE>
<TITLE>
ZÁPAS KOLA: Sparta - Zlín 6:2
</TITLE>
<TEXT>
Místo dramatu jasný zápas. Duel dvou nejlepších celků extraligy pro sebe rozhodla domácí Sparta za třináct minut hry, ve kterých převálcovala Zlín 4:0 a jasně opanovala šlágr 38. kola extraligy.
PRAHA - Nejzkušenější zlínský obránce Hamrlík se zmateně snažil zastavit nájezdy Pražanů, Leškův obávaný útok se vůbec nedostal před gólmana Břízu a kapitán Čajánek, čerstvý člen olympijského týmu, sváděl marné souboje se sparťanskou defenzivou. Tak bezmocně vypadala zpočátku hra hvězdného týmu ze Zlína. Pražané na ledě naopak excelovali. Ráz zápasu ovlivnily především jejich dva rychlé góly. Nedvěd a Broš se za Hudáčkova záda trefili v rozmezí pouhých 15 sekund. Gólman, který jindy bývá neprůstřelnou zdí, tentokrát na ledě vydržel je 13 minut a 11 sekund. Po Žemličkově gólu na 4:0 branku sklesle opustil s velmi nelichotivou bilancí: z šesti střel chytil jen dvě. "Jen jsem tam stál a vyndaval puky ze sítě. Začali jsme zápas příliš nervózně a lehkomyslně. Pak už se toho mnoho dělat nedalo," svěřoval se Hudáček. Jeho náhradník Tuček pak pustil další gól až na začátku druhé třetiny. Útočník Hlinka ho v pádu překonal přesto, že byl faulován. "Pětigólové vedení nás ale trošku ukolébalo. Zbytečně jsme soupeře pustili do hry," přiznal po utkání sparťanský kouč Václav Sýkora. Čajánek totiž ve druhé třetině vydřel gól pro Osmyka a ve 35. min. se dostal ke slovu i obávaný Leškův útok. Po efektní zadovce Pivka pálil Balaštík a snížil na 2:5. Utkání poté rázem ztratilo podobu hry kočky s myší a na ledě se začalo opravdu bojovat. Na zvrat už ale Zlín neměl síly a sklidil tvrdou kritiku kouče Zdeňka Venery. "Sparta se dnes ani nenadřela, udělali jsme hrozné chyby. Doufám, že se brzy dostaneme z krize, která nás potkala po novém roce. Hodně nám škodí, že hráči vedou individuální statistiky, hrají bezstarostně a myslí si, že výhry přijdou sami."
* Vítězný návrat Salfického. Téměř po pěti letech se v extralize představil v pardubickém dresu hokejový brankář Dušan Salfický a ve 38. kole udržel proti Litvínovu hned čisté konto.
HVĚZDY KOLA
1. Dušan Salfický (Pardubice) - vychytal nulu
2. Tomáš Houdek (Třinec) - mladý obránce dostal šanci a k vítěznému gólu přidal dvě asistence
3. Jaroslav Kudrna (Pardubice) - dvěma góly zatížil litvínovské konto
</TEXT>
</DOC>
<DOC>
<DOCID>LN-20020109081</DOCID>
<DOCNO>LN-20020109081</DOCNO>
<DATE>01/09/02</DATE>
<TITLE>
Pardubice - Litvínov 5:0
</TITLE>
<TEXT>
Josef Paleček, trenér Pardubic: "Sehráli jsem velice dobré utkání, hráli s chutí a soupeře prakticky k ničemu nepustili." Vladimír Kýhos, trenér Litvínova: "Dnešní výkon našeho mužstva byl nehodný nejvyšší soutěže."
</TEXT>
<HEADING>
Havířov - Třinec 2:4
</HEADING>
<TEXT>
František Výborný, trenér Havířova: "Z naší strany to byl dobrý zápas, který se lámal v polovině druhé třetiny. Měli jsme dvě přesilovky za sebou a snad třikrát jsme puk minuli před prázdnou brankou." Antonín Stavjaňa, trenér Třince: "Sehráli jsme velice dobré utkání. K výkonu z posledního duelu proti Spartě jsme však tentokrát přidali i góly."
</TEXT>
<HEADING>
Vsetín - Č. Buděj. 3:2 pp
</HEADING>
<TEXT>
Zdislav Tabara, trenér Vsetína: "Ve druhé třetině jsme nepochopitelně přestali bruslit a až v závěru jsme zlepšili důraz před brankou. Zaplaťpánbůh za body." Jaroslav Jágr, trenér Č. Budějovic: "Celou sezonu nám dělá potíže malý důraz. Vzrůstem malý Hudler nám jej předvedl názorně v prodloužení."
</TEXT>
<HEADING>
Kladno - Slavia 2:4
</HEADING>
<TEXT>
Jaromír Šindel, trenér Kladna: "Hlavní rozdíl vidím v tom, že Slavia umí sehrát na rozdíl od nás přesilovky." Vladimír Růžička, trenér Slavie: "Přijeli jsme s cílem vstřelit alespoň dva góly a vyhrát. Jsem rád, že se nám to podařilo."
</TEXT>
<HEADING>
Znojmo - K. Vary 3:3
</HEADING>
<TEXT>
Milan Kastner, trenér Znojma: "V závěru jsme nasazením a pohybem dostali soupeře pod tlak a smazali dvoubrankový náskok." Marek Sýkora, trenér K. Varů: "Naše velká marodka se v den zápasu ještě rozšířila. Možná jsme mohli myslet i na vítězství, ale jsme spokojeni sbodem."
</TEXT>
<HEADING>
Plzeň - Vítkovice 3:4
</HEADING>
<TEXT>
Richard Farda, trenér Plzně: "Ve druhé třetině nás rozhodilo několikeré vyloučení a v závěru pak srazila nešťastná Kaděrova branka." Mojmír Trličík, trenér Vítkovic: "Kromě deseti minut, když jsme domácím dovolili jít do vedení 3:0, jsme byli po celý zápas lepší."
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020109082</DOCID>
<DOCNO>LN-20020109082</DOCNO>
<DATE>01/09/02</DATE>
<TITLE>
TIDŽIKŽA - O pouhých devětadvacet vteřin prohrál Tomáš Tomeček s ruským řidičem kamazu Vladimirem Čaginem souboj o vítězství v desáté etapě pouštní rallye z Arrasu do Dakaru. Karel Loprais potřeboval na absolvování náročné trasy o délce měřených 467 kilometrů devět a čtvrt hodiny, za Tomečkovou tatrou dojel do cíle v Tidžikže v Mauritánii o 28 minut později jako třetí. Čagin po včerejšku vede průběžné pořadí s náskokem hodiny a necelých 37 minut na Tomečka, ztráta šestinásobného vítěze Dakaru Lopraise je už větší než dvě hodiny. Včerejší etapa nepřinesla změny v čele průběžných pořadí kategorií motocyklů a automobilů. Ve voze mitsubishi potvrdil vítězstvím roli lídra Japonec Hiroši Masuoka, který nadále vede před svým krajanem Kenžirem Šinozukou a Juttou Kleinschmidtovou z Německa. Tu o deset minut zdržel defekt. Mezi motocyklisty zvládl nejrychleji úsek z Ataru do Tidžikži Chilan Carlo De Gavardo, jedoucí na stroji KTM. Druhý dojel do cíle Španěl Joan Roma před obhájcem titulu, Italem Fabriziem Meonim. Ten uhájil první místo v průběžné klasifikaci. Dnešní 11. etapa, dlouhá 538 km, povede do Tišítu.
</TITLE>
<TEXT>
Výsledky 10. etapy
</TEXT>
</DOC>
<DOC>
<DOCID>LN-20020109083</DOCID>
<DOCNO>LN-20020109083</DOCNO>
<DATE>01/09/02</DATE>
<TITLE>
Zimní ligová přestávka má svůj přestupový hit: severočeští fotbalisté získali na tři roky reprezentačního záložníka
</TITLE>
<TEXT>
Nečekanou zvěst přineslo úterní odpoledne. Fotbalista Pavel Horváth se na tři roky upsal Teplicím.
TEPLICE/PRAHA - Krkolomný obrat nabrala kariéra fotbalového záložníka Pavla Horvátha. Výjimečným talentem obdařený šprýmař si mezi nabídkami českých i zahraničních klubů vybral Teplice, po podzimu desáté mužstvo prvoligového pořadí. Smlouva zní na tři roky. Zimní přestávka zaznamenala největší přestupovou bombu. Ve Sportingu Lisabon ani v Galatasaray Istanbul kvality bývalého hráče pražské Slavie náležitě neocenili. Špílmachr s citlivou levačkou paběrkoval, v Portugalsku dlouho laboroval se zraněním. V Turecku si dokonce skoro nezahrál soutěžní zápas. Byl rád, že se ze zpackaného angažmá vykoupil. Před Vánoci po roce a půl přiletěl domů a měl volno. Chodil trénovat se Slavií, jednal o angažmá se Spartou. "Půjdu někam, kde se zajistím do budoucna a kam to nebudu mít daleko," prohlašoval v rozhovorech otec nedávno narozeného dítěte. Na Teplice však nikdo nepomyslel. Klub se zmítá v krizi, velkolepé sny se zde sesypaly záložníku Frýdkovi i trenéru Uhrinovi. Místo boje o titul hrozí mužstvu sestup. Přitom má špičkové podmínky, u nás srovnatelné snad jen se Spartou, Slavií a Libercem. I tyto zámožné kluby si chtěly Horvátha pojistit. A to přesto, že by šly do rizika. Nerozehraný fotbalista, navíc za nadprůměrné peníze. Za Teplicemi stojí majetný sponzor, nepotřebují investovat do stadionu, takže si transakci mohou dovolit.
</TEXT>
<HEADING>
Hledali vůdčí osobnost
</HEADING>
<TEXT>
"Nebyla to levná záležitost. Museli jsme se vyrovnat s Galatasaray a od toho se odvíjí výše Pavlovy smlouvy," prozradil teplický šéf František Hrdlička. V kuloárech se mluví o přestupní částce 25 milionů korun. Co si za ni Hrdlička od nové posily slibuje? "Že bude vůdčí osobností, která zde od dob Bílka chyběla," odpovídá. V koutku duše se prý bojí, aby Horváth nedopadl podobně jako Frýdek. Na Stínadlech se začne odvíjet další kapitola Horváthova fotbalového příběhu. V něm už dokázal oslnit v evropských pohárech, zúčastnil se EURO 2000. Ale také se mu vytýkalo, že má nadváhu a je pomalý. Když před dvěma lety přišla Slavia o mistrovský titul, označili rozčilení klubisté Horvátha za jednoho z hlavních viníků. Prý nedal do všech zápasů své maximum.
</TEXT>
<HEADING>
Může odejít do ciziny
</HEADING>
<TEXT>
"Patří k tvořivým hráčům a přesně takový typ v poslední době Teplicím chyběl. Pokud dá fotbalu to, na co má, a odvede práci odpovídající jeho smlouvě, bude patřit ke hvězdám ligy," soudí Antonín Panenka, sám bývalý vynikající záložník. "Jeho největší zbraní je skvělá a přesná přihrávka," všímá si Panenka. Své přednosti teplický nováček poprvé prodá za měsíc, kdy začíná jarní část ligové sezony. Když se mu vydaří, může se v létě stěhovat znovu. "Ve smlouvě je klauzule, která mu umožňuje v případě zajímavé zahraniční nabídky odejít," dodává Hrdlička.
</TEXT>
<HEADING>
Bude režisérem, věří trenér Cipro
</HEADING>
<TEXT>
Teplického trenéra Františka Cipra zastihla přestupová novina v harrachovském Junior Hotelu těsně před úterním tréninkem. Dirigent Horváthova formátu se k frontálnímu útoku do horních pater fotbalové ligy náramně hodí. "Doufal jsem, ale nevěřil. Jsem rád, že se to povedlo. Je to velký hráč," oddechl si. "Hodně na Pavla spoléhám. Věřím, že bude režisérem na hřišti i v kabině," zadoufal Cipro, který novou posilu na krkonošském soustředění hned večer uvítal. Netajil se, že sehrál při získání reprezentanta podstatnou roli. Znají se ze Slavie, kde společně působili. Jejich cesty se znovu spojily.
Teplického trenéra Františka Cipra zastihla přestupová novina v harrachovském Junior Hotelu těsně před úterním tréninkem. Dirigent Horváthova formátu se k frontálnímu útoku do horních pater fotbalové ligy náramně hodí. "Doufal jsem, ale nevěřil. Jsem rád, že se to povedlo. Je to velký hráč," oddechl si. "Hodně na Pavla spoléhám. Věřím, že bude režisérem na hřišti i v kabině," zadoufal Cipro, který novou posilu na krkonošském soustředění hned večer uvítal. Netajil se, že sehrál při získání reprezentanta podstatnou roli. Znají se ze Slavie, kde společně působili. Jejich cesty se znovu spojily.
</TEXT>
</DOC>
<DOC>
<DOCID>LN-20020109084</DOCID>
<DOCNO>LN-20020109084</DOCNO>
<DATE>01/09/02</DATE>
<TITLE>
vysvětluje Pavel Horváth, proč se rozhodl pro Teplice
</TITLE>
<TEXT>
LN: Měl jste řadu nabídek. Proč jste si vybral právě Teplice?
Jednaly korektně a konkrétně. Líbilo se mi to, kápli jsme si do noty. S podmínkami jsem spokojen a už se těším, jak si zase pořádně zahraju fotbal.
LN: Koncem roku se mluvilo o zájmu Sparty. Její zájem tedy nebyl tak silný?
Asi ne, já s nimi osobně nejednal, to obstaral můj manažer. Tak konkrétní nabídka to zřejmě nebyla.
</TEXT>
<HEADING>
LN: Co si od teplického angažmá slibujete?
</HEADING>
<TEXT>
Chtěl bych si tady znovu zahrát poháry. Když ne letos, tak napřesrok. Máme půlrok na to, abychom se navzájem seznámili, poznali, co od sebe můžeme očekávat. Pak se uvidí. Rád bych, kdyby pro mě Teplice byly odrazovým můstkem zpátky do reprezentace, ze které jsem vypadl.
LN: Teplice trénuje pan Cipro, jehož znáte ze Slavie. Je to výhoda?
Je lepší, když vás trenér zná a ví, co od vás může očekávat. Já doufám, že pod Ciprem budou Teplice šlapat tak jako kdysi Slavia.
LN: Ve smlouvě máte odstavec, který vám zaručuje, že v případě výhodné nabídky budete uvolněn do zahraničí. Chcete to v cizině znovu zkusit?
Je pravda, že angažmá v Turecku se skoro vůbec nepovedlo. Ale v Portugalsku jsem byl spokojen, rád bych si ještě zahrál kvalitní zahraniční soutěž. Ale musí to být do 10 hodin jízdy autem, dál jezdit nebudu.
</TEXT>
</DOC>
<DOC>
<DOCID>LN-20020109085</DOCID>
<DOCNO>LN-20020109085</DOCNO>
<DATE>01/09/02</DATE>
<GEOGRAPHY>ŘÍM</GEOGRAPHY>
<TEXT>
Jeden z nejkontroverznějších italských politiků, předseda postfašistické Národní aliance Gainfranco Fini je považován za hlavního kandidáta na uvolněné místo ministra zahraničí. Tento post opustil Renato Ruggiero na protest proti zdrženlivému postoji italské vlády k evropské integraci. Krize v italském kabinetu vyvolala obavy i ve zbytku Evropy. Příchod Finiho, který už nyní zastává post vicepremiéra, by ji zřejmě jen prohloubil. Jeho Národní aliance vznikla na troskách strany italského fašistického diktátora Benita Mussoliniho, kterého sám Fini jednou označil za jednoho z největších státníků uplynulého století.
</TEXT>
</DOC>
<DOC>
<DOCID>LN-20020109086</DOCID>
<DOCNO>LN-20020109086</DOCNO>
<DATE>01/09/02</DATE>
<GEOGRAPHY>NÁCHOD</GEOGRAPHY>
<TEXT>
Okresní soud v Náchodě včera zprostil obžaloby sedmapadesátiletého lékaře místní nemocnice Ladislava Cejnara, jehož státní zástupkyně obvinila ze zavinění smrti sedmnáctiletého fotbalisty z prosince 1999. Mladík v náchodské nemocnici podstoupil běžnou operaci kolena. Lékař podle obžaloby mladíka předávkoval tišícími prostředky. Podle soudkyně Olgy Galové se ale nepodařilo prokázat, že fotbalistovu smrt má na svědomí právě obžalovaný anesteziolog. Galová ve zdůvodnění rozsudku poukázala na zřejmá pochybení, k nimž došlo spíše při pooperační péči o mladíka na ortopedickém oddělení. Rozsudek není pravomocný, neboť státní zástupkyně se proti němu na místě odvolala. Lékař ani jeho advokátka se k verdiktu soudu nevyjádřili. Po tragédii přijala náchodská nemocnice podle jejího ředitele Ladislava Tichého taková opatření, aby se podobné případy již nestávaly.
</TEXT>
</DOC>
<DOC>
<DOCID>LN-20020109087</DOCID>
<DOCNO>LN-20020109087</DOCNO>
<DATE>01/09/02</DATE>
<GEOGRAPHY>OSTRAVA</GEOGRAPHY>
<TEXT>
Z vraždy šestačtyřicetiletého bratra obvinili severomoravští policisté o čtyři roky mladšího muže z Ostravy-Poruby. Podle dostupných informací muž svého bratra udusil. Policejné mluvčí Dagmar Bednarčíková uvedla, že jde o letošní první vraždu v kraji. Podle dosavadních výsledků vyšetřovaní konfliktem vyvrcholily dlouhodobé rozpory mezi nezaměstnanými bratry, kteří měli problémy s alkoholem. Muž se k vraždě podle informací ČTK ihned po zadržení přiznal.
</TEXT>
</DOC>
<DOC>
<DOCID>LN-20020109088</DOCID>
<DOCNO>LN-20020109088</DOCNO>
<DATE>01/09/02</DATE>
<GEOGRAPHY>DILLÍ</GEOGRAPHY>
<TEXT>
Indická vláda otálí s reakcí na pákistánský slib, že Islámábád je proti terorismu "ve všech jeho formách". Prohlášení učinil po pondělní schůzce s britským premiérem Tonym Blairem pákistánský prezident Parvíz Mušaraf, Dillí to ale zatím nepřesvědčilo. "Nevšimla jsem si posunu v jejich stanovisku k terorismu namířenému proti Indii," prohlásila včera mluvčí indického ministerstva zahraničí Nirupama Ráová Indie podle ní stále čeká na to, že Pákistán učiní konkrétní kroky proti povstaleckým uskupením, která - jak tvrdí Dillí - působí proti indické vládě z pákistánského území. "Zatím jsme nezaznamenali, že by Pákistán udělal něco uspokojivého," dodala Ráová. Mluvčí indického ministerstva zahraničí také odmítla zprostředkování dalších zemí ve sporech mezi Indií a Pákistánem. "Těmito otázkami se musejí zabývat naše země," prohlásila. Mezitím ale roste tlak na obnovení rozhovorů mezi oběma zeměmi, což Dillí nadále odmítá. Po Británii a Spojených státech se do věci chce vložit Čína. Pro zahájení dialogu se včera v indické metropoli vyslovil i izraelský ministr Šimon Peres, který jinak v celém sporu podpořil indickou stranu. Indie a Pákistán na společné hranici soustředily vojenské jednotky a přijaly proti sobě reciproční sankce poté, co se 13. prosince indický parlament stal terčem ozbrojeného útoku. Indie z jeho provedení obvinila pákistánské extremisty.
</TEXT>
</DOC>
<DOC>
<DOCID>LN-20020109089</DOCID>
<DOCNO>LN-20020109089</DOCNO>
<DATE>01/09/02</DATE>
<GEOGRAPHY>BERLÍN</GEOGRAPHY>
<TEXT>
Dlouhá desetiletí od konce druhé světové války usedaly miliony diváků nad nevybuchlou bombou. Ta byla objevena při rekonstrukci Olympijského stadionu v Berlíně. Čtvrttunovou britskou leteckou bombu, která byla objevena ve spodní části hlediště, včera pyrotechnici zneškodnili.
</TEXT>
</DOC>
<DOC>
<DOCID>LN-20020109090</DOCID>
<DOCNO>LN-20020109090</DOCNO>
<DATE>01/09/02</DATE>
<GEOGRAPHY>LONDÝN</GEOGRAPHY>
<TEXT>
Arcibiskup z Canterbury George Carey, nejvyšší duchovní autorita anglikánské církve, svůj úřad do konce roku opustí a odejde do penze. Oznámil to včera jeho mluvčí. Za Careyho možného nástupce média označují biskupa Michaela Nazira-Aliho, původem v Pákistánu.
</TEXT>
</DOC>
<DOC>
<DOCID>LN-20020109091</DOCID>
<DOCNO>LN-20020109091</DOCNO>
<DATE>01/09/02</DATE>
<GEOGRAPHY>PAŘÍŽ</GEOGRAPHY>
<TEXT>
Francouzská vláda Jacquesa Chiraka zřejmě zaplatila v roce 1988 výkupné za osvobození posledních tří francouzských zajatců v Libanonu. Tvrdí to zpráva francouzské tajné služby i Christian Prouteau, spolupracovník tehdejšího prezidenta Mitterranda. Ze zpronevěry peněz určených k vysvobození zajatců byli v prosinci obviněni čtyři lidé.
</TEXT>
</DOC>
<DOC>
<DOCID>LN-20020109092</DOCID>
<DOCNO>LN-20020109092</DOCNO>
<DATE>01/09/02</DATE>
<TEXT>
Dva lidé v Zimbabwe možná onemocněli antraxem. Dva zaměstnanci zimbabwské pošty onemocněli poté, co manipulovali s obálkami, jež obsahovaly podezřelý prášek. Uvedl to včera zimbabwský list Herald s tím, že mohlo jít o antrax. Jedna z obálek prý byla adresována vysokému vládnímu činiteli. V USA zemřelo na antrax, jenž se začal dopisy šířit krátce po zářijových útocích, pět lidí.
</TEXT>
</DOC>
<DOC>
<DOCID>LN-20020109093</DOCID>
<DOCNO>LN-20020109093</DOCNO>
<DATE>01/09/02</DATE>
<TEXT>
Tatru ovládla SDC International. Podle Střediska cenných papírů drží v Tatře 51 procent akcií firma SDC Prague, která je stoprocentní dceřinou firmou SDC International, dalších 40,62 procenta má mateřská SDC International a pět procent Česká konsolidační agentura. SDC zaplatila za akvizici koncem prosince loňského roku 32 milionů dolarů.
</TEXT>
</DOC>
<DOC>
<DOCID>LN-20020109094</DOCID>
<DOCNO>LN-20020109094</DOCNO>
<DATE>01/09/02</DATE>
<GEOGRAPHY>PRAHA</GEOGRAPHY>
<TEXT>
Zástupci londýnského fotbalového klubu West Ham United dorazili do Prahy s cílem získat podpis obránce pražské Sparty Vladimíra Labanta. O slovenského reprezentanta má dvanáctý tým anglické ligy eminentní zájem a v klubu českého mistra se jeho nabídkám nebrání. Původně se sice hovořilo o tom, že by měl Labant odejít až v létě, ale není vyloučeno, že po včerejším jednání naberou události rychlejší spád. Jeho přestup by pravděpodobně odstartoval další převlékání dresů. Sparta by asi na levý kraj obrany stáhla Mareše, jehož původně chtěla nechat na jaře v Bohemians na hostování. Za něj by pak musela pražskému konkurentovi poskytnout nějakou náhradu.
</TEXT>
</DOC>
<DOC>
<DOCID>LN-20020109095</DOCID>
<DOCNO>LN-20020109095</DOCNO>
<DATE>01/09/02</DATE>
<GEOGRAPHY>TIDŽIKŽA</GEOGRAPHY>
<TEXT>
Desátá etapa pouštní rallye z Arrasu do Dakaru nepřinesla změny v čele průběžných pořadí kategorií motocyklů a automobilů. Ve voze mitsubishi potvrdil svým včerejším vítězstvím roli lídra Japonec Hiroši Masuoka, který nadále vede před svým krajanem Kenžirem Šinozukou a Juttou Kleinschmidtovou z Německa. Tu dnes o deset minut zdržel defekt. Mezi motocyklisty zvládl nejrychleji úsek o délce měřených 467 kilometrů z Ataru do Tidžikži v Mauritánii Chilan Carlo De Gavardo. Druhý dojel do cíle Španěl Joan Roma před obhájcem titulu, Italem Fabriziem Meonim. Ten uhájil první místo v průběžné klasifikaci. Kamiony do cíle včerejší etapy v Tidžikži dorazily až po uzávěrce tohoto vydání.
</TEXT>
</DOC>
<DOC>
<DOCID>LN-20020109096</DOCID>
<DOCNO>LN-20020109096</DOCNO>
<DATE>01/09/02</DATE>
<TITLE>
NEW YORK - Hokejisté Washingtonu prohráli v pondělním zápase NHL doma s Floridou 1:2. O jediný úspěch Capitals se postaral v páté minutě Adam Oates po přihrávce Jaromíra Jágra. Akci založil Dimitrij Christič, který ujel soupeřům u pravého mantinelu a uvolnil Jágra na modré. Jágr před gólmanem Luongem prudce změnil směr, vytáhl ho z branky a bekhendem poslal puk mimo jeho dosah. Oates bez problémů doklepl do prázdné klece. V dresu Floridy se v poslední době daří Pavlovi Buremu, jenž v šesti zápasech nasbíral čtyři branky a stejný počet přihrávek. V pondělí vstřelil vítězný gól poté, co mu zpoza branky naservíroval puk Jason Wiemer. "Byla to skvělá přihrávka," řekl Bure. "Wiemer mi poslal puk přes tři hokejky a já jen dorazil kotouč do sítě. Když vás hlídá pět lidí, není lehké se uvolnit, takže myslím, že jsem si ten gól zasloužil," dodal.
</TITLE>
<HEADING>
V Ottawě zářil Rachůnek
</HEADING>
<TEXT>
V utkání Ottawy s Torontem, v němž Senators zvítězili 4:3, se prosadil Karel Rachůnek. Bývalý obránce Zlína dal vítěznou branku a připsal si jednu asistenci. Na gól Rachůnkovi nahrál spoluhráč z obrany Wade Redden. Poslal mu puk po modré čáře, Rachůnek vypálil a střela prošla skrz hlouček hráčů do branky. "Když jsem dostal přihrávku, soustředil jsem se na to, abych tvrdě vystřelil. Měli jsme přesilovku, snažili se vytvořit před brankou zmatek a spadlo to tam," řekl Rachůnek. "Vůbec jsem ten vítězný gól neviděl," přiznal se brankář Toronta Curtis Joseph. Gól padl při vyloučení Matse Sundina za hákování na Mikea Fishera. Ten najížděl sám na Josepha a ottawští hráči se po Sundinově faulu dožadovali trestného střílení. "Nevadí, že nebylo, protože přesilovku jsme využili a u trestného střílení není záruka, že skončí brankou," řekl Fisher. "Jel jsem sice sám na branku, ale rozhodčí řekl, že jsem byl hákován ještě ve středním pásmu," dodal. "Hráli jsme srdcem. Čekali jsme na šance a byli jsme trpěliví," hodnotil trenér Ottawy Jacques Martin. "Vytvořili si více gólových šancí a dokázali je proměnit. A tím se vyhrávají hokejové zápasy," řekl torontský trenér Pat Quinn. Na jednu z branek Maple Leafs přihrál Robert Reichel. Souboj New Jersey a Los Angeles rozhodl dvěma trefami Ian Laperriere, tým Kings zvítězil 3:2. "Každý gól, který vstřelili, jsme jim věnovali," zlobil se trenér Devils Larry Robinson, "Vyhráli jsme buly, ale pak se jen dívali, jak si Laperriere jde pro puk a střílí," stěžoval si kouč.
</TEXT>
<HEADING>
Fleury slíbil, že se polepší
</HEADING>
<TEXT>
Kontroverzní útočník Theoren Fleury z New Yorku Rangers slíbil svým spoluhráčům a trenérům, že nedovolí, aby osobní problémy nadále ovlivňovaly jeho chování na ledě. Aktuálně třetí nejproduktivnější hráč klubu v uplynulých zápasech několikrát neudržel nervy na uzdě a je už druhý mezi "zlými muži" v celé NHL. "Čelil jsem velkému stresu, ve kterém jsem se ocitl vinou osobních problémů, s nimiž se nyní potýkám, přiznal Fleury. Odmítl však, že by jeho trable měly něco společného s odvykací kúrou ze závislosti na alkoholu a návykových látkách, které se podrobil na konci uplynulé sezony. V uplynulých šesti zápasech Rangers venku obdržel necelých 168 centimetrů měřící hokejista 42 trestných minut a s celkovým počtem 151 trestných minut je v soutěži druhý za bitkařem Kevinem Sawyerem z Anaheimu.
Kontroverzní útočník Theoren Fleury z New Yorku Rangers slíbil svým spoluhráčům a trenérům, že nedovolí, aby osobní problémy nadále ovlivňovaly jeho chování na ledě. Aktuálně třetí nejproduktivnější hráč klubu v uplynulých zápasech několikrát neudržel nervy na uzdě a je už druhý mezi "zlými muži" v celé NHL. "Čelil jsem velkému stresu, ve kterém jsem se ocitl vinou osobních problémů, s nimiž se nyní potýkám, přiznal Fleury. Odmítl však, že by jeho trable měly něco společného s odvykací kúrou ze závislosti na alkoholu a návykových látkách, které se podrobil na konci uplynulé sezony. V uplynulých šesti zápasech Rangers venku obdržel necelých 168 centimetrů měřící hokejista 42 trestných minut a s celkovým počtem 151 trestných minut je v soutěži druhý za bitkařem Kevinem Sawyerem z Anaheimu.
</TEXT>
</DOC>
<DOC>
<DOCID>LN-20020109097</DOCID>
<DOCNO>LN-20020109097</DOCNO>
<DATE>01/09/02</DATE>
<TEXT>
Ital Fabrizio Meoni (uprostřed) si druhým místem v cíli 9. etapy Rallye Paříž - Dakar, která se jela 7. ledna, upevnil své místo v čele průběžného pořadí. Výsledky včerejší 10. etapy z Ataru do Tidžikži byly známy až po uzávěrce tohoto vydání.
</TEXT>
</DOC>
</CZE>