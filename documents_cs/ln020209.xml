<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020209001</DOCID>
<DOCNO>LN-20020209001</DOCNO>
<DATE>02/09/02</DATE>
<TITLE>
Dvanáct let diskusí, jak naložit s dokumenty bývalé StB, končí. Poslanci podpořili senátory ve snaze otevřít všechny archivy.
</TITLE>
<GEOGRAPHY>PRAHA</GEOGRAPHY>
<TEXT>
Aby se minulost mohla uzavřít, musí se napřed otevřít. Touto ideou byl motivován záměr skupiny senátorů ODS, aby stát plně odtajnil archivy bývalé Státní bezpečnosti i dalších represivních složek komunistického režimu. Včera se tak stalo: po Senátu podpořila zákon o zpřístupnění svazků StB i sněmovna. Průlomová norma prošla hlasy 102 ze 172 přítomných poslanců. Pro hlasovali všichni zástupci ODS, KDU-ČSL a Unie svobody a také osm sociálních demokratů. Větší část ČSSD a komunisté byli proti. "Každá společnost by měla mít zájem poznat svou minulost a toto určitě k naší minulosti patří," komentovala včerejší hlasování jedna z autorek zákona, senátorka ODS Dagmar Lastovecká. Zákon dává každému plnoletému občanovi novou možnost, jak se dozvědět pravdu o praktikách minulého režimu v Česku. Už pět let sice může každý český občan nahlédnout do svazku, který na něj StB vedla, nyní ale padají prakticky všechny bariéry. Na veřejnost se dostane většina dochovaných svazků o agentech a spolupracovnících, kádrové spisy příslušníků a jiné dokumenty StB, materiály vojenské kontrarozvědky či archiválie KSČ. Ve všech dokumentech si občan může požádat o odkrytí totožnosti lidí, kteří jsou uvedeni jen pod krycími jmény. Zákon také nařizuje institucím, aby nechaly vytisknout seznamy spolupracovníků či agentů StB, tedy jakousi oficiální podobu známých Cibulkových seznamů. Nadále utajeny budou jen spisy, jejichž zveřejnění by mohlo ohrozit bezpečnost země nebo životy lidí. Sporné případy posoudí sněmovní komise. Úřady také ve spisech začerní informace soukromé povahy, tedy o rodinných poměrech, zdravotním stavu, majetku, trestných činech či sexuální orientaci. První reakce na otevření archivů jsou rozporné - a to i mezi lidmi, jimž StB zkomplikovala život. "Bez tohoto pročištění se nedá překročit minulost," říká herečka Vlasta Chramostová. Její kolega z disentu Jiří Dienstbier má ale názor opačný: "Se svazky je třeba zacházet opatrně. Je v nich spousta lží, vymyšlených udání sousedek." Odtajnění svazků si naopak pochvaluje Úřad dokumentace a vyšetřování zločinů komunismu. Jeho mluvčí Jan Srb věří, že až si lidé spisy prostudují, bude úřad dostávat více podnětů k zahájení trestního stíhání za minulé zločiny. Po včerejším hlasování ve sněmovně musí zákon ještě podruhé potvrdit senátoři. Problém by tu ale již vzniknout neměl - loni v létě návrh i v této komoře získal drtivou podporu. Poslední překážkou může být jen prezident, který je k tomuto způsobu vyrovnání se s minulostí tradičně skeptický. Opakovaně třeba Havel protestoval proti samotnému principu lustrací. I případné prezidentovo veto je ale sněmovna schopna přehlasovat. Stane-li se tak, zákon vstoupí okamžitě dnem vyhlášení v platnost a občané mohou začít podávat na ministerstvo vnitra žádosti. V nich se mohou domáhat jak nahlédnutí do spisů o sobě samých, tak do pí-semností, které se týkají jiné osoby. Úřad má pak devadesát dní na to, aby spis převedl do elektronické podoby a připravil ho žadateli k nahlédnutí. Jediný odklad zákon připouští u vydání oficiálních seznamů příslušníků a spolupracovníků StB. Na jejich přípravu a vytištění dává státním institucím rok času. Otevření archivů StB má podporu veřejnosti: v loňském průzkumu se pro tuto myšlenku vyslovila více než polovina dotázaných. A to i přesto, že jen malá část občanů má zájem sama do dokumentů StB nahlédnout.
* Občan z více dokumentů zjistí okolnosti svého sledování StB. Má právo informovat se o kterékoli osobě, zda pracovala pro StB a co má na svědomí. Také bude mít k dispozici oficiální seznam všech spolupracovníků StB.
* Všechny dokumenty se odtajňují okamžitě po vyhlášení zákona. Jen na vydání seznamu agentů mají úřady rok času.
* Občan si podá písemnou žádost na ministerstvu vnitra. To má na vyřízení 90 dnů.
</TEXT>
</DOC>
<DOC>
<DOCID>LN-20020209002</DOCID>
<DOCNO>LN-20020209002</DOCNO>
<DATE>02/09/02</DATE>
<TEXT>
Dnes ve dvě hodiny ráno středoevropského času byly v Salt Lake City slavnostně zahájeny Devatenácté zimní olympijské hry. Formulku, zahajující největší sportovní svátek planety letošního roku, pronesl americký prezident George W. Bush. Čtyřhodinový zahajovací ceremoniál sledovalo na vyprodaném Rice-Ecclesově stadionu 52 tisíc diváků.
</TEXT>
</DOC>
<DOC>
<DOCID>LN-20020209003</DOCID>
<DOCNO>LN-20020209003</DOCNO>
<DATE>02/09/02</DATE>
<GEOGRAPHY>PRAHA</GEOGRAPHY>
<TEXT>
Vylepšíme vaši image, kterou pošramotil rozpad čtyřkoalice. To slibují lidovcům a Unii svobody-DEU lidé z občanských iniciativ, pokud je obě strany vezmou na volební kandidátku. Do vysoké politiky však vstoupí jen za určitých podmínek. Chtějí mít například vliv na tvorbu kandidátek. "Jsme přesvědčeni o tom, že nezávislé osobnosti nemají na kandidátky vstupovat jen pro ozdobu. Jejich rozšíření má z našeho hlediska smysl jedině tehdy, pokud nezávislé osobnosti přijmete jako respektovaného partnera, který bude mít vliv promítnutý do obsahu společných programových zásad i do postavení na kandidátkách," stojí v dopise, který oslovení nestraníci adresovali předsedům koaličních stran Haně Marvanové a Cyrilu Svobodovi. Oba dva dopis zarazil. "Program máme. Není třeba ho nějak dopracovávat," oznámil Svoboda. Lidovci a unionisté včera představili své nové logo. Zmizel z něj jeden z barevných čtverečků a číslice čtyři. "Máme cíl porazit ve volbách strany opoziční smlouvy," prohlásila šéfka unionistů Marvanová. "Fáze sporů a konfliktů skončila." Lidé z občanského sektoru včera oznámili, že pokud na kandidátky vstoupí a dostanou se do sněmovny, chtějí fungovat jako jeden blok. Dopis, který včera zaslali koaličním předsedům, podepsala řada osobností. Mezi nimi i ti, o nichž se spekuluje, že by na kandidátce skončit mohli: Alena Müllerová, Táňa Fischerová, Jakub Patočka nebo Miroslav Balaštík. Z jejich prohlášení lze vyčíst, že s místy na kandidátkách daleko od těch volitelných se nespokojí. I když včera to odmítli potvrdit. "To je věc, kterou nechceme říct," pravil Patočka. "Prostor je vymezen, v každém kraji jsou volná místa po kandidátech ODA," reagoval šéf lidovců Cyril Svoboda. Volných míst je sedmnáct, ale skutečně volitelná dvě či tři. Přitom z lidové strany neoficiálně zní daleko tvrdší hodnocení podmínek. "Takhle to být nemůže. Nevezmeme nikoho, kdo by nás mohl ohrozit," řekl zdroj z vedení lidovců.
</TEXT>
</DOC>
<DOC>
<DOCID>LN-20020209004</DOCID>
<DOCNO>LN-20020209004</DOCNO>
<DATE>02/09/02</DATE>
<TITLE>
Nedůvěra a námitky, které provázejí otevírání kandidátních listin Unie svobody-Demokratické unie a KDU-ČSL nezávislým osobnostem a představitelům občanských iniciativ, jsou ve skutečnosti projevem zkostnatělosti českých politických poměrů. Důsledkem je zapouzdřování politických stran, jejich malá schopnost oslovit širší veřejnost a neochota připustit větší vliv občanů na veřejné věci. Tento trend jsme se rozhodli změnit. V tuto chvíli probíhají v centru i v regionech jednání s nejrůznějšími osobnostmi. Spekulace o jednotlivých jménech proto nyní nejsou na místě. Pochopitelně osobnosti, které budou na naší kandidátce, musejí logicky souhlasit se základními body našeho programu. Program, s nímž jdeme do voleb, je jasný a vychází z programových dokumentů čtyřkoalice. Otázka, proč nabízíme místa na kandidátkách nezávislým osobnostem a zástupcům občanských iniciativ až teď, vypadá logicky. Stejně tak i otázka, proč jsme s nimi již dříve nespolupracovali. Tak to ale rozhodně není. K otevření kandidátek nezávislým nepřistupujeme poprvé. Nezávislé osobnosti, nestraníci za nás kandidovali již v senátních a krajských volbách. Úspěšně. Jsem přesvědčena, že by to mělo být pro politické strany přirozené.
</TITLE>
<HEADING>
Nepřehlížet nestraníky
</HEADING>
<TEXT>
Teď, když se na kandidátkách uvolnila místa po zástupcích ODA, otevřel se pro nezávislé kandidáty prostor. Navíc chceme-li, aby byla naše koalice skutečnou alternativou stranám opoziční smlouvy, je důležité, aby toto spojenectví bylo doplněno o dimenzi, která přesahuje prosté spojení kandidátek našich dvou stran. Nejde však jen o to, abychom se dohodli na obsazení několika míst na kandidátkách, ale také tím dáváme najevo zájem spolupracovat s občanskými iniciativami a s nestranickou veřejností. Politické strany jsou jen jednou z částí občanské společnosti a vůbec si nemyslím, že politika jako správa věcí veřejných má být vyhrazena pouze politickým stranám. V žádném případě nepodceňuji jejich roli, ta je pro demokracii klíčová, ale ani politické strany by neměly přehlížet občana-nestraníka. Jde totiž o změnu politické kultury. To příznivě ovlivní úroveň demokracie jak v politických stranách, tak v celé společnosti. Parlamentní politický systém založený na soutěži politických stran se zkrátka nesmí bát nezávislých osobností. Pokud tomu tak je, svědčí to jen o jeho nezralosti. Troufám si tvrdit, že otevírání kandidátních listin je krok, kterým se lišíme od ostatních parlamentních stran. Je jasné, že zdaleka nemůžeme oslovit všechny nezávislé osobnosti, které by si to zasloužily, ale naše nabídka je vstřícným gestem, které by se mělo rozvinout v ještě hlubší spolupráci než dosud. Máme za sebou řadu kroků konkrétně podporujících občanskou společnost včetně neziskového sektoru na celostátní i regionální úrovni. Podepsali jsme s občanskými iniciativami Brandýskou deklaraci, která jasně vymezuje úkoly při podpoře neziskového sektoru, prosazovali jsme a prosazujeme legislativní normy, jako je zákon o nadacích nebo zákon o daňových asignacích. Naši zastupitelé v krajích i v obcích patří mezi "obhájce" nestátních neziskových organizací, podporují jejich akce i úsilí získávat granty. Naše spolupráce s občanskými iniciativami a nestátními neziskovými organizacemi je tedy dlouhodobá a intenzivní. Jsme přesvědčeni o jejich užitečnosti, protože právě ony svou prací dokazují, že mnohé činnosti lze vykonávat efektivněji a lépe, než by to dokázal stát.
Teď, když se na kandidátkách uvolnila místa po zástupcích ODA, otevřel se pro nezávislé kandidáty prostor. Navíc chceme-li, aby byla naše koalice skutečnou alternativou stranám opoziční smlouvy, je důležité, aby toto spojenectví bylo doplněno o dimenzi, která přesahuje prosté spojení kandidátek našich dvou stran. Nejde však jen o to, abychom se dohodli na obsazení několika míst na kandidátkách, ale také tím dáváme najevo zájem spolupracovat s občanskými iniciativami a s nestranickou veřejností. Politické strany jsou jen jednou z částí občanské společnosti a vůbec si nemyslím, že politika jako správa věcí veřejných má být vyhrazena pouze politickým stranám. V žádném případě nepodceňuji jejich roli, ta je pro demokracii klíčová, ale ani politické strany by neměly přehlížet občana-nestraníka. Jde totiž o změnu politické kultury. To příznivě ovlivní úroveň demokracie jak v politických stranách, tak v celé společnosti. Parlamentní politický systém založený na soutěži politických stran se zkrátka nesmí bát nezávislých osobností. Pokud tomu tak je, svědčí to jen o jeho nezralosti. Troufám si tvrdit, že otevírání kandidátních listin je krok, kterým se lišíme od ostatních parlamentních stran. Je jasné, že zdaleka nemůžeme oslovit všechny nezávislé osobnosti, které by si to zasloužily, ale naše nabídka je vstřícným gestem, které by se mělo rozvinout v ještě hlubší spolupráci než dosud. Máme za sebou řadu kroků konkrétně podporujících občanskou společnost včetně neziskového sektoru na celostátní i regionální úrovni. Podepsali jsme s občanskými iniciativami Brandýskou deklaraci, která jasně vymezuje úkoly při podpoře neziskového sektoru, prosazovali jsme a prosazujeme legislativní normy, jako je zákon o nadacích nebo zákon o daňových asignacích. Naši zastupitelé v krajích i v obcích patří mezi "obhájce" nestátních neziskových organizací, podporují jejich akce i úsilí získávat granty. Naše spolupráce s občanskými iniciativami a nestátními neziskovými organizacemi je tedy dlouhodobá a intenzivní. Jsme přesvědčeni o jejich užitečnosti, protože právě ony svou prací dokazují, že mnohé činnosti lze vykonávat efektivněji a lépe, než by to dokázal stát.
</TEXT>
</DOC>
<DOC>
<DOCID>LN-20020209005</DOCID>
<DOCNO>LN-20020209005</DOCNO>
<DATE>02/09/02</DATE>
<GEOGRAPHY>PRAHA</GEOGRAPHY>
<TEXT>
Dobrá zpráva pro spotřebitele: záruční lhůta na zakoupené spotřební zboží se prodlouží ze šesti měsíců na dva roky. Poslanecká sněmovna totiž včera schválila novelu občanského zákoníku, která tuto úpravu obsahuje. Čeští spotřebitelé, pokud novelu schválí Senát a podepíše prezident, by tak dostali od začátku příštího roku stejná práva jako zákazníci v Evropské unii. Poslanci zároveň schválili, že zákazníci si budou moci u vadného výrobku v záruční lhůtě vybrat, zda chtějí koupenou věc opravit, nebo vyměnit. Dosud platný zákon přitom dává přednost bezplatné opravě věci před její výměnou. Ministr spravedlnosti Jaroslav Bureš včera připomněl, že ustanovení o dvouleté záruční lhůtě se nevztahuje na výrobky, které výrobce dodal na trh před účinností tohoto zákona. "Takové výrobky byly vytvořeny s tím, že záruční lhůty jsou jen půl roku." Nový zákon se nelíbí obchodníkům. Výkonný ředitel Svazu obchodu Petr Hrubý se obává, že zákazníci budou chtít uplatňovat reklamace také na zboží, které je opotřebováno běžným nošením či používáním, i když se záruka na takové opotřebení nevztahuje. "Pro obchodníky je pozitivní, že sněmovna zavedla dvouletou záruční lhůtu až od roku 2003 a nikoli ihned," tvrdí Hrubý s tím, že obchodníci se budou moci na dvouletou záruku připravit. Pokud by novela začala platit od února, dodávali by až do konce ledna výrobci a velkoobchody prodejcům zboží se záruční lhůtou, která je nyní běžně užívána a často má jen šestiměsíční platnost. Díky posunu platnosti novely ale budou mít obchodníci dost času změnit své odběratelské smlouvy.
</TEXT>
</DOC>
<DOC>
<DOCID>LN-20020209006</DOCID>
<DOCNO>LN-20020209006</DOCNO>
<DATE>02/09/02</DATE>
<TITLE>
SALT LAKE CITY (od zvláštního zpravodaje LN v USA) - Největší medailovou naději české výpravy, běžkařku Kateřinu Neumannovou, čeká dnes večer první olympijský závod. Den před jeho startem vystoupil její trenér Stanislav Frühauf nevídaně ostře proti ruským lyžařkám a nařkl je z dopingu. "Okolo běhu na lyžích se motám dlouhé roky, tyhle věci bezpečně poznám. Rusky přijely na olympiádu nadopované," řekl pro LN znechucený Frühauf. "Laik by asi nic nepoznal, ale v mých očích vypadají Rusky úplně jinak než před pár týdny. Čiší z nich mimořádná výbušnost a síla, není to normální," stojí si za svým názorem. Zároveň odmítá, že by se k podobným metodám přípravy snížila Kateřina Neumannová. "Tak to ani náhodou. Třeba nevyhrajeme, ale budeme mít čisté svědomí," říká. Frühauf proti dopingu vystoupil již před rokem na mistrovství světa v Lahti. Tehdy pronesl ostrá slova na adresu domácích Finů. Zprvu to vypadalo na omluvu, za týden mu ale dopingové testy daly za pravdu.
</TITLE>
<TEXT>
Zpravodajství ze Salt Lake City příloha Olympiáda
</TEXT>
</DOC>
<DOC>
<DOCID>LN-20020209007</DOCID>
<DOCNO>LN-20020209007</DOCNO>
<DATE>02/09/02</DATE>
<TEXT>
Až se prezident podepíše pod zákon o zpřístupnění svazků StB, budeme moci říct: Konečně. Zákon musí schválit ještě Senát, ale vzhledem k tomu, že návrh zákona v Senátu vznikl, není moc pravděpodobné, že jej senátoři zametou pod stůl. Lustrační zákon, který měl vyloučit z vedoucích funkcí veřejného života ty, kteří sloužili komunistické tajné policii, se dotkl jen zlomku lidí ve státních službách. Bude jistě zajímavé a poučné vidět, kolik z těch, kteří kdysi donášeli na své spolubližní, později vynesla na vrchol třeba "neviditelná ruka trhu". Budeme moci také kvalifikovaněji posoudit, co vlastně "provedli" ti, kteří se objevili na tzv. Cibulkových seznamech. Věřím, že některé to částečně rehabilituje. Na světlo boží vyjde spousta špíny, ale zároveň zrušíme bludný kruh našeho vztahu k vlastní minulosti, který bezděčně symbolizuje odpudivé heslo majora Terazkyho z Černých baronů: Čo bolo, to bolo, terazky som majorom. Minulost nás přestane strašit a přestane se "nečekaně" objevovat ve chvílích, kdy se tomu, kdo má momentálně "klíče od archivu", hodí k diskreditaci nepohodlných osob. Zkrátka si vyvětráme.
</TEXT>
</DOC>
<DOC>
<DOCID>LN-20020209008</DOCID>
<DOCNO>LN-20020209008</DOCNO>
<DATE>02/09/02</DATE>
<TITLE>
1991: lustrace
</TITLE>
<TEXT>
Federální parlament schválil lustrační zákon, který bývalým příslušníkům a spolupracovníkům StB znemožnil výkon vysokých funkcí zejména ve státní správě. Zákon měl platit pět, později deset let, nakonec byl předloni prodloužen na neurčito.
</TEXT>
<HEADING>
1992: Cibulkovy seznamy
</HEADING>
<TEXT>
Necenzurované noviny otiskly úplný, ale neověřený seznam všech spolupracovníků StB. Cibulkovy seznamy byly později vydány i knižně a jsou i na internetu.
</TEXT>
<HEADING>
1996: částečné zpřístupnění
</HEADING>
<TEXT>
Parlament přijal zákon o zpřístupnění svazků StB. Občan ale může nahlédnout jen do spisů, které byly vedeny konkrétně na jeho osobu. Občan se dozví jméno důstojníka StB, který jej sledoval, a na požádání lze rozšifrovat i krycí jméno agentů StB.
</TEXT>
<HEADING>
1999: senátoři chtějí jít dál
</HEADING>
<TEXT>
Senátoři ODS předložili nový zákon o zpřístupnění svazků StB. Do všech svazků by mohli nahlédnout všichni občané včetně cizinců a stát by musel zveřejnit úplný seznam všech spolupracovníků StB. Kvůli technickým problémům senátoři návrh sami stáhli.
</TEXT>
<HEADING>
2001 - 2002: archivy na světle
</HEADING>
<TEXT>
Senátoři ODS navrhli nový zákon o zpřístupnění svazků StB, který se vztahuje i na dosud nepřístupné svazky vojenské kontrarozvědky a dalších represivních složek. Po senátorech včera návrh podpořili i poslanci. Po potvrzení v Senátu zbývá jen podpis prezidenta.
Senátoři ODS navrhli nový zákon o zpřístupnění svazků StB, který se vztahuje i na dosud nepřístupné svazky vojenské kontrarozvědky a dalších represivních složek. Po senátorech včera návrh podpořili i poslanci. Po potvrzení v Senátu zbývá jen podpis prezidenta.
</TEXT>
</DOC>
<DOC>
<DOCID>LN-20020209009</DOCID>
<DOCNO>LN-20020209009</DOCNO>
<DATE>02/09/02</DATE>
<TITLE>
Společnost má poznat svou minulost, říká senátorka ODS Dagmar Lastovecká, jedna z autorek zákona o svazcích StB.
</TITLE>
<TEXT>
LN: Čemu zákon pomůže, nezahájí jen hon na čarodějnice?
Ne, myslím, že se ta obava přeceňuje. Neoficiálně jsou přece tyto informace známé už osm let, od zveřejnění Cibulkových seznamů, a žádný hon na čarodějnice z toho nebyl. Navíc ten zákon nikoho za nic nepostihuje, nezavádí sankce, má čistě jen informativní charakter.
LN: Zajímají po dvanácti letech ještě někoho svazky StB?
Každá společnost by měla mít zájem poznat svou minulost a toto určitě k naší minulosti patří. Deset milionů lidí si svazky jistě číst nepůjde, ale určitě jsou lidé, které to zajímat bude.
LN: Lze se vůbec ze spisů zločinecké organizace dozvědět pravdu o minulosti?
Zákon má pouze ambici informovat o tom, jaké údaje StB vedla. A i fakt, že některý údaj nebyl pravdivý, je přece zprávou o tom, jaké byly praktiky StB. A znovu opakuji, že ze zveřejnění jakýchkoli údajů tu neplynou žádné právní důsledky. Je to prostě komplexní informace o tom, co StB evidovala. A ty informace budou nyní veřejné, zatímco dosud jsou uzavřené u určitého okruhu lidí, zejména těch, kdo k nim měli přístup v minulosti. A to je daleko nebezpečnější, než když bude všechno vědět celá společnost.
LN: Odpůrci návrhu viděli riziko naopak ve zveřejnění svazků. Nebudou moci informace využít cizí rozvědky, neohrozí to naše agenty?
Věřím, že to nehrozí. Co je utajovanou skutečností, to ani tento zákon nezpřístupní. A i další citlivé informace bude posuzovat napřed parlamentní orgán. Jejich okruh by ale neměl být velký.
LN: Může ještě zákon potkat nějaký problém? Václav Havel přece opakovaně blokoval lustrace.
Věřím, že když se pan prezident v projevu k 28. říjnu sám přimlouval za vypořádání se s minulostí, pak jedním z krůčků k tomu je i tento zákon.
</TEXT>
</DOC>
<DOC>
<DOCID>LN-20020209010</DOCID>
<DOCNO>LN-20020209010</DOCNO>
<DATE>02/09/02</DATE>
<TITLE>
Nejvyšší soud bude nyní řešit kauzu bývalého ministra vnitra Jaromíra Obziny. Projednávání případu přerušila soudkyně právě kvůli Obzinově imunitě.
</TITLE>
<GEOGRAPHY>PRAHA</GEOGRAPHY>
<TEXT>
Bývalé komunistické prominenty poslanecká imunita zřejmě před trestem nezachrání. Nejvyšší soud sice zatím neřešil podobný případ, při projednávání kauzy předlistopadových funkcionářů Milouše Jakeše a Jozefa Lenárta ale imunitu za překážku trestního stíhání neshledal. K Nejvyššímu soudu putuje i případ exministra vnitra Jaromíra Obziny, který byl ve čtvrtek přerušen právě kvůli imunitě. "Senát, který tehdy posuzoval případy Jakeše a Lenárta, imunitu nevypíchl jako problém, takže to lze brát jako signál," uvedla předsedkyně Nejvyššího soudu Eliška Wagnerová. Příslušný senát kauzu řešil v roce 1998, kdy zrušil rozhodnutí o zastavení trestního stíhání. Wagnerová považuje "za nešťastný krok, že se tato otázka vytáhla". Předpokládá, že to může vyvolat vlnu přerušení kauz z důvodu posouzení možné imunity. Předsedkyně Nejvyššího soudu je přesvědčena, že by se s verdikty nad předlistopadovými funkcionáři nemělo otálet.
</TEXT>
<HEADING>
Advokáti na imunitě obhajobu nestavějí
</HEADING>
<TEXT>
V případu Obziny soudkyně Kateřina Kohoutková přerušila ve čtvrtek proces v kauze Asanace. "Při čtení jednoho listinného materiálu zjistila, že byl v letech 1973 až 1989 poslancem Sněmovny lidu Federálního shromáždění," řekl Obzinův obhájce Miroslav Kříženecký. Nejvyšší soud by podle jeho slov měl objasnit, zda k současnému stíhání Obziny nebyl potřeba souhlas nástupce Federálního shromáždění, tedy zřejmě současného parlamentu. "Ústava tehdy stanovovala, že pokud je zbavení imunity v nějaké věci zamítnuto, platí to navždy," podotkl Kříženecký. Ani obhájce Lenárta Kolja Kubíček není iniciátorem toho, aby se případem jeho klienta zabýval Nejvyšší soud. Kubíček je přesvědčen, že Jakeše s Lenártem za vlastizradu není možné odsoudit. Podle něj se totiž nemohli dopustit vlastizrady rozvracením republiky ve spojení s cizí mocí. "Tehdy byla skutková podstata tohoto trestného činu jiná. Aby se dopustili rozvracení republiky, museli by rozvracet socialismus a odstraňovat komunismus," podotkl. Zaslat věc Lenárta k Nejvyššímu soud se rozhodl senát Městského soudu v Praze, který koncem loňska obdržel obžalobu Lenárta a Jakeše. Kubíček proti tomu nic nenamítá. "Cokoli umožní nedělat z této politické záležitosti trestní proces, je dobré," uvedl. S názorem, že stíhání bývalých prominentů nemůže ztroskotat na jejich tehdejší imunitě, souhlasí i advokát Tomáš Sokol. Poukázal na článek tehdejší ústavy, kde se uvádí, že poslanec může být stíhán pouze se souhlasem Národního shromáždění. "Z toho plyne, že pokud není poslanec, stíhán být může," řekl Sokol.
</TEXT>
<HEADING>
Benda: Jde o alibismus soudu
</HEADING>
<TEXT>
Člen mandátového a imunitního výboru sněmovny za US Pavel Němec tvrdí, že imunita zaniká ukončením mandátu. Pokud by podle jeho slov Nejvyšší soud rozhodl o tom, že má o imunitě pana Obziny hlasovat současná sněmovna, přichází další problém, jestli je vůbec současná sněmovna nástupcem tehdejšího Federálního shromáždění. Marek Benda, člen mandátového a imunitního výboru za ODS, se domnívá, že tato snaha soudu jde úplně proti smyslu poslanecké imunity. "Ta není ochranou jednotlivce. Je ochranou toho sboru jako celku," sdělil. Chrání před tím, aby například výkonná moc nezavřela patnáct poslanců a nezměnila tak politické rozložení sil ve sněmovně, aby tak nemohla zamíchat počty zástupců jednotlivých stran, řekl.
Člen mandátového a imunitního výboru sněmovny za US Pavel Němec tvrdí, že imunita zaniká ukončením mandátu. Pokud by podle jeho slov Nejvyšší soud rozhodl o tom, že má o imunitě pana Obziny hlasovat současná sněmovna, přichází další problém, jestli je vůbec současná sněmovna nástupcem tehdejšího Federálního shromáždění. Marek Benda, člen mandátového a imunitního výboru za ODS, se domnívá, že tato snaha soudu jde úplně proti smyslu poslanecké imunity. "Ta není ochranou jednotlivce. Je ochranou toho sboru jako celku," sdělil. Chrání před tím, aby například výkonná moc nezavřela patnáct poslanců a nezměnila tak politické rozložení sil ve sněmovně, aby tak nemohla zamíchat počty zástupců jednotlivých stran, řekl.
</TEXT>
</DOC>
<DOC>
<DOCID>LN-20020209011</DOCID>
<DOCNO>LN-20020209011</DOCNO>
<DATE>02/09/02</DATE>
<GEOGRAPHY>TEMELÍN/PRAHA</GEOGRAPHY>
<TEXT>
Prošetřování příčin čtvrtečního neplánovaného odstavení elektrárny Temelín z provozu bude zřejmě trvat déle, než odborníci očekávali. Předsedkyně Státního úřadu pro jadernou bezpečnost (SÚJB) Dana Drábová potvrdila, že tentokrát jde o vážný technický problém, jehož řešení nemusí být jednoduché. "Z provozního hlediska jde o poměrně vážnou věc, kterou budeme detailně prošetřovat minimálně týden," řekla Drábová. Zároveň ale dodala, že ani poslední výpadek nezpůsobil a ani nemohl způsobit žádný únik radiace, ani nenarušil jadernou bezpečnost. Událost však upozornila na vážnou závadu v nejaderné části elektrárny, kvůli které systém spolehlivě odpojil reaktor. Co se v Temelíně ve čtvrtek stalo? Generátor, který převádí energii z roztočené turbíny na výrobu elektřiny, se při jednom z testů z dosud neznámých příčin vypnul z provozu. Tím se zastavila i turbína, poháněná ohřátou parou. Kontrolní systém podle předpokladů zareagoval tak, že náhle přebytečnou páru odvedl ke zchlazení a část ji vypustil do ovzduší. Ani takový postup ještě nemusel nutně znamenat odstavení jaderného reaktoru. Jeden z ventilů regulujících tlak v přívodech páry však nezafungoval správně a způsobil tak snížení tlaku pod hranici, při níž už bezpečnostní systém automaticky vydá signál k zastavení jaderného provozu. "Ačkoliv prvotní příčina odstávky neznamenala nic mimořádného, událost představuje vážný technický problém, který by se už neměl opakovat," uvedla Drábová. Ředitel elektrárny František Hezoučký už ve čtvrtek přiznal, že termín uvedení elektrárny do plného zkušebního provozu se posune na duben. Příčinou zdržení je výměna vadných armatur, které budou nahrazeny novou dodávkou od americké firmy nejdříve 15. března. Drábová považuje i dubnový termín zahájení zkušebního provozu prvního bloku za velmi optimistický.
</TEXT>
</DOC>
<DOC>
<DOCID>LN-20020209012</DOCID>
<DOCNO>LN-20020209012</DOCNO>
<DATE>02/09/02</DATE>
<GEOGRAPHY>LONDÝN</GEOGRAPHY>
<TEXT>
Ministr zahraničí Jan Kavan požádal Thajsko, aby nakupovalo více českých zbraní a vojenského materiálu. Podle Kavana by se tak snížil obchodní deficit mezi oběma zeměmi. Napsal to včera thajský deník The Nation. Ministrův mluvčí Aleš Pospíšil ve čtvrtek řekl, že Kavan jednal o obchodě, ale jmenoval sklo a automobily Škoda, nikoli vojenský materiál. The Nation cituje Kavana, že potenciálními vývozními položkami mohou být letadla a vojenské nákladní vozy.
</TEXT>
</DOC>
<DOC>
<DOCID>LN-20020209013</DOCID>
<DOCNO>LN-20020209013</DOCNO>
<DATE>02/09/02</DATE>
<GEOGRAPHY>PRAHA</GEOGRAPHY>
<TEXT>
Zdravotní stav prezidentovy manželky Dagmar Havlové se zlepšil. První dáma zrušila před týdnem svůj pracovní program a musela být převezena do nemocnice k vyšetření. Stěžovala si na bolesti hlavy, celkovou únavu a vyčerpání. Včera byla u lékaře na prohlídce znovu. "Klinické vyšetření potvrdilo zlepšení zdravotního stavu," řekl Jan Malý z pražského Institutu klinické a experimentální medicíny.
</TEXT>
</DOC>
<DOC>
<DOCID>LN-20020209014</DOCID>
<DOCNO>LN-20020209014</DOCNO>
<DATE>02/09/02</DATE>
<GEOGRAPHY>PRAHA</GEOGRAPHY>
<TEXT>
Do ostrého slovního sporu se včera dostal ve sněmovně ministr kultury Pavel Dostál a poslanci za ODS. Jádrem pře byla vládní předloha, jejímž cílem bylo zamezit vývozu kulturních předmětů. Dostál ji těsně před schvalováním stáhl z jednání. Ministr kritizoval pozměňovací návrhy členů ODS. "Jsou zde hájeny zájmy klientů starožitníků, a nikoli zájmy ČR," zdůraznil. Proti tomu se ohradil poslanec ODS Aleš Rozehnal. Řekl, že svůj střet zájmů oznámil již při prvním čtení předlohy. "Jsem starožitník, ale mám galerii. Víte, že jsem galerista. Co používáte, jsou podpásové metody, a co říkáte, není pravda," vzkázal Dostálovi.
</TEXT>
</DOC>
<DOC>
<DOCID>LN-20020209015</DOCID>
<DOCNO>LN-20020209015</DOCNO>
<DATE>02/09/02</DATE>
<TITLE>
Češi se chystají na sledování "noční televizní" olympiády
</TITLE>
<TEXT>
Změna biorytmu čeká hokejové fandy. V době, kdy se normálně teprve probouzejí, totiž budou končit mnohé zápasy na olympiádě.
PRAHA - Mnoho skalních příznivců hokeje už nyní přemýšlí, jak to zařídit, aby po nočním přenosu nemuseli do zaměstnání. Začátky zápasů jsou totiž kvůli časovému posunu stanoveny na pro Evropany netradiční časy: hrát se začne o půlnoci, ale třeba i ve tři ráno. Svůj národní sport si Češi už zvykli sledovat společně. Mnoho barů v celé republice proto přizpůsobí hokeji otevírací doby. "Jasně že budu chodit fandit do hospod. Je tam nejlepší atmosféra. A jak potom půjdu do práce? To vůbec neřeším. Nějak se to zařídí. Asi si dojdu k doktorce," říká se smíchem mladý muž. Jméno ani zaměstnání z pochopitelných důvodů zveřejnit nechce. "Z hokejových zápasů si nechci nechat ujít jediný okamžik. Proto jsem si už dopředu nahlásil na dobu turnaje dovolenou," prohlašuje skladník jednoho z pražských supermarketů.
</TEXT>
<HEADING>
Fandění jako relaxace
</HEADING>
<TEXT>
"Jsou profese, kde si to lidé mohou dovolit. Věřím, že si dost lidí dovolenou kvůli olympiádě vezme, nebo si to zařídí jinak. Pro mnohé je totiž fandění, byť u televize, tou nejlepší relaxací," soudí psycholog Karel Humhal. Představitelé některých velkých společností působících v Česku ale tvrdí, že u nich v podniku nic podobného nezaznamenali: "Možná se u nás pár nadšenců, kteří si dovolenou vezmou, najde. Ale v masovém měřítku to rozhodně nehrozí," říká mluvčí Moravia Steel Ivo Pullmann. Mohou tedy noční přenosy negativně ovlivnit produktivitu tuzemských podniků? Ekonomický analytik David Marek z Patria Finance je přesvědčen, že ne: "Zimní olympijské hry ke zvýšení produktivity práce rozhodně nepřispěje. Ale v dnešní době je už tlak na pracovní výkony tak vysoký, že třeba fingovat nemoc si může dovolit jen málokdo," tvrdí Marek
Na bezpečnost pořadatelé vynaložili rekordních 300 milionů dolarů, což je o 199 milionů více než v roce 1996 při letních hrách v Atlantě
Přenosová televizní práva prodali pořadatelé za 841 milionů eur, což je o 246 milionů více než při zimní olympiádě v Naganu
Zahajovací a zakončovací ceremoniály budou nejdražší v historii zimních olympiád - - celkem 21 milionů dolarů, každá minuta tak bude stát 60 000 dolarů
V patnácti sportovních odvětvích se bude bojovat o 78 sad medailí, premiéru má deset disciplín
Sportovci podstoupí poprvé v historii zimních her dopingové testy na erythropoietin (EPO), tedy látku podporující tvorbu červených krvinek, ze vzorků moči i krve
Blížící se volby. To je hlavní důvod, proč většina českých politiků nebude sledovat olympiádu přímo v Salt Lake City. Z ústavních činitelů se na hrách objeví pouze ministr školství Eduard Zeman. Do jeho resortu patří také tělovýchova. Prezident Václav Havel a předseda Senátu Petr Pithart vrátili Českému olympijskému výboru pozvánku již loni. Letos se k nim přidal i předseda sněmovny Václav Klaus. men
</TEXT>
</DOC>
<DOC>
<DOCID>LN-20020209016</DOCID>
<DOCNO>LN-20020209016</DOCNO>
<DATE>02/09/02</DATE>
<TITLE>
Rakouská média se stále více věnují žádostem bývalých sudetských Němců
</TITLE>
<TEXT>
Diskuse o Benešových dekretech, jejich revizi či případném zrušení zahltila rakouská média. Sudetští Němci žádají náhradu za zabavený majetek a vyhrožují Česku žalobami. Zájem o dekrety zvýšily i výroky premiéra Zemana.
ČESKÉ BUDĚJOVICE - Otázka Benešových dekretů začíná zejména v hornorakouských médiích dostávat přednost před sporem o jadernou elektrárnu Temelín. Nedávné výroky českého premiéra Miloše Zemana, který uvedl, že většině bývalých sudetských Němců by po válce hrozil trest smrti za vlastizradu, značně zvýšily zájem rakouských médií právě o Benešovy dekrety a jejich případnou revizi či zrušení. Výpovědi pamětníků poválečných událostí v Česku tak vytlačily z médií informace o Temelíně. Například hornorakouské noviny Oberöstereichische Nachrichten téměř denně rozebírají na svých stránkách otázku Benešových dekretů a dávají prostor přímým účastníkům poválečného odsunu. Až na malé výjimky přitom výpovědi bývalých sudetských Němců popisují dekrety jako protiprávní akt, který nespravedlivě připravil o majetek statisíce údajně nevinných lidí.
</TEXT>
<HEADING>
Landsmanšaft chce hájit svá práva
</HEADING>
<TEXT>
Zatímco ještě před měsícem byla otázka případného odškodnění účastníků poválečného odsunu jen velmi okrajovým tématem novin, zahlcených problémy Temelína, dnes sudetští Němci v médiích zcela otevřeně žádají náhradu za zabavený majetek a vyhrožují žalobami proti České republice. Proč právě teď? Pomohl premiér Zeman svými výroky rakouskému landsmanšaftu ke zviditelnění? "Když dnes vidím, jak Kurdové a nevím, kdo ještě, demonstrují v Německu na ulicích, musím připomenout, že sudetští Němci nikdy neupozorňovali na svůj osud nějakou násilnou demonstrací," řekl hornorakouskému tisku Josef Wiltschko, v roce 1945 odsunutý z jihočeského Rožmberka. Nyní ale podle něj už nastal čas, aby také landsmanšaft začal hájit svá práva všemi demokratickými prostředky.
Zatímco ještě před měsícem byla otázka případného odškodnění účastníků poválečného odsunu jen velmi okrajovým tématem novin, zahlcených problémy Temelína, dnes sudetští Němci v médiích zcela otevřeně žádají náhradu za zabavený majetek a vyhrožují žalobami proti České republice. Proč právě teď? Pomohl premiér Zeman svými výroky rakouskému landsmanšaftu ke zviditelnění? "Když dnes vidím, jak Kurdové a nevím, kdo ještě, demonstrují v Německu na ulicích, musím připomenout, že sudetští Němci nikdy neupozorňovali na svůj osud nějakou násilnou demonstrací," řekl hornorakouskému tisku Josef Wiltschko, v roce 1945 odsunutý z jihočeského Rožmberka. Nyní ale podle něj už nastal čas, aby také landsmanšaft začal hájit svá práva všemi demokratickými prostředky.
</TEXT>
</DOC>
<DOC>
<DOCID>LN-20020209017</DOCID>
<DOCNO>LN-20020209017</DOCNO>
<DATE>02/09/02</DATE>
<TITLE>
ČESKÉ BUDĚJOVICE - Sudetští Němci odsunutí po válce do Rakouska chtějí žalovat Českou republiku a soudně tak získat finanční kompenzace za zabavený majetek. "A co náš odsun?" ptají se přitom Češi, kteří museli v roce 1938 opustit Sudety. "Proč se nemluví také o nás a o našem ztraceném majetku?" Pětasedmdesátiletý českobudějovický advokát Jan L., pamětník předválečných událostí v západočeském Chebu, tvrdí: nebýt Benešových dekretů, zahynulo by ještě mnohem více sudetských Němců, než kolik obětí si vyžádal divoký odsun. Právník, který si kvůli obavám ze zbytečné popularity nepřeje být jmenován, si nedovede představit, jak by jinak Češi a Němci v pohraničí mohli hned po válce zapomenout na staré křivdy a žít vedle sebe jako dřív. "Kdyby Němci v Sudetech zůstali, některé vášně mezi lidmi by se nedaly udržet na uzdě a možná by takové soužití přineslo bohužel ještě více obětí," říká právník, jehož rodina se musela v roce 1938 po obsazení Sudet nacisty vystěhovat z Chebu do Českých Budějovic.
</TITLE>
<HEADING>
Vůči sudetským Němcům nenávist necítí
</HEADING>
<TEXT>
Ani po více než šedesáti letech nemůže zapomenout na chování některých svých německých sousedů, kteří ze dne na den začali Čechy slovně i fyzicky napadat. "Před českým gymnáziem, kam jsem v roce 1937 chodil, mne bezdůvodně napadli dva zhruba dvacetiletí náckové v bílých podkolenkách. Začali do mě kopat, a nebýt českých vojáků, kteří náhodou jeli kolem, byl jsem možná už po smrti," vypráví právník. Nakonec skončil v nemocnici s prasklou lebkou a zlomenými žebry. Podobná, více či méně vážná zranění si po útocích Němců odnesli i jeho další spolužáci z gymnázia. Mnoho Čechů v pohraničí však přišlo o život. "Policie samozřejmě nic nevyšetřila," uvádí právník. Po obsazení Sudet se pak rodina musela vystěhovat. "Tatínek stačil naložit do vlaku jenom obývák, o všechen náš další majetek jsme přišli." Pamětník předválečných událostí v Chebu přitom necítí vůči sudetským Němcům nenávist. Dodává, že i mezi chebskými Němci se našli lidé, kteří se Čechům snažili pomoci. "Viděl jsem, jak před válkou v Chebu pochodovali němečtí sociální demokraté a protestovali proti Hitlerově a Henleinově politice. To byla v té době obrovská odvaha," říká. Právník připouští, že není možné házet všechny sudetské Němce do jednoho pytle jako kolaboranty, odsun byl podle něj jen nutným důsledkem války a chování většiny českých Němců v předválečných letech. "Většina z nich se prokazatelně a velmi aktivně snažila rozbít republiku a pomoci Hitlerovi," tvrdí. A co ti ostatní, kteří se neprovinili, a přesto byli odsunuti a přišli o majetek? "Samozřejmě, stávaly se nespravedlnosti a zvěrstva od některých samozvaných mstitelů. Kdyby ale nepřišel odsun, na straně sudetských Němců mohlo být vzhledem k poválečnému napětí ještě mnohem více obětí," říká právník.
</TEXT>
<HEADING>
Benešovy dekrety: nutné řešení poválečných vztahů
</HEADING>
<TEXT>
Benešovy dekrety nechápe jako trest pro sudetské Němce, ale zejména jako nutné řešení česko-německých vztahů krátce po válce. "Zrušení dekretů by nepřineslo usmíření, ale naopak otevření starých ran, které se jinak časem zacelí," uzavírá českobudějovický právník.
Benešovy dekrety nechápe jako trest pro sudetské Němce, ale zejména jako nutné řešení česko-německých vztahů krátce po válce. "Zrušení dekretů by nepřineslo usmíření, ale naopak otevření starých ran, které se jinak časem zacelí," uzavírá českobudějovický právník.
</TEXT>
</DOC>
<DOC>
<DOCID>LN-20020209018</DOCID>
<DOCNO>LN-20020209018</DOCNO>
<DATE>02/09/02</DATE>
<TEXT>
Tradiční vojenskou přísahu na vrchu Vítkov v Praze složilo včera 170 vojáků pražské posádky. Posláním 6. zabezpečovací základny je zajištění chodu ministerstva obrany, generálního štábu či Hradní stráže. Slavnosti u jezdecké sochy Jana Žižky přihlíželi kromě rodičů, dívek a přátel nováčků také zástupci Prahy 3 a Prahy 6, představitelé Svazu bojovníků za svobodu, legionářské obce i dalších organizací.
</TEXT>
</DOC>
<DOC>
<DOCID>LN-20020209019</DOCID>
<DOCNO>LN-20020209019</DOCNO>
<DATE>02/09/02</DATE>
<TITLE>
Českému "králi komiků", Vlastovi Burianovi, včera přišly vzdát poctu stovky lidí. Se čtyřicetiletým zpožděním tak měli možnost vyjádřit svůj obdiv a úctu velkému českému herci. Ten byl po druhé světové válce nespravedlivě obviněn z kolaborace s nacisty.
</TITLE>
<GEOGRAPHY>PRAHA</GEOGRAPHY>
<TEXT>
Po pietním setkání v Rudolfinu za účasti řady herců a osobností veřejného života byly v odpoledních hodinách urny Vlasty Buriana a jeho ženy Niny převezeny na Vyšehrad a uloženy do nového hrobu. O vyzvednutí uren z hrobu na Vinohradech a jejich přemístění se zasloužila především Společnost Vlasty Buriana. Tuto iniciativu finančně podpořilo i ministerstvo kultury. Urny byly ve čtvrtek a v pátek dopoledne vystaveny ve foyeru kočárového vjezdu Rudolfina a Burianově památce se přišlo poklonit víc než šestnáct set lidí. Slavnostní shromáždění v Rudolfinu uváděl Radovan Lukavský, zúčastnili se ho i členové Burianovy rodiny. Vystoupili tam i významní zpěváci a hudebníci: Luděk Vele, Jan Ježek, Václav Hudeček a další. Na oblíbeného komika vzpomínali i bývalí kolegové - Jaroslava Adamová připomněla jeho roli šikovatele v Tylově Paní Marjánce, matce pluku a písničku, kterou zpíval. "Jako by ta písnička o poslední spravedlnosti byla napsaná o něm. A když ji zpíval, byl dojatý. Zůstane pro mě hercem, který dával divadlu život," zdůraznila Adamová. Lukavský označil Burianovu rehabilitaci za symbolický akt spravedlnosti božích mlýnů a připomněl, že se na jeho zásah dostal z totálního nasazení v Německu. I Stella Zázvorková označila Burianovo umění za věčné: "Další a další generace, které ho nezažily, jsou znovu okouzleny jeho humorem." V Rudolfinu promluvili i teatrolog Vladimír Just a publicista Ondřej Suchý, kteří se zasloužili o soudní rehabilitaci Vlasty Buriana. Suchý podotkl, že nechápe kritické útoky vůči tomuto aktu, odpůrcům vzkázal parafrázovaný výrok Miloše Formana: "Až na Silvestra uvidíte Burianovy filmy, styďte se, a pak teprve se můžete smát - my ostatní jsme si tato slova vzali k srdci dřív." Shromáždění uzavřela píseň slepého houslisty Mareše z Tylovy a Škroupovy Fidlovačky, kterou zazpíval Luděk Vele. Poté byly urny za policejního doprovodu převezeny do kapitulního chrámu na Vyšehrad.
</TEXT>
<HEADING>
Nesmíme pohřbít humor
</HEADING>
<TEXT>
Smuteční mši za Vlastu Buriana a jeho ženu Ninu sloužil katolický kněz Tomáš Halík, jenž zdůraznil, že když se pohřbívá "král komiků" nesmíme pohřbít humor. "Lidé, kteří ho umějí rozdávat, jsou velkým projevem boží štědrosti a lásky k nám. Vzít Čechům humor by znamenalo kulturně a duchovně vykastrovat tento národ. Humor je ze své podstaty na straně pravdy a svobody, a proto se jej jistý typ lidí bojí," uvedl. Ke hrobu pak urny s popelem Buriana a jeho ženy přenesli Vladimír Just a publicista Ondřej Suchý. Nový hrob zdobí žulový pomník a Burianova bronzová busta z libereckého divadla F. X. Šaldy. Na smutečním aktu promluvil i Jiří Suchý a ministr kultury Pavel Dostál. Ten poděkoval všem, kteří se zasloužili o to, aby Burianovi byla vrácena lidská čest. "Byl králem komiků i jejich mučedníkem," uzavřel Dostál.
Stella Zázvorková: Všechno způsobila obyčejná lidská chamtivost a je mi líto, že jsme ho tehdy nemohli ochránit. Poděkování patří i Janu Werichovi a Jaromíru Dohnalovi, kteří ho vrátili na jeviště a do filmu.
Václav Postránecký: Jsem šťastný, že se napravila křivda, která byla spáchána na tak úžasném umělci, jako byl Vlasta Burian. Zůstává pro mě nevyčerpatelným zdrojem inspirace. Mohu jeho filmy vidět znovu a pokaždé najdu něco nového, co se vztahuje ke dnešku. Jeho umění nikdy nezestárne.
Svatopluk Beneš: Prožil jsem dnes něco, o čem jsem si myslel, že už neexistuje. Jsem skutečně velmi dojatý. Přece jenom má tento národ nějaký smysl pro spravedlnost a to naše smetiště jsme zase jednou trochu vyčistili.
</TEXT>
</DOC>
<DOC>
<DOCID>LN-20020209020</DOCID>
<DOCNO>LN-20020209020</DOCNO>
<DATE>02/09/02</DATE>
<TITLE>
PRAHA - Kraj, nebo stát? Od příštího roku je třeba vyřešit, kdo převezme odpovědnost za fungování zdravotnické záchranné služby. Činnost záchranek dosud řídí stát prostřednictvím ministerstva zdravotnictví a okresních úřadů. Ty ale od 1. ledna příštího roku zaniknou a jejich pravomoci převezmou kraje. Pro záchrannou službu by to znamenalo, že zatímco střešní územní střediska zůstanou pod ministerstvem, okresní pobočky převezme samospráva. Představitelé záchranných služeb se obávají, že vznikne chaos ve spolupráci a vzájemné koordinaci při záchraně lidských životů. Poukazují, že Česku chybí zákon, který by stanovil, jak má být tato služba metodicky zajištěna. Ministr zdravotnictví Bohumil Fišer chtěl budoucí uspořádání záchranné služby ošetřit v zákoně o zdravotnickém zařízení. Předpokládal, že zřizovatelskou funkci převezmou nové kraje. Zákon ale sněmovnou neprošel.
</TITLE>
<HEADING>
Ministr vybírá ze čtyř variant
</HEADING>
<TEXT>
Na vybranou má v podstatě čtyři varianty: převést vše pod stát; předat okresní i územní střediska krajům; ponechat si jen územní střediska a okresní předat krajům; ponechat službu státní, ale její výkon svěřit přenesenou působností na krajské úředníky. Mluvčí ministerstva Otakar Černý uvedl, že Fišer preferuje poslední variantu. V tomto duchu nyní na ministerstvu vzniká nový zákon o záchranné službě. "Otázkou zatím zůstává systém financování záchranných služeb a jejich právní subjektivita," řekl Černý. Představitelé Asociace záchranných služeb ČR by dali přinejmenším dočasně přednost převodu celé služby pod stát. Argumentují tím, že kraje nejsou připraveny převzít veškeré povinnosti okresů a v případě záchranek zajistit standardní úroveň této služby po celé zemi. "Dokud nebude záchranná služba legislativně definována, není možné ji hodit někomu na triko, ať si to dělá, jak chce," namítl předseda asociace Petr Žák. Kraje zase žádají, aby byly záchranné služby převedeny do jejich kompetence. "Má to logiku. Bude to účelný krok, když budou vše spravovat kraje," řekl zdravotní rada Královéhradeckého kraje Zdeněk Hajžman. Chystají vlastní návrh zákona, který by příslušné kompetence upravoval. "Náš návrh počítá s tím, že záchranné služby budou zařízením kraje, který sám určí, které středisko bude pro ostatní metodicky vedoucí," nastínil představy Hajžman. Mluvčí Černý slíbil, že návrh další koncepce záchranek bude znám v dohledné době, protože musí navázat na připravený zákon o převodu majetku státu na kraje, který má projednat sněmovna.
Na vybranou má v podstatě čtyři varianty: převést vše pod stát; předat okresní i územní střediska krajům; ponechat si jen územní střediska a okresní předat krajům; ponechat službu státní, ale její výkon svěřit přenesenou působností na krajské úředníky. Mluvčí ministerstva Otakar Černý uvedl, že Fišer preferuje poslední variantu. V tomto duchu nyní na ministerstvu vzniká nový zákon o záchranné službě. "Otázkou zatím zůstává systém financování záchranných služeb a jejich právní subjektivita," řekl Černý. Představitelé Asociace záchranných služeb ČR by dali přinejmenším dočasně přednost převodu celé služby pod stát. Argumentují tím, že kraje nejsou připraveny převzít veškeré povinnosti okresů a v případě záchranek zajistit standardní úroveň této služby po celé zemi. "Dokud nebude záchranná služba legislativně definována, není možné ji hodit někomu na triko, ať si to dělá, jak chce," namítl předseda asociace Petr Žák. Kraje zase žádají, aby byly záchranné služby převedeny do jejich kompetence. "Má to logiku. Bude to účelný krok, když budou vše spravovat kraje," řekl zdravotní rada Královéhradeckého kraje Zdeněk Hajžman. Chystají vlastní návrh zákona, který by příslušné kompetence upravoval. "Náš návrh počítá s tím, že záchranné služby budou zařízením kraje, který sám určí, které středisko bude pro ostatní metodicky vedoucí," nastínil představy Hajžman. Mluvčí Černý slíbil, že návrh další koncepce záchranek bude znám v dohledné době, protože musí navázat na připravený zákon o převodu majetku státu na kraje, který má projednat sněmovna.
</TEXT>
</DOC>
<DOC>
<DOCID>LN-20020209021</DOCID>
<DOCNO>LN-20020209021</DOCNO>
<DATE>02/09/02</DATE>
<TITLE>
Obžaloba za napadení Machaly. Státní zastupitelství včera obžalovalo dva hlídače herny Bingo v pražské pasáži Kotva kvůli loňskému napadení policejního rady Vladimíra Machaly, který vyšetřuje aktivity ředitele Novy Vladimíra Železného. "V pondělí bude obžaloba doručena soudu," řekla náměstkyně obvodního státního zástupce Prahy 1 Zdeňka Galková. David Křížek a Tomáš Mysliveček jsou stíháni pro ublížení na zdraví s pokusem o těžkou újmu a pro výtržnictví. Hrozí jim až osm let vězení. Obžaloba je viní z toho, že Machalu napadli a zranili. Oba strážní ale tvrdí, že Machala byl opilý a sám spadl ze židle.
</TITLE>
<TEXT>
Tresty za zřícenou centrifugu. Plzeňský krajský soud včera potvrdil podmíněné tresty v případu zřícené centrifugy, která před téměř třemi lety ve Stříbře na Tachovsku zranila 17 lidí, převážně dětí. Provozovateli atrakce Janu Paldusovi a soudnímu znalci Jiřímu Sedláčkovi vyměřil podmíněné tresty 18 a 22 měsíců s dvouletou zkušební dobou. Verdikt je konečný. Existuje jen mimořádný opravný prostředek, a to dovolání k Nejvyššímu soudu.
Vandalové ukradli urny. Vandalové poničili hrob sourozenců z Přerova, kteří před rokem a půl zahynuli při autonehodě. Z hrobu navíc ještě odcizili jejich urny. Urny praprarodičů nechali pachatelé bez povšimnutí, nepoškodili ani jiné hroby. Policie zatím nemá žádné svědky ani motiv, který mohl k činu vést. Se sourozenci Lenkou a Ladislavem Válkovými při nehodě zemřel i jejich přítel. Až při pohřbu pozůstalí odhalili, že tělo rodinného přítele tělo a Ladislava zřízenci v rakvích zaměnili.
Rodiče spali ve škole. Zájem o zapsání dětí do prvních tříd 4. základní školy v Bruntále vedl některé rodiče k tomu, aby ve frontě na zápis přenocovali. Zápis začal včera ve 14.00 hodin, ale nejvytrvalejší lidé čekali ve frontě i pětadvacet hodin. Ve frontách se často členové rodin střídali a noc strávili ve spacácích. O školu je mezi rodiči velký zájem především kvůli její výhodné poloze, protože škola je součástí sídliště.
Soud rozhodne o advokátech. Státní zastupitelství podalo stížnost proti verdiktu obvodního soudu, který odmítl vyloučit advokáty Josefa Monsporta a Radka Jilga z obhajování ředitele TV Nova Vladimíra Železného a jeho právníka Aleše Rozehnala. Uvedla to včera náměstkyně městského státního zástupce Marcela Kratochvílová. Konečný verdikt vynese odvolací městský soud. K vyšetřování kauzy Železný - Rozehnal bude vytvořen zvláštní vyšetřovací tým.
Případ Zieleniec odložen. Policie odložila případ pomluvy exministra zahraničí Josefa Zieleniece, neboť se jí nepodařilo najít pachatele tohoto trestného činu. Policie ani po dvou a půl letech nevypátrala, kdo je původcem informace, že Zieleniec uplácel novináře. "Dnes jsme obdrželi policejní usnesení, které přezkoumáme," řekla včera náměstkyně obvodního státního zástupce Prahy 1 Zdeňka Galková.
</TEXT>
</DOC>
<DOC>
<DOCID>LN-20020209022</DOCID>
<DOCNO>LN-20020209022</DOCNO>
<DATE>02/09/02</DATE>
<TITLE>
Přes čtyři miliardy korun na úrocích zaplatí stát ČSOB jen za nejhůře vymahatelný majetek z IPB
</TITLE>
<TEXT>
Celková suma, kterou stát na úrocích ČSOB zaplatí, bude ještě vyšší. Bude se odvíjet od částky, kterou stát zaplatí za zbývající problémový majetek IPB.
PRAHA - Za každý den, který má Československá obchodní banka (ČSOB) ve svém držení problémový majetek zkrachovalé Investiční a Poštovní banky (IPB), dostává od státu nemalou částku na úrocích. Nejedná se přitom o žádné drobné, ale o miliardy korun. V případě nyní převáděného nejhoršího majetku IPB (tzv. černá aktiva v hodnotě 46 miliard) jde o více než čtyři miliardy korun. Tyto peníze zaplatí státní Česká konsolidační agentura (ČKA) novému majiteli "finančního lva" - ČSOB. Způsob a výše úročení přitom vyplývají z uzavřených smluv, které stát podepsal s ČSOB při převzetí majetku IPB v červnu 2000. Od tohoto data je majitelem IPB Československá obchodní banka, která však dostala od státu záruky za špatný majetek zkrachovalého bankovního domu. Postup úročení upravuje i smlouva o plánu restrukturalizace, kterou stát uzavřel s ČSOB v loňském roce.
</TEXT>
<HEADING>
Stát neví, kolik
</HEADING>
<TEXT>
ČKA přitom údajně neví, kolik na úrocích celkem zaplatí. "Úroky se určují u každé pohledávky zvlášť," tvrdí mluvčí ČKA Jiří Pekárek. Agentura prý tedy netuší, kolik budou nakonec celkové úroky u černých aktiv činit. Místo nekvalitních nebo rizikových půjček, cenných papírů či kupříkladu nemovitostí má ČSOB právo požadovat po státu kompenzace, které však dostane až se zpožděním, což je právě důvod nabíhajících úroků. Úročení problémového majetku proto začalo běžet ihned po prodeji majetku IPB do rukou ČSOB v červnu 2000. Výše úrokové sazby, a tím i úroků, se odvíjí od úrokových sazeb na mezibankovním trhu u půjčky na tři měsíce (tzv. tříměsíční Pribor), která je ještě zvýšena o 0,9 procenta. Při nákupu nejhoršího majetku bývalé IPB se jeho hodnota úročila úrokovou sazbou, která se pohybovala okolo šesti procent. Při odkupu nekvalitního majetku ve výši 46 miliard korun se tak úrok vyšplhal na více než čtyři miliardy korun. Svou roli sehrálo i to, že se přesun černých aktiv do ČKA protáhl na rok a půl od prodeje majetku Investiční a Poštovní banky. Tím se úroky ještě zvýšily. Státu naopak snižuje náklady spojené s úročením problémového majetku vývoj úrokových sazeb, které se stále snižují. Snahou státu je přitom převést problémový majetek co nejrychleji. A to platí především pro zbývající majetek IPB - tzv. šedá aktiva, jejichž výše dosahuje 127 miliard korun. Pokud by stát musel odkoupit majetek jen za polovinu této částky, budou se úroky pohybovat okolo hrozivých sedmi miliard korun, které naskočily během dvou let řešení "černého dědictví" IPB. I v případě, že si na odkup tohoto majetku půjčí u ČSOB, bude platit menší úroky než doposud. Podle dohody vlády a ČSOB si stát může od banky vzít půjčku, která bude úročena tříměsíční mezibankovní sazbou navýšenou o 0,27 procenta. V současnosti se hodnota majetku IPB úročí sazbou, která je zvýšena o 0,9 procenta. "Převodem do České konsolidační agentury se to zlevňuje," říká náměstek ministra financí Eduard Janota. Pro ČSOB by tak mohlo být výhodné, aby nekvalitní hodnoty IPB byly převedeny co nejpozději. Podle mluvčího ČSOB Milana Tománka ale nemá banka zájem na tom, aby problémový majetek zůstal v ČSOB co nejdelší dobu. "Ignorovali bychom například personální náklady spojené se správou tohoto majetku," dodává mluvčí ČSOB.
Co ovlivňuje výši úroků, které stát zaplatí ČSOB
* mezibankovní úroková sazba * hodnota odkupovaného majetku * lhůta, kdy budou aktiva převedena do ČKA
</TEXT>
</DOC>
<DOC>
<DOCID>LN-20020209023</DOCID>
<DOCNO>LN-20020209023</DOCNO>
<DATE>02/09/02</DATE>
<TITLE>
Ekonomický diář Jaroslava Plesla
</TITLE>
<TEXT>
Česká televize odvysílá ve středu hodinový dokument o loňské televizní stávce. Předpokládal jsem, že to bude propagandistický kus par excellence, ale realita (prezentovaná na předpremiéře pro novináře) daleko předčila má očekávání. Proto všem ctěným čtenářům doporučuji, aby si ve středu 13. února ve 20.50 na ČT 1 nenechali ujít tuto svěží agitku nazvanou příznačně Chaos. Ještě zajímavější je, že film pro ČT vyrobila soukromá produkční firma K2,která před časem natáčela za peníze státu seriál o našem přibližování k Evropské unii a do role průvodkyně jednotlivými díly obsadila Moniku Pajerovou. Tu samou Moniku Pajerovou, která dnes zakládá politickou stranu a pokračuje ve spravedlivém boji proti těm, kdož v televizní vzpouře stanuli na opačné straně barikády než autoři dokumentu Chaos.
Při promítání dokumentu seděl v publiku i Čestmír Franěk, který má pod palcem debatní pořady České televize. Po představení následovala debata, kterou pan Franěk využil k tomu, aby mi vyčetl, že jsem před časem v tomto diáři napsal o "bohatě dotované" závodní jídelně České televize. Podle pana Fraňka totiž stravování v ČT rozhodně není subvencované bohatě. Nechám tedy na laskavém čtenáři, aby sám posoudil, zda ČT dotuje své jídelny bohatě, či střídmě. Ročně totiž soukromé firmě Eurest, která lidem v televizi vaří, vyplatí 20 milionů korun čistých dotací.
Ale stejně má asi pravdu pan Franěk. Ani roční dotace na stravování v ČT by totiž nestačila na soukromý pěvecký dýchánek s jedním známým anglickým kýčařem. Podle informací zveřejněných britskou televizní stanicí BBC totiž investiční banka Lehman Brothers vyplatila jeden milion dolarů Eltonu Johnovi za to, že jí v New Yorku zazpíval na večírku pro 200 hostů Světového ekonomického fóra. To už je opravdu zvrhlé.
Jenže lidé z velkého byznysu prostě nejsou tak úplně normální. Svědčí o tom i historka, s níž se lednovému vydání amerického časopisu Esquire svěřil britský milionář Richard Branson, majitel společnosti Virgin Records. "Bill Gates mě pozval, abych promluvil ke třiceti nebo čtyřiceti generálním ředitelům z různých koutů světa," vzpomínal Branson. "Než jsem stačil vylézt na pódium, Gates všem hostům rozdal formuláře a řekl: 'Je důležité, abychom v životě procházeli různými testy. Richard bude mluvit a já bych rád, abyste jeho projev oznámkovali od jedničky do desítky' To se mě teda dotklo. Ze školy jsem, do prdele, vypadl před pětatřiceti lety. Tak jsem se otočil na chlápka, co seděl vedle mě - myslím, že to byl šéf Amazonu - a řekl jsem mu: 'Když mi dáš deset'", tak já ti dám taky deset'." No nejsou to úplní blázni?
e-mail: jaroslav.plesl@lidovky.cz
</TEXT>
</DOC>
<DOC>
<DOCID>LN-20020209024</DOCID>
<DOCNO>LN-20020209024</DOCNO>
<DATE>02/09/02</DATE>
<TITLE>
Nezaměstnanost bude letos vyšší než loni, shodují se ekonomové. V lednu byla míra nezaměstnanosti nejvyšší za dva roky. Inflace naproti tomu klesla.
</TITLE>
<GEOGRAPHY>PRAHA</GEOGRAPHY>
<TEXT>
Míra nezaměstnanosti se v lednu vyšplhala na 9,4 procenta, když se zvýšila z prosincových 8,9 procenta. Půlprocentní nárůst znamená, že na úřadech práce za měsíc přibylo zhruba 27 tisíc nezaměstnaných. Celkem je tedy nyní v Česku asi 490 tisíc lidí bez práce a jde o nejvyšší číslo od března 2000. Takto vysoká míra nezaměstnanosti zaskočila i ekonomy, kteří sice kvůli omezení sezonních prací očekávali nárůst nezaměstnanosti, ale ne tak vysoký. "Za lednové zvýšení počtu lidí bez práce nemůže pouze sezonnost, ale i celkově horší situace na trhu práce," říká Jan Vejmělek z Komerční banky s tím, že úbytek pracovních míst způsobilo zhoršení ekonomické dynamiky evropských obchodních partnerů Česka. "Úřady práce registrují snižující se počet volných pracovních míst, úzké hrdlo trhu práce se opět zatahuje. Globální recese si tímto způsobem vybírá svou daň také v České republice," prohlašuje Ivo Nejdl z Raiffeisenbank. Nyní připadá na 10 nezaměstnaných jedno volné pracovní místo. Ekonomové jsou přesvědčeni, že letos zůstane míra nezaměstnanosti vyšší než loni. "Větší než předpokládaný lednový nárůst nezaměstnanosti hovoří o očekávání ekonomické stagnace. To by mohlo přimět zaměstnavatele, aby propouštěli ve snaze optimalizovat strukturu a náklady svých podniků," soudí Kristina Lenkova z Citicorp. Vejmělek předpokládá, že by se situace neměla již letos příliš zlepšovat ani zhoršovat. Podle místopředsedy Českomoravské konfederace odborových svazů Milana Štěcha se míra nezaměstnanosti, bude-li vývoj příznivý, udrží mezi osmi a devíti procenty,
</TEXT>
<HEADING>
Inflace ekonomy neznepokojuje
</HEADING>
<TEXT>
Lepších výsledků než nezaměstnanost dosáhla lednová inflace. Ta meziročně vzrostla o 3,7 procenta (v prosinci 4,1 procenta). Meziměsíčně vzrostla o 1,5 procenta. Výše inflace je podle analytiků způsobena hlavně vlivem deregulací cen služeb spojených s bydlením a mírného růstu cen potravin. Letošní průměrná inflace by se podle odhadu analytiků měla pohybovat kolem 3,5 procenta. Centrální banka snížila minulý týden odhad inflace, která by na konci roku měla být 2,5 až 3,8 procenta proti předchozím odhadům 3,3 až 4,7 procenta.
Lepších výsledků než nezaměstnanost dosáhla lednová inflace. Ta meziročně vzrostla o 3,7 procenta (v prosinci 4,1 procenta). Meziměsíčně vzrostla o 1,5 procenta. Výše inflace je podle analytiků způsobena hlavně vlivem deregulací cen služeb spojených s bydlením a mírného růstu cen potravin. Letošní průměrná inflace by se podle odhadu analytiků měla pohybovat kolem 3,5 procenta. Centrální banka snížila minulý týden odhad inflace, která by na konci roku měla být 2,5 až 3,8 procenta proti předchozím odhadům 3,3 až 4,7 procenta.
</TEXT>
</DOC>
<DOC>
<DOCID>LN-20020209025</DOCID>
<DOCNO>LN-20020209025</DOCNO>
<DATE>02/09/02</DATE>
<TITLE>
Enel opouští tendr o ČEZ kvůli ceně. Italský energetický koncern Enel se vzdal své účasti v boji o získání české elektrárenské společnosti ČEZ a regionálních distributorů. Agenturám ANSA a Reuters to řekly zdroje z Enelu. Italové se z tendru stáhli kvůli přemrštěným požadavkům, stanoveným vládou pro prodej české elektroenergetiky. "Cena byla příliš vysoká," řekl zdroj z firmy a dodal, že Enel se "zdráhá figurovat v takovémto politickém kontextu". Vláda požadovala za majoritní podíl v ČEZ a šesti regionálních distribučních firmách minimálně 200 miliard korun a od původních podmínek zatím ustoupit nehodlá.
</TITLE>
<TEXT>
Česká národní banka vykázala loni ztrátu 28,6 miliardy korun. O rok dříve přitom banka skončila se ziskem 2,5 miliardy korun, vyplývá ze zveřejněné bilance centrální banky. Výsledek hospodaření centrální banky každoročně nejvíce ovlivňuje vývoj kursu. Při započítávání kursových vlivů se poměřuje kurs k 31. prosinci vůči kursu z 1. ledna daného roku.
Česká spořitelna loni snížila zisk. Čistý zisk podle českých účetních standardů klesl na 3,034 ze 4,86 miliardy korun, což je však plně v souladu s očekáváním analytiků. Analytici odhadovali čistý zisk banky mezi 2,6 a 3,25 miliardy. V roce 2000 banka sice vytvořila zisk 4,86 miliardy, hospodaření však ovlivnilo započtení odložené daně. Bez tohoto vlivu dosáhl předloni zisk banky 270 milionů. Bilanční suma loni vzrostla meziročně téměř o 60 miliard na 508,9 miliardy korun.
Češi dluží na daních skoro 100 miliard korun. Daňové nedoplatky během minulého roku stouply o 300 milionů korun na 99,4 miliardy korun. Nejvíce se na tom podílí nedoplatky daně z přidané hodnoty, které dosahují 42,6 miliardy korun. V roce 2001 se vybralo na daních o 35,5 miliardy korun více než v roce 2000. To znamená skoro devítiprocentní nárůst. Dohromady zaplatili Češi státu na daních a clu 445,6 miliardy korun. Nejvíce na dani z přidané hodnoty - 151,9 miliardy korun.
České radiokomunikace začnou v pondělí vyplácet dividendu 76 Kč na akcii. Celkem podnik vyplatí 2,348 miliardy z předloňského nerozděleného zisku 2,473 miliardy korun. České radiokomunikace (ČRa) již loni na jaře vyplatily dividendu 395 korun na akcii, tedy celkem 12,2 miliardy korun z předloňského čistého zisku 15,03 miliardy korun. Konsorcium Bivideon tvořené Deutsche Bank a Tele Danmark, které ovládá 72 procent akcií ČRa, z dividendy získá přes 1,6 miliardy korun.
</TEXT>
</DOC>
<DOC>
<DOCID>LN-20020209026</DOCID>
<DOCNO>LN-20020209026</DOCNO>
<DATE>02/09/02</DATE>
<TITLE>
Některé členské země unie nechtějí nováčkům přiznat žádné přímé platby pro zemědělce
</TITLE>
<TEXT>
Jak velkou částku uvolnit pro kandidátské země po jejich vstupu do EU? Tato otázka pomalu vytváří bariéru nejen mezi zeměmi EU a kandidáty členství, ale rozděluje i stávající státy unie.
CÁCERES, Španělsko - Zatímco kandidáti členství v EU se domnívají, že jim Brusel chce dát peněz příliš málo, řada zemí unie naopak došla k závěru, že přislíbená částka je neúměrně vysoká. Ministři zemí patnáctky se proto včera sešli ve španělském Cáceresu, aby při neformálním posezení projednali návrh Evropské komise, která kandidátům na první tři roky přiznala přes čtyřicet miliard eur. Podle diplomatických zdrojů tato částka připadá příliš vysoká především Německu, Nizozemsku, Británii, Švédsku, Francii, v menší míře pak i Rakousku. Tato skupina států EU, které platí do rozpočtu unie více, než z něj dostávají, nesouhlasí s tím, aby unie budoucím nováčkům přiznala byť jen část přímých zemědělských podpor, na jaké mají nárok zemědělci v EU.
</TEXT>
<HEADING>
Příjemci pomoci chápou kandidátské země
</HEADING>
<TEXT>
Nelíbí se jim ani výše navrhovaných dotací v rámci regionální pomoci, tedy příspěvků na projekty ze strukturálních fondů, z kohezního (vyrovnávacího) fondu a z fondů na venkovský rozvoj. Mají za to, že dnešní kandidáti nepotřebují zemědělské subvence a že ani nedokážou absorbovat všechnu nabízenou pomoc. Naopak smířlivě se tváří Španělsko, Portugalsko, Řecko, Irsko a Itálie. Tedy dosavadní adresáti podpor z EU, ale také Finsko, Lucembursko, Belgie a Dánsko. Co vlastně Evropská komise navrhla? Podle ní je vhodné financovat rozšíření Evropská unie v letech 2004 - 2006 podle rozpočtového plánu, který na tuto dobu pro nováčky v unii příslíbila patnáctka již v roce 1999. Odpůrci ale chtějí, aby se vycházelo z podstatně nižší sumy, projektované původně na období 2002 - 2004. To měly být podle někdejšího plánu unie první tři roky rozšíření.
</TEXT>
<HEADING>
Visegrád hodlá postupovat společně
</HEADING>
<TEXT>
Odpůrci "drahého rozšíření" poukazují i na to, že unie tehdy nepřiznala budoucím nováčkům vůbec žádné přímé podpory pro zemědělce, zatímco Evropská komise nyní navrhuje, aby byla poskytnuta čtvrtina sumy, na kterou by normálně měli nárok. A aby se tato pomoc postupně zvyšovala. Ministři zahraničí unie se však rovněž shodli na tom, že tyto rozpory nesmí zablokovat rozšiřování EU. Na druhém konci vyjednávacího stolu se už začala formovat skupina nespokojených kandidátských zemí. Hlavní vyjednavači pro vstup do EU zemí Visegrádské skupiny se ve čtvrtek v Bruselu dohodli na společné taktice při vyjednávání. Česku, Slovensku, Polsku a Maďarsku se nelíbí nižší částky, přislíbené po vstupu v rámci jak strukturální politiky unie, tak její zemědělské politiky. Vyjednavači přesto ocenili, že návrh Evropské komise počítá s přímými platbami zemědělcům. "Zjišťovali jsme, do jaké míry se shodujeme v hodnocení situace a jaké máme společné zájmy. Diskutovali jsme i o (společné) taktice, a to až do závěru roku. Nevylučujeme, že jednání vzhledem ke své složitosti tak dlouho potrvají," řekl první náměstek ministra zahraničí Pavel Telička.
Odpůrci "drahého rozšíření" poukazují i na to, že unie tehdy nepřiznala budoucím nováčkům vůbec žádné přímé podpory pro zemědělce, zatímco Evropská komise nyní navrhuje, aby byla poskytnuta čtvrtina sumy, na kterou by normálně měli nárok. A aby se tato pomoc postupně zvyšovala. Ministři zahraničí unie se však rovněž shodli na tom, že tyto rozpory nesmí zablokovat rozšiřování EU. Na druhém konci vyjednávacího stolu se už začala formovat skupina nespokojených kandidátských zemí. Hlavní vyjednavači pro vstup do EU zemí Visegrádské skupiny se ve čtvrtek v Bruselu dohodli na společné taktice při vyjednávání. Česku, Slovensku, Polsku a Maďarsku se nelíbí nižší částky, přislíbené po vstupu v rámci jak strukturální politiky unie, tak její zemědělské politiky. Vyjednavači přesto ocenili, že návrh Evropské komise počítá s přímými platbami zemědělcům. "Zjišťovali jsme, do jaké míry se shodujeme v hodnocení situace a jaké máme společné zájmy. Diskutovali jsme i o (společné) taktice, a to až do závěru roku. Nevylučujeme, že jednání vzhledem ke své složitosti tak dlouho potrvají," řekl první náměstek ministra zahraničí Pavel Telička.
</TEXT>
</DOC>
<DOC>
<DOCID>LN-20020209027</DOCID>
<DOCNO>LN-20020209027</DOCNO>
<DATE>02/09/02</DATE>
<TITLE>
Uklidnit spojence se snaží USA. Mezi Evropany a Američany však i nadále panuje napětí kvůli rozdílným názorům na mezinárodní politiku.
</TITLE>
<GEOGRAPHY>WASHINGTON/PAŘÍŽ</GEOGRAPHY>
<TEXT>
Spojené státy se včera ohradily proti nařčení, podle kterého odpovídajícím způsobem nespolupracují se svými evropskými spojenci. Roztržku mezi Evropou a Spojenými státy zahájil tuto středu francouzský ministr zahraničí Hubert Védrine. Ten kritizoval Američany za "jednostranný přístup" a "zjednodušování" v oblasti zahraniční politiky. Nejvíce se obul do amerického postupu na Blízkém východě, kde se zájmy starého kontinentu a Nového světa již delší dobu střetávají. "Americký ministr zahraničí Colin Powell je v častém kontaktu s vedoucími představiteli a ministry zahraničí evropských zemí. Stejně tak prezident George Bush věnuje velkou část svého času na konzultace s evropskými spojenci," prohlásil zástupce mluvčího ministerstva Philip Reeker, aniž by se však zmínil o výtkách Huberta Védrina.
</TEXT>
<HEADING>
Evropané míní i dále spolupracovat s Íránem
</HEADING>
<TEXT>
Názorové rozdíly mezi demokratickou Evropou a Spojenými státy se začaly prohlubovat po projevu prezidenta George W. Bushe, který ho přednesl minulý týden v americkém Kongresu. Ve své řeči se Bush prakticky nezmínil o spojencích, zato Írán, Irák a Severní Koreu označil za "osu zla". Navíc s tím, že USA proti těmto zemím zasáhnou, pokud se i nadále budou snažit získat zbraně hromadného ničení. Jeho proslov je bezpečnostními analytiky chápán jako jednostranné rozhodnutí rozšířit boj proti terorismu i na tyto země, což se ovšem řadě evropských států nezamlouvá. I tradičnímu anerickému spojenci - Británii - se nelíbí politika Washingtonu, a to zejména směrem k Íránu. Bushův proslov před zákonodárci označil britský ministr zahraničí Jack Straw za politické gesto. Řekl doslova, že prezidentova slova se dají "nejlépe pochopit v kontextu toho, že se blíží volby do Kongresu". Německý ministr obrany Rudolph Scharping zase prohlásil, že při jednání s Irákem preferuje politickou strategii na úkor řešení vojenských. Náměstek německého ministra zahraničí Ludger Volmer byl ještě tvrdší: varoval, že USA nemohou hovořit o spravedlivém boji proti terorismu a zároveň se snažit vyrovnat si staré účty s Íránem.
</TEXT>
<HEADING>
Pozadu nezůstal ani francouzský premiér
</HEADING>
<TEXT>
Včera se do přestřelky vložil i šéf francouzské vlády Lionel Jospin. Ten - podobně jako jeho šéf diplomacie - vyzval USA, aby nepodlehly pokušení "jednostranného přístupu" k mezinárodní politice. "Problémy světa nemůžeme redukovat pouze na úroveň boje proti terorismu, jakkoliv je důležitý. A ani počítat s tím, že problémy lze řešit prostou převahou vojenských prostředků," řekl na konferenci parlamentů zemí EU o boji proti praní špinavých peněz. Podle Jospina má Francie zájem na tom, aby bylo mezinárodní společenství v rovnováze, k čemuž lze dospět jen mnohostranným přístupem k mezinárodní politice. "Nikdo z nás si nemůže dělat nároky na to, aby je vyřešil sám," prohlásil Jospin.
Včera se do přestřelky vložil i šéf francouzské vlády Lionel Jospin. Ten - podobně jako jeho šéf diplomacie - vyzval USA, aby nepodlehly pokušení "jednostranného přístupu" k mezinárodní politice. "Problémy světa nemůžeme redukovat pouze na úroveň boje proti terorismu, jakkoliv je důležitý. A ani počítat s tím, že problémy lze řešit prostou převahou vojenských prostředků," řekl na konferenci parlamentů zemí EU o boji proti praní špinavých peněz. Podle Jospina má Francie zájem na tom, aby bylo mezinárodní společenství v rovnováze, k čemuž lze dospět jen mnohostranným přístupem k mezinárodní politice. "Nikdo z nás si nemůže dělat nároky na to, aby je vyřešil sám," prohlásil Jospin.
</TEXT>
</DOC>
<DOC>
<DOCID>LN-20020209028</DOCID>
<DOCNO>LN-20020209028</DOCNO>
<DATE>02/09/02</DATE>
<GEOGRAPHY>WASHINGTON</GEOGRAPHY>
<TEXT>
Izraelský premiér Ariel Šaron se ve Washingtonu nedočkal plné podpory pro tvrdý postup vůči Palestincům. Americký prezident George W. Bush sice přislíbil, že USA budou dále palestinské vedení nutit k potírání terorismu, nehodlají ale po vzoru Izraele přerušit veškeré kontakty s palestinským předákem Jásirem Arafatem. "Není partnerem a nebude partnerem," trval na svém Šaron, podle nějž může zvýšený tlak přinést brzkou změnu v palestinském vedení. Bush ale doufá, že se Arafatovi podaří situaci zvládnout. "Pan Arafat jistě můj vzkaz slyšel... Musí udělat vše, co je v jeho silách, aby zabránil teroristickým útokům na Izrael," prohlásil. Oba politici se nicméně po jednání pokoušeli demonstrovat, že v pohledu na blízkovýchodní situaci mezi nimi neexistují spory. Shodli se na tom, že konečným cílem obou stran je vytvoření samostatného palestinského státu. Mnohem spokojenější ale patrně byli členové izraelské delegace po setkání s americkým viceprezidentem Dickem Cheneyem. Ten totiž dle izraelského ministra obrany Benjamina ben Eliezera prohlásil o vztahu Izrael-Arafat toto: "Co se mě týká, můžete ho také pověsit." Bílý dům tuto informaci popřel. Cheney bude muset tato slova vysvětlit (dost příležitostí k tomu bude mít během plánované cesty do Izraele a osmi arabských zemí) třeba i těm Palestincům, kteří včera na jeruzalémském korzu ubodali židovskou ženu.
</TEXT>
</DOC>
<DOC>
<DOCID>LN-20020209029</DOCID>
<DOCNO>LN-20020209029</DOCNO>
<DATE>02/09/02</DATE>
<GEOGRAPHY>TEHERÁN/LONDÝN</GEOGRAPHY>
<TEXT>
Íránské úřady včera s konečnou platností odmítly přijmout Davida Reddawaye jako příštího britského velvyslance ve své zemi. Důvod? Podle Íránu je Reddaway Žid. A navíc má mít kontakt s britskou tajnou službou. Obojí však ostrovní ministerstvo zahraničí popírá. Londýnští diplomaté již na íránské rozhodnutí zareagovali: snížil status íránského zástupce ve Velké Británii z velvyslance na chargé d'affaires. O náhradě za Reddawaye prý zatím Londýn neuvažuje.
</TEXT>
</DOC>
<DOC>
<DOCID>LN-20020209030</DOCID>
<DOCNO>LN-20020209030</DOCNO>
<DATE>02/09/02</DATE>
<GEOGRAPHY>ISLÁMÁBÁD</GEOGRAPHY>
<TEXT>
Pákistánská policie v noci na včerejšek zadržela ve městě Karáčí další osobu podezřelou z podílu na únosu amerického reportéra Daniela Pearla. Tento novinář, pracující pro deník Wall Street Journal, je pohřešován od konce ledna poté, co se právě v nejlidnatějším pákistánském městě Karáčí pokoušel kontaktovat radikální islámská uskupení. Ve vazbě je v souvislosti s jeho únosem již 14 lidí, přičemž tři z nich byli formálně zatčeni.
</TEXT>
</DOC>
<DOC>
<DOCID>LN-20020209031</DOCID>
<DOCNO>LN-20020209031</DOCNO>
<DATE>02/09/02</DATE>
<GEOGRAPHY>KÁBUL</GEOGRAPHY>
<TEXT>
Jistě pět osob zemřelo poté, co uvízly ve sněhové vánici nedaleko tunelu Salang severně od afghánské metropole Kábulu. Oznámil to mluvčí OSN, podle něhož se tři lidé udusili, když se uvnitř tunelu nadýchali oxidu uhelnatého z výfuků puštěných aut. Dvě děti pak před umrznutím nezáchránily ani horké výfukové plyny. Záchranářům se již ve čtvrtek podařilo navzdory bouři a třeskutému mrazu vyprostit ze sněhu na 350 lidí, kteří u tunelu uvízli v autech. S vážnými omrzlinami bylo do kábulské nemocnice dopraveno sedm lidí. Kvůli podchlazení bylo ošetřeno asi devět desítek dalších osob.
</TEXT>
</DOC>
<DOC>
<DOCID>LN-20020209032</DOCID>
<DOCNO>LN-20020209032</DOCNO>
<DATE>02/09/02</DATE>
<TEXT>
LODŽ, Polsko - Již deset let prý trvá kupčení s mrtvými, kterého se měli dopouštět záchranáři z města Lodž. V roce 1991 si podle polského tisku odboráři zdejší pohotovosti odsouhlasili, že peníze od pohřebních ústavů, získané za informace o zemřelých, budou patřit pracovníkům záchranky. Zdravotníci totiž byli zřejmě napojeni na pohřební služby, kterým předávali mrtvé, za což od nich inkasovali provizi - stát pohřebních službám za posmrtnou péči o mrtvého vyplácel dvojnásobek této sumy. Podle některých svědků proto nechávali někteří lodžští zdravotníci své pacienty dokonce i umírat.
</TEXT>
</DOC>
<DOC>
<DOCID>LN-20020209033</DOCID>
<DOCNO>LN-20020209033</DOCNO>
<DATE>02/09/02</DATE>
<GEOGRAPHY>LONDÝN</GEOGRAPHY>
<TEXT>
Ministerský předseda Winston Churchill chtěl v roce 1943 odstranit Charlese de Gaulla z pozice vůdce francouzského odporu. Vyplývá to z nově zveřejněných archivních dokumentů. Churchill měl při svém snažení navíc podporu amerického prezidenta Franklina D. Roosevelta. Americký vůdce totiž de Gaulla obviňoval z mesiášského komplexu, ale i rasové nesnášenlivosti. Nechal se dokonce slyšet, že poslední proslov francouzského velitele byl jako "vystřižený z Mein Kampf". Churchill pak v jednom telegramu o de Gaullovi napsal: "Nenávidí Anglii a všude za sebou nechává stopu anglofobie." Roosevelt prý Churchillovi také žertem doporučoval, aby z francouzského odbojáře udělal guvernéra Madagaskaru - neboť tak by se jej nejlépe zbavil. Oba vůdci měli o Francouzově budoucnosti jasno. "Musíme jednat tak, aby se vedení francouzského odboje nedostalo do rukou de Gaulla nebo jeho pomahačů," prohlásil Churchill. Britský premiér proto požádal odbor zvláštních operací (SOE), aby mu předložil návrhy na podporu francouzského odboje. Ovšem s tím, že se v těchto návrzích nemá počítat "s žádnou skutečnou úlohou pro de Gaulla či jeho blízké". Pozdější francouzský prezident měl být podle Churchilla především odříznut od všech finančních prostředků. Experti ze SOE mu však záhy odpověděli, že hnutí odporu ve Francii stojí za de Gaullem téměř jednomyslně. A pokud by se jej Churchill rozhodl odstranit, Spojenci by mohli přijít o podporu jemu věrných 80 tisíců Francouzů. A tím i o 47 lodí a celou řadu důležitých letounů. Churchill ani Roosevelt neuspěli. Kdo triumfoval, byl de Gaulle, který se brzy zbavil i Henriho Girauda, Churchillova favorita. Kontroverzní francouzský odbojář se tak stal nezpochybnitelným vůdcem svobodných Francouzů.
</TEXT>
</DOC>
<DOC>
<DOCID>LN-20020209034</DOCID>
<DOCNO>LN-20020209034</DOCNO>
<DATE>02/09/02</DATE>
<TITLE>
Hrajte novou hru LN! Denně můžete vyhrát zajímavou cenu. Kromě toho můžete získat dvě hlavní ceny - 2x 100 000 korun. A to všechno jen pomocí SMS zpráv z Vašeho mobilu!
</TITLE>
<TEXT>
Nenašli jste ve včerejších novinách hrací kartu? Chcete ještě hrát, ale nesehnali jste včerejší Lidové noviny? Právě pro Vás hrací kartu ke Hře o 2x 100 000 korun a další ceny otiskujeme i dnes. Dnešní karta na novinovém papíře je zcela rovnocenná s kartou na kartonu, která byla v LN vložena včera.
Hlavní soutez: Každý den od 8. 2. do 7. 3. budou v Lidových novinách uveřejňovány tři otázky s variantami odpovědí. Zasílejte odpovědi na tyto otázky vždy mezi 7.00 a 24.00 pomocí textových zpráv ze svého mobilního telefonu na telefonní číslo podle svého operátora - Eurotel 999 111, Paegas 4616, Oskar 7777. Používejte po celou dobu soutěže tentýž mobil a na každou otázku odpovězte pomocí zvláštní SMS. Odpovědi zasílejte pouze ve tvaru HLA LN Číslo otázky Odpověď (tedy například pro první otázku může odpověď znít HLA LN 01 B). Pozor! Jiné formáty odpovědí nebudou při počítačovém zpracování přijaty. Za správnou odpověď dostanete počet bodů uvedený u každé otázky. Body se načítají po celou dobu trvání soutěže. Po odeslání SMS Vám automaticky pošleme potvrzení, že jste hlasoval (a), a aktuální informaci o celkovém počtu bodů na Vašem kontě. Soutěžící s nejvyšším počtem bodů vyhrává 100 000 korun. V případě shodného počtu bodů se cena rozdělí mezi více soutěžících.
Denní sance: Navíc vyjde každý den v LN otázka označená slovem "šance". Na ni se odpovídá číslem. Odpověď zasílejte ve zvláštní SMS ve formátu HLA LN SANCE Odpověď. Ten, kdo správně odpoví na tuto otázku, získá denní výhru. V případě více správných odpovědí rozhodnou další vědomostní otázky - sledujte informace v LN.
Finále: Finálovou otázku můžete sestavit dvěma způsoby: buď z kuponů uveřejňovaných denně v LN, nebo z písmen, která Vám automaticky pošleme při potvrzení Vaší odpovědi pomocí SMS. Kupony nalepujte, nebo text vpisujte do tabulky. Odpověď na finálovou otázku můžete zaslat od 7. 3. 12.00 do 11.3. 12.00 ve formátu HLA LN FINALE Odpověď na telefonní číslo podle svého operátora - Eurotel 999 111, Paegas 4616, Oskar 7777. Podrobné instrukce najdete 7. 3. v LN. Soutěžící, který nejpřesněji odpoví na finálovou otázku, vyhrává 100 000 korun. V případě více správných odpovědí rozhodne vědomostní soutěž.
</TEXT>
</DOC>
<DOC>
<DOCID>LN-20020209035</DOCID>
<DOCNO>LN-20020209035</DOCNO>
<DATE>02/09/02</DATE>
<TITLE>
Výjimku ze zaběhaných pravidel musel udělat předseda britské Dolní sněmovny, aby mohla být na její půdě umístěna socha někdejší premiérky Margaret Thatcherové. Není totiž zvykem, aby zde byla umístěna socha dosud žijící osoby.
</TITLE>
<GEOGRAPHY>LONDÝN</GEOGRAPHY>
<TEXT>
Margaret Thatcherová - některými obdivovaná, jinými nenáviděná bývalá šéfka konzervativního kabinetu - se tak opět stala středem mediální pozornosti. Tedy nikoliv přímo ona, nýbrž její socha, která byla v Londýně před několika dny představena veřejnosti. Postava v nadživotní velikosti (měří osm stop, tedy téměř dva a půl metru) je dílem ostrovního sochaře Neila Simmonse, který sochu vytvořil z bílého kararského mramoru, považovaného za vůbec nejlepší materiál tohoto druhu na světě. Soše nechybí kabelka, bez které je baronka Thatcherová vídána jen velmi zřídka, i když i ta je na rozdíl od černého originálu ztvárněna z bílého kamene. Simmons prý musel cestovat do Itálie nejméně třikrát, než si pro své dílo vybral vhodný blok mramoru.
</TEXT>
<HEADING>
Změna pravidel
</HEADING>
<TEXT>
Ihned po odhalení sochy však propukla prudká polemika o tom, kde a kdy by mělo být mramorové zpodobnění "Železné dámy", jak se Thatcherové během jejího vládnutí začalo přezdívat, vystaveno. Zaběhaná pravidla totiž dovolují, aby se sochami bývalých kabinetních vůdců mohli (nejen) poslanci kochat nejdříve pět let po jejich smrti. Předseda Dolní sněmovny Michael Martin nakonec rozhodl, že se tato socha smí na parlamentní půdě objevit ještě za života baronky Thatcherové. Obrazy a sochy bývalých premiérů tak budou moci být podle nového rozhodnutí ve sněmu vystaveny již po třech zasedacích obdobích parlamentu, následujících po odchodu dotyčné osoby z Dolní sněmovny - tedy za předpokladu, že jde o období delší než dvanáct let. A jelikož Margaret Thatcherová (jako premiérka působila v letech 1979 - 1990) přestala být poslankyní v roce 1992, její socha by mohla být na sněmovní půdě odhalena už v roce 2004. Změna původního pravidla se setkala se značnou podporou mezi poslanci všech stran. Důvodem je jistě fakt, že baronka Thatcherová nebyla v žádném smyslu premiérkou tuctovou. "Ať již lidé Margaret Thatcherovou milovali, nebo nenáviděli, byla to první žena v úřadě (britské) premiérky," prohlásil například konzervativní poslanec Derek Conway. S vyřešením jednoho problému se ovšem objevil další: kam sochu uložit, než bude vystavena ve sněmovně? Někteří poslanci vládních labouristů dle listu The Times "nezbedně" navrhli, aby se vyhovělo žádosti nejmenovaného muzea v americkém státě Arizona, které projevilo zájem umístit tam premiérčinu sochu v rámci místního projektu oživování turismu. Nakonec bylo rozhodnuto, aby socha byla dočasně umístěna v úřadovně starosty londýnské City. Bez vzrušených debat se neobešlo ani estetické zhodnocení "Mramorové dámy", jak byla socha baronky Thatcherové pojmenována. Zatímco předseda parlamentního výboru pro umělecké práce, labouristický poslanec Tony Banks, označil výtvor za "vynikající dílo", umělecký kritik londýnského večerníku Standard Brian Sewell považuje sochu za "absolutně opovrženíhodnou". Je prý také "výstižným příkladem umění dvacátého století v jeho nejhorší podobě". Sewell, nejen odborník na slovo vzatý, nýbrž i proslulý žertéř, přirovnal sochu k umění z éry fašismu a komunismu. Když se pak seznámil s názorem poslance Bankse, zareagoval ihned: "Proč tu mizernou věc nepřipoutat k Banksově kotníku a neshodit to všechno do Temže?"
</TEXT>
<HEADING>
Spokojená Thatcherová
</HEADING>
<TEXT>
Stranou debaty nezůstala ani Margaret Thatcherová, jejíž názor tlumočil tvůrce sochy Neil Simmons: "Lady Thatcherová řekla, že se jí socha velmi líbí - myslí si, že vypadá dost přísně. To byla koneckonců jedna z věcí, jichž jsem chtěl docílit: až se na sochu budou dívat lidé za sto let, uvidí, jak houževnatá žena to musela být." Neil Simmons prozradil novinářům, že měl s Margareth Thatcherovou dohromady deset sezení, která prý politička snášela velmi trpělivě. "Hovořili jsme spolu o všem možném - o její rodině, o dřívějším životě i o tom, co o ní psaly noviny. Cítil jsem se privilegován," dodal sochař. Šestasedmdesátiletá "Železná dáma" je stále navýsost aktivní navzdory skutečnosti, že vloni při oslavách zlatého výročí sňatku s manželem Denisem prodělala mírnou mozkovou mrtvici. Ještě letos chce napsat další knihu a naplánovala si pět přednáškových turné po Spojených státech.
Stranou debaty nezůstala ani Margaret Thatcherová, jejíž názor tlumočil tvůrce sochy Neil Simmons: "Lady Thatcherová řekla, že se jí socha velmi líbí - myslí si, že vypadá dost přísně. To byla koneckonců jedna z věcí, jichž jsem chtěl docílit: až se na sochu budou dívat lidé za sto let, uvidí, jak houževnatá žena to musela být." Neil Simmons prozradil novinářům, že měl s Margareth Thatcherovou dohromady deset sezení, která prý politička snášela velmi trpělivě. "Hovořili jsme spolu o všem možném - o její rodině, o dřívějším životě i o tom, co o ní psaly noviny. Cítil jsem se privilegován," dodal sochař. Šestasedmdesátiletá "Železná dáma" je stále navýsost aktivní navzdory skutečnosti, že vloni při oslavách zlatého výročí sňatku s manželem Denisem prodělala mírnou mozkovou mrtvici. Ještě letos chce napsat další knihu a naplánovala si pět přednáškových turné po Spojených státech.
</TEXT>
</DOC>
<DOC>
<DOCID>LN-20020209036</DOCID>
<DOCNO>LN-20020209036</DOCNO>
<DATE>02/09/02</DATE>
<TITLE>
Revolta důstojníka venezuelského letectva oživila spekulace o tom, že odpor proti režimu Huga Cháveze sílí i v armádě.
</TITLE>
<GEOGRAPHY>CARACAS</GEOGRAPHY>
<TEXT>
Tisíce lidí vytáhly ve čtvrtek do ulic venezuelské metropole Caracasu na podporu plukovníka letectva Pedra Sota, který vyzval prezidenta Huga Cháveze k rezignaci. Demonstrantům se podařilo zabránit vojenské policii v tom, aby důstojníka zatkla. Se Sotem v čele se poté dav vydal k prezidentově rezidenci. U ní se krátce střetl s několika tisícovkami lidí, kteří přišli prezidenta naopak bránit. Šlo již o druhý bouřlivý protest proti prezidentovi během posledního týdne. V pondělí protestovaly stovky lidí proti oslavám desátého výročí Chávezova pokusu o svržení režimu tehdejšího prezidenta Carlose Andrése Péreze. Opozice obviňuje Cháveze, že se fakticky zmocnil kontroly nad parlamentem, nejvyšším soudem i ozbrojenými silami. Vyzývá proto prezidenta, jinak bývalého parašutistu, aby v zájmu záchrany demokracie odstoupil. Otevřené výzvy plukovníka Sota oživily spekulace o tom, že odpor proti Chávezovi sílí i v řadách armády. Vrchní velitel venezuelských ozbrojených sil generál Lucas Rincon však prohlásil, že armáda stojí za prezidentem. Podle něj je Soto nespokojený kvůli tomu, že dosud nebyl povýšen na generála. Chávez zvítězil ve volbách z roku 1998 s obrovskou převahou, kterou získal díky slibům, že vyvede zemi z chudoby a vymýtí korupci. Ve funkci se však dostal do ostrých sporů s podnikateli, odbory, politickou opozicí i katolickou církví. Jeho popularita nyní klesla pod hranici 30 procent.
CARACAS - Tisíce lidí vytáhly ve čtvrtek do ulic venezuelské metropole Caracasu na podporu plukovníka letectva Pedra Sota, který vyzval prezidenta Huga Cháveze k rezignaci. Demonstrantům se podařilo zabránit vojenské policii v tom, aby důstojníka zatkla. Se Sotem v čele se poté dav vydal k prezidentově rezidenci. U ní se krátce střetl s několika tisícovkami lidí, kteří přišli prezidenta naopak bránit. Šlo již o druhý bouřlivý protest proti prezidentovi během posledního týdne. V pondělí protestovaly stovky lidí proti oslavám desátého výročí Chávezova pokusu o svržení režimu tehdejšího prezidenta Carlose Andrése Péreze. Opozice obviňuje Cháveze, že se fakticky zmocnil kontroly nad parlamentem, nejvyšším soudem i ozbrojenými silami. Vyzývá proto prezidenta, jinak bývalého parašutistu, aby v zájmu záchrany demokracie odstoupil. Otevřené výzvy plukovníka Sota oživily spekulace o tom, že odpor proti Chávezovi sílí i v řadách armády. Vrchní velitel venezuelských ozbrojených sil generál Lucas Rincon však prohlásil, že armáda stojí za prezidentem. Podle něj je Soto nespokojený kvůli tomu, že dosud nebyl povýšen na generála. Chávez zvítězil ve volbách z roku 1998 s obrovskou převahou, kterou získal díky slibům, že vyvede zemi z chudoby a vymýtí korupci. Ve funkci se však dostal do ostrých sporů s podnikateli, odbory, politickou opozicí i katolickou církví. Jeho popularita nyní klesla pod hranici 30 procent.
</TEXT>
</DOC>
<DOC>
<DOCID>LN-20020209037</DOCID>
<DOCNO>LN-20020209037</DOCNO>
<DATE>02/09/02</DATE>
<TEXT>
Lednová čísla o nezaměstnanosti nebudou číst vládní sociální demokraté s nadšením. Počet lidí bez práce se totiž těsně přiblížil hranici půl milionu, kde byl naposledy přede dvěma roky, a o pouhé čtyři desetiny nedosáhl na dosavadní rekord ( 9,8 %). Pár měsíců před volbami, které chce ČSSD vyhrát slibem skvělého sociálního státu, nic příjemného. Nečekaně prudký skok (bezmála třicet tisíc nových nezaměstnaných) navíc nelze jen tak omluvit tradičním zimním výkyvem. ČSSD také jen těžko vysvětlí, proč v záplavě zahraničních investic už půl roku prudce klesá počet volných pracovních míst, který je teď nejnižší od srpna roku 2000. Vláda si chtě nechtě bude muset přiznat, že se k nám přihnaly nepříjemné vlny ekonomického zpomalení z okolních zemí. A to mnohem rychleji, než kabinet předpovídal. Přiznat chybu v odhadech neovlivnitelných zahraničních změn je také jediná šance, jak sociální demokraté mohou růst nezaměstnanosti před budoucími voliči omluvit. Nemají moc na vybranou. Jinak by museli přiznat, že národní plán zaměstnanosti a rychlé zvyšování minimální mzdy nepůsobí na trh práce tak, jak si Vladimír Špidla představoval.
</TEXT>
</DOC>
<DOC>
<DOCID>LN-20020209038</DOCID>
<DOCNO>LN-20020209038</DOCNO>
<DATE>02/09/02</DATE>
<TEXT>
Nynější americká vláda v čele s prezidentem Bushem prokazuje mnohem větší porozumění názorům izraelských "jestřábů" než kterákoli předchozí. Izraelský ministr obrany Benjamin Ben-Eliezer poznamenal, že stanoviska viceprezidenta Cheneyho "jsou pravicovější než stanoviska izraelské krajní pravice", a prozradil neprozřetelně, že mu Cheney řekl: "Dělejte si s Arafatem, co chcete." V tomto ovzduší se premiéru Arielu Šaronovi ve Washingtonu dostalo vlídného přijetí a Šaron asi předpokládal, že má naději na souhlas prezidenta Bushe se svým nejnovějším plánem: odstranit Arafata a pak jednat s jeho nástupci. V této své snaze ve Washingtonu neuspěl. Ještě chladnějšího přijetí se Šaronovu požadavku dostalo u Evropské unie. Její představitelé v poslední době stále jednoznačněji kritizují americkou politiku na Blízkém východě a označují ji za jednostrannou. Snaha o odstranění Arafata se jim líbí ještě méně než Američanům. U Palestinců Šaron s tímto plánem nemůže uspět vůbec. Není ovšem vyloučeno, že někteří z mladších palestinských vedoucích projevují více realismu a více pragmatismu než Arafat. V těchto souvislostech se mluví především o vedoucích palestinské bezpečnosti, Džibrilovi Radžubovi a Muhammadovi Dahlanovi. Jenže každý z nich by se okamžitě znemožnil, kdyby se postavil veřejně proti Arafatovi a usiloval o jeho místo. Kdyby Arafat jakýmkoli způsobem zmizel ze scény, jeho nástupce by pravděpodobně chtěl vystupňovaným radikalismem dokázat věrnost jeho odkazu. Ale i pro nejracionálnějšího a nejpragmatičtějšího z nich by byl nepřijatelný Šaronův "kompromisní plán" uznat palestinský stát na 42 procentech obsazených území. Kdyby s ním přece souhlasil, asi by tím podepsal vlastní ortel smrti.
</TEXT>
</DOC>
<DOC>
<DOCID>LN-20020209039</DOCID>
<DOCNO>LN-20020209039</DOCNO>
<DATE>02/09/02</DATE>
<TITLE>
Ad LN 5. 2. 2002: Mnozí umělci byli po válce vyšetřováni. Autoři Menschik a Kolář se v souvislosti s minulostí Nataši Gollové dopustili hrubého omylu. Tvrdí, že při poválečných soudech proti ní svědčila skutečnost, že její manžel, kapitán protektorátního filmového průmyslu Willy Söhnel, byl členem Hitlerovy NSDAP. To je nesmysl! Gollová se vdávala až roku 1947 za režiséra Konstantina. Bylo to Natašino první a jediné manželství. S Wilhelmem Söhnelem se seznámila v roce 1941, žili spolu téměř dva roky. Söhnel byl československý občan německé národnosti. V roce 1938 se stal automaticky po zabrání pohraničí státním příslušníkem říše. Za války dostal na starost barrandovské filmové ateliéry. Herec Svatopluk Beneš vzpomíná: Byl Ostravák, a proto mluvil skvěle česky. My jsme dlouho nevěděli, že byl Němec... Nataša se tehdy do něj opravdu moc zamilovala. Po válce za to pykala. Nikdo nevzal v úvahu skutečnost, že držel po dobu války český film nad vodou. Ani to, že nebyl vyhoštěn, a že se dokonce stal právním poradcem zestátněné kinematografie. Na Söhnela vzpomíná i režisér Otakar Vávra: Byl to nejslušnější Němec z těch, co tady byli. Nebyl nacista, ale v této době, kdy byl Němec jako Němec, byla Nataša Gollová ve stejné situaci jako Baarová nebo Mandlová. Prostě spala s Němcem. Nejhorší je, že nakonec se zjistilo, že ten Söhnel byl anglický špion. Gollová byla vyštvána z Vinohradského divadla a léta nesměla točit. V květnu 1945 odešla dobrovolně pomáhat pečovat o nemocné v Terezíně. Nakazila se tyfem, přežila jen zázrakem. Pověst "té, co spolupracovala s nacisty", se s ní táhla celý život.
</TITLE>
<TEXT>
Redakce děkuje za pochopení, že některé dopisy je třeba upravit a zkrátit.
</TEXT>
</DOC>
<DOC>
<DOCID>LN-20020209040</DOCID>
<DOCNO>LN-20020209040</DOCNO>
<DATE>02/09/02</DATE>
<TITLE>
Unie chce být širší, ale není na to hospodářsky připravena
</TITLE>
<TEXT>
Kdo kdy v České republice slyšel o španělském městě Cáceres? Nanejvýš tak kunsthistorici, odborníci na pěstování korku nebo profesionální cestovatelé. Už brzy se ale jméno tohoto urbanistického skvostu Španělska bude skloňovat ve všech pádech v médiích. Čeští diplomaté a vyjednavači vstupu do Evropské unie ho pak zařadí mezi stěžejní pojmy - hned vedle Maastrichtu, Amsterdamu a Kodaně. Cáceres je totiž první místo, kde členské země EU vážně probíraly, kolik peněz bude stát rozšíření. Respektive kolik miliard eur, kdy a na co dostanou nově přijaté státy. A jak už to bývá, když jde o peníze, jdou ideály stranou.
</TEXT>
<HEADING>
Volby v zádech
</HEADING>
<TEXT>
Už před třemi roky v Berlíně, kdy šéfové patnáctky schvalovali rozpočet unie na dalších šest let (tzv. Agenda 2000), se strhla velká bitva o každý cent. Británie a Německo tehdy odmítly zvyšovat své příjmy do společné kasy, Francie se zase nechtěla zbavit výhodných dotací pro zemědělce. Když se za ranního rozbřesku posledního dne summitu nakonec hlavy států dohodly, zůstalo vše víceméně při starém. Ovšem s tím, že během dalších pěti let se problémové pasáže dohody dořeší. Odkládané problémy se vrátily dříve, než se čekalo. Plánované rozšíření EU běží trochu jinak a vlastně rychleji, ale slibovaná reforma zemědělství je v nedohlednu, ani na způsobu placení do bruselské kasy se mnoho nezměnilo. Staré ekonomické resty teď narážejí na překotné politické rozhodování. Unie chce být širší, ale není na to hospodářsky připravena. Prvním náznakem konfliktu způsobeného touto nerovnováhou (s big bangem, při němž vstoupí deset zemí naráz, se nepočítalo) bylo nečekané snížení zemědělských a dalších očekávaných dotací pro nové členské země, které navrhla Evropská komise a s nímž většina kandidátů nesouhlasí. Jenomže "neformální" jednání ministrů zahraničí v Cáceresu ukázalo, že problém je vážnější. Už nejde o pár chybějících miliard, ale o celkovou neochotu platit na nové země. Velké státy, které z největší části dotují finanční transfery EU do chudších regionů, chtějí právě teď šetřit. Zejména Francie a Německo zastávají v tomto směru tvrdý postoj. Němci udržují kontinuitu spoření ze summitu v Berlíně. Francouzi zase hájí výsadní postavení svých zemědělců. Vlády obou zemí potom především myslí na nové volby, které se kvapem blíží. Prosazovat v této době lepší podmínky pro kandidáty z východní Evropy by nebylo zrovna strategické.
</TEXT>
<HEADING>
Boj za národní zájmy
</HEADING>
<TEXT>
V řadě věcí však mají Francouzi i Němci pravdu. Původní plán rozšíření počítal v prvních letech s menšími výdaji na nové země, kterých mělo být méně. Mnoho kandidátů pak dodnes nevytvořilo podmínky pro to, aby pomoc z Bruselu byli schopni efektivně přijímat. Věčné problémy českých úředníků s čerpáním peněz z programů Phare je dostatečným důkazem. Ani tyto oprávněné výtky ale nemění nic na tom, že některé členské země unie rázně otáčejí kurs a začínají o rozšiřování přemýšlet po vzoru kupců. Na tom by nebylo nic špatného, kdyby to nemělo bezprostřední politické důsledky pro celkovou podobu projektu rozšíření unie. Svobodní v Rakousku už dnes dělají z příliš vysokých nákladů na rozšíření předvolební téma, o nové podobě unie a jejím financování se bude jistě hovořit i v Německu, kde jsou volby už na podzim. "Národní zájmy" jako obvykle dostávají přednost před rozumnou reformou společného financování, postaveného na principu vzájemné solidarity. Pro kandidátské země se tím ale nic nemění. Vyjednavači, kteří se už několik let učí chodit po bruselských cestách, dobře vědí, že nesoulad mezi národními zájmy a ideou společné federace je Achillovou patou Evropské unie. Ale nejenom to, je to i hnací síla unie, která udržuje tento ambiciózní projekt při životě. Proto se nemá cenu v této chvíli zneklidňovat a křičet cosi o zpropadených sousedech, kteří ve své licoměrnosti nechtějí přiznat, že rozšíření směrem na východ vlastně nechtějí. Unie se v této chvíli opět pere sama se sebou a my nemáme jinou možnost než to s odstupem bedlivě sledovat. Abychom se ve správné chvíli mohli do věci vložit a jasně ukázat, že jsme pochopili pravidla hry. Boj za národní zájmy byl vždycky především bojem o peníze.
e-mail: petr.fischer@lidovky.cz
</TEXT>
</DOC>
<DOC>
<DOCID>LN-20020209041</DOCID>
<DOCNO>LN-20020209041</DOCNO>
<DATE>02/09/02</DATE>
<TITLE>
prozrazuje Miroslav Antl, podle něhož prý dnes místopředseda ODS objíždí krajské policie a mluví o něm hanlivě
</TITLE>
<TEXT>
Rozhovor týdne
</TEXT>
<HEADING>
Miroslav Antl
</HEADING>
<TEXT>
Pokud se ODS stane součástí příští vládní koalice, zasedne v kabinetu pravděpodobně i Ivan Langer. A Miroslava Antla čekají horké chvilky. Odejde z policie, aby neskončil jako pochůzkář na ulici. Langer by mu to prý zařídil.
LN: Ivan Langer tvrdí, že rychleji mluvíte, než myslíte. Má pravdu? A budete vy s tím něco dělat?
Myslím, že to nepotřebuju. Prošel jsem náročnými psychotesty a celý život říkám pravdu. Toto je osobní názor pana Langra. A možná jeho politický názor. Možná je to jeho životní filozofie. Co vím z doslechu, tak se o mě Langer zajímá a překážím mu.
</TEXT>
<HEADING>
LN: Co říkají vaše psychotesty?
</HEADING>
<TEXT>
To nemůžu zveřejnit, ale žádný problém nezjistili. Myslím takový, že bych se musel léčit nebo že bych nebyl způsobilý pro policejní práci.
LN: Nemluvil jste příliš rychle třeba v roce 1999, kdy jste v kárném řízení dostal důtku kvůli výrokům v případě tří pardubických podnikatelů? Prohlásil jste: "Někteří advokáti se chovají tak, že jejich projevy spadají do sféry organizovaného zločinu."
Ale to jsem řekl pravdu. Každý, kdo ví, co je mafie, také ví, že existuje struktura jejich právních poradců. Bylo mi vysvětleno, že nemám-li konkrétní důkazy, neměl bych to takhle říct. Jenže já jsem nikdy nikoho nejmenoval.
LN: Jinak se ale nic nezměnilo. Před půl rokem jste řekl, že korupce je v řadách státních zástupců, policie i soudců.
Všichni víme, že to tak je. Každý vám na ulici řekne, že tady korupce je. Ale neviděl jsem nikoho, kdo by chtěl svědčit. A nemůžete tedy sdělit obvinění. A když máte důkazy a jde o nějakou známější osobu, měli byste to doložit málem pravomocným rozsudkem, protože se do vás každej pustí. Víte, důkazů není tolik, abychom mohli stíhat.
LN: Neměli byste více energie vynaložit na shánění důkazů než na takovéto mediálně atraktivní věty?
To není mediálně atraktivní věta. Já jsem byl tázán, jaká je u nás míra korupce. No jasně, mohl jsem taky odpovědět, že na takové otázky nemám čas, protože jdu shánět důkazy. Příště to udělám.
LN: Konkrétnější jste byl v kauze Železný, kde jste mluvil o politických tlacích. Můžete je konečně specifikovat?
Já jsem původně mluvil jen o tlacích. Poté poslanec Nečas prohlásil, že jsem mluvil o politických tlacích. Pokračoval Langer, který pak ale přiznal, že jsem o politických tlacích v životě nemluvil.
LN: Pak jste o nich ale už mluvil, a to v BBC: "Politický tlak v kauze Vladimíra Železného trvá a bude se před volbami zvyšovat. Strhl se zájem politiků, a to zájem politiků jedné strany."
To je pravda. Ale slyšela jste před tímto rozhovorem v BBC mluvit pana profesora Klause? To už já opravdu považuju za politický tlak. O to jde. První byla ODS. Ale už se k tomu nechci vyjadřovat.
LN: Proč?
</TEXT>
<HEADING>
Prostě nechci.
</HEADING>
<TEXT>
LN: Tím pádem to celé byla jen mediální bublina. Kdybyste byl skutečně k něčemu tlačen, asi byste řekl něco víc.
Není potřeba. Protože nechci.
LN: Co na to říkal váš nadřízený ministr Gross?
Ještě jsme o tom nemluvili.
</TEXT>
<HEADING>
LN: Přece jste to rozebírali po telefonu.
</HEADING>
<TEXT>
Ptal se mě, já jsem mu k tomu řekl své a on to vzal na vědomí. A protože nejsem trestně stíhán, jsem ve funkci a jsem na svobodě, zřejmě to nebylo považováno za tak intenzivní, aby musel být nějaký zákrok vůči mně učiněn.
LN: Takže Grosse vůbec nezajímalo, jak intenzivní jsou politické tlaky, o nichž jste později mluvil?
Ale ano, to se mě zeptal, já jsem mu to řekl a od té doby jsme spolu nemluvili. Já nevím, jestli mu mé vysvětlení stačilo, nebo ne. Možná teď připravuje moje odvolání. Nevím.
LN: To spolu tak málo komunikujete?
On má zcela nepochybně jiné starosti v rámci svého resortu.
LN: Řekla bych, že vaše komunikace s Grossem probíhala trochu jinak. Dokonce jste prohlásil, že ke kauze nebudete nic říkat do doby, než vám to dovolí ministr.
To je pravda.
</TEXT>
<HEADING>
LN: Takže existovalo informační embargo? Musel jste mlčet?
</HEADING>
<TEXT>
Prostě jsme se rozhodli, že není dobré se k tomu dál vyjadřovat. Pokud se pan ministr bude chtít vyjádřit, udělá to. On je "můj pan ministr". On mě k mým vyjádřením nenabádal. Moje výroky nejsou vyhlášením války, jsou to výroky Antla. Možná to Grossovi přinese problémy v politice, ale na to já nedbám.
LN: Měl kvůli vám problémy ve vládě? Podle médií si vás Gross na tento post prosadil i přes odpor premiéra Zemana a vicepremiéra Rychetského.
Pokud jde o údajný odpor pana Rychetského, je to možné. Ale v žádném případě není pravda, že by byl proti pan Zeman. S ním jsem mluvil osobně a on mě o to sám požádal.
LN: Langer vás vyzývá, abyste ke svým tvrzením buď předložil důkazy, nebo opustil řady policie.
Já to považuju za osobní antipatii Langra. Nebyl nadšen, když jsem sem šel.
LN: Pakliže se ODS za pár měsíců dostane do vlády a Langer se stane ministrem vnitra, asi si vás na postu náměstka policejního prezidenta nenechá.
To určitě nenechá. Jestli půjde dělat Langer ministra vnitra, ne že bych kvůli tomu spáchal sebevraždu, ale udělám vše pro to, abych odešel.
LN: Je to z vaší strany jen antipatie, nebo jste přesvědčen, že Langer by byl špatným ministrem vnitra?
Doteď mi byl Langer lhostejný, ale teď je to z mé strany už velmi silná osobní antipatie. A nepřipouštím si, že by byl dobrým ministrem vnitra.
</TEXT>
<HEADING>
LN: Z čeho tak soudíte?
</HEADING>
<TEXT>
Neslyšel jsem, že by v poslední době na adresu policie řekl cokoli dobrého. Vím, že navštěvuje policejní správy a jedná na krajích, kde o mně mluví velmi hanlivě.
</TEXT>
<HEADING>
LN: Otevřeně lobbuje proti vám?
</HEADING>
<TEXT>
Ano. A vím, že se tak připravuje na funkci ve vládě. Snaží se na svoji stranu získat občany v řadách policie.
LN: Obchází i státní zastupitelství? To by přece mohlo případně být vaše budoucí působiště.
To nevím. Ale já jsem už několikrát zaslechl, že Langer uvažuje i o postu ministra spravedlnosti (ministr spravedlnosti jmenuje nejvyššího státního zástupce - pozn. red.) Víte, Langer nemusí v budoucnu být ministrem vnitra, tudíž mým přímým nadřízeným. I tak ale bude mít možnost ovlivnit své kolegy ve vládě tak, abych na tomto místě nemohl zůstat. Přišel jsem sem bojovat, cítím se být policistou, nikdy neutíkám z boje...
LN: Ale před Langrem utečete.
To je pravda. Zatím mám ale pocit, že má moje práce smysl.
LN: Kvůli Langrovi byste odešel z funkce, nebo byste úplně opustil policii?
Úplně. Čím padáte níž, tím je nad vámi více nadřízených. A já bych skončil na ulici. Možná bych byl ještě rád, kdybych jako policista skončil na sídlišti, kde bydlím. Plukovník pochůzkář, to by bylo zajímavé. Už se o Langrovi nechci bavit.
</TEXT>
<HEADING>
LN: Nikdy jste se nesetkali?
</HEADING>
<TEXT>
My jsme se jednou potkali, ale prošli jsme pár metrů od sebe. Možná to byla škoda. Kdyby mě vyzval ke schůzce, já bych přišel.
LN: Langer to odmítá. Tvrdí, že to by už opravdu vypadalo jako politický tlak.
A víte, že bych to tak nebral? Pokud by ta schůzka nebyla konfrontační, pokud by neříkal: "Počkejte, až já budu ministrem vnitra!" Moje úvahy totiž vycházejí i z toho, že jsem se s ním nikdy nebavil. Třeba je úplně jiný. Třeba je to slušný, milý poslanec, který chce, aby policie stíhala úplně všechno. Ale v tom případě by měl chtít, aby se nepromlčely hospodářské delikty z devadesátých let (tj. za Klausových vlád - pozn. red.), a to už může být problém číslo jedna.
LN: Dočkáme se v kauze Železný zvratu? V tisku jste naznačil, že se chystá v otázce trestního stíhání něco nového.
Prověřují se další podezření. Trestní stíhání musí skončit brzo, aby byl Železný co nejdříve postaven před soud. I když se to do voleb nestihne. O stavu vyšetřování jsem informován a vím, že důkazy jsou.
LN: Existují důkazy, o nichž se dosud nepsalo v tisku?
Zaplaťpánbůh ano. Naštěstí se ke kauze Železný vyšetřovatel už nevyjadřuje. Nedávno jsem si pěkně naběhl, když jsem se za něj vyjádřil já. Ale k tomu zvratu - pro mě by bylo zvratem, kdyby se zastavilo trestní stíhání. A to nehrozí.
LN: Leckdo se diví, proč byl Železný v cele předběžného zadržení dva dny, zatímco jeho právník Rozehnal byl ve vazbě asi tři měsíce.
Pan Železný spolupracoval, vydal všechno, co vydat měl, nikam nám neutekl, neskrýval se.
LN: Naopak se vám týden co týden ukazoval ve svém pořadu Volejte řediteli.
A to je snad jediný problém. Jediné, co bych Železnému vytkl, pokud si to vůbec mohu dovolit, je to, že ovlivňuje občany tímto pořadem. Železný má nesporné zásluhy a já neříkám, že je pachatel trestných činů. Jen říkám, že je důvodně trestně stíhán. Každopádně, ve vazbě měl být Rozehnal i Železný. Železného do vazby nevzali s poukazem na to, že stačí, když je tam jeden.
LN: Vyšetřovatel Machala měl v herně incident, k němuž řekl: "Zbili mě, protože pracuji na případu Železný." Měl důkaz?
On to řekl na záznam při výslechu. To se nikdy nemělo dostat ven. Je to nepodložená verze. Já jsem s Machalou osobně mluvil jednou a o tomto jsme se nebavili.
LN: Nabízí se otázka, zda i vy jste čelil nějakému vydírání.
Tlak cítím, ale nejde o tlak kriminálního vydírání, telefonátů nebo esemesek.
LN: Jaký tlak to byl?
Byly to nějaké vzkazy. Ale samozřejmě vám k tomu nebudu říkat víc.
LN: Znáte adresáty?
Vím, z jakého prostředí to bylo.
</TEXT>
<HEADING>
LN: I z politického?
</HEADING>
<TEXT>
Nebudu se vyjadřovat. Ale kromě toho čelím i mediálnímu tlaku. Obviněný Železný má mnoho příznivců. Lidé si myslí, že to je politický proces. My bychom měli jezdit po vesnicích a vysvětlovat, že to tak není. Velmi řádní a slušní lidé mi říkají, že by jim nevadilo, kdyby na Železného měli doplácet. Že je to tak zlatej člověk! Že by to byl dobrý pan prezident! A třeba to tak opravdu dopadne.
LN: Jako státní zástupce jste se dvaadvacet let pohyboval mezi lidmi často podprůměrné inteligence.
</TEXT>
<HEADING>
Teď myslíte procesní protivníky? Nebo mé kolegy?
</HEADING>
<TEXT>
LN: Procesní protivníky. Tak to popisujete ve své knize Gaunery nemám rád. Dnes se ovšem potýkáte s lidmi naopak často velmi vysoké inteligence. Je to těžší?
Tak nejjednodušší je samozřejmě domácí zabijačka. Především když oběť přežije. Víte, to je těžké. Dnes mají moji protivníci špičkové obhájce. Ale jako státní zástupce jsem dělal i mezinárodní drogové delikty a tam už jsem inteligentní lidi proti sobě měl. Kdybyste mi před mým nástupem sem říkala jména advokátů, věděl bych, o koho jde. Ale třeba o Rozehnalovi jsem nic nevěděl.
LN: Není pro vás, který jste byl v terénu, tady trochu nuda?
Jenže já jsem už byl na kraji otrávenej.
LN: Příliš mnoho krve?
Ano, příliš mnoho krve. Rutina. Zvládal jsem to podvědomě.
</TEXT>
<HEADING>
LN: Jak se z vražd stane rutina?
</HEADING>
<TEXT>
Protože jsou typově stejné. Bohužel. A navíc jsem tam opravdu cítil tlak, abych ze státního zastupitelství odešel. Trval několik let a stupňoval se. A na závěr, v souvislosti s tou mojí knihou, jsem byl dokonce vyzván, abych odešel. V té době jsem už potřetí dostal nabídku od ministra Grosse. Přijal jsem to a dnes vím, že jsem neudělal chybu. Ať už dopadnu jakkoli. Tedy vyjma nějakého kriminálu.
LN: Takže vy jste Grossovi kývl proto, že vás na Královéhradecku už nechtěli. Taková z nouze ctnost.
Říkáte to správně. I když přímo z nouze ctnost? Bylo to pro mě zajímavé. Říkal jsem si, že nejdříve udělám pořádek ve Východočeském kraji a pak potáhnu na Prahu.
LN: Když jste odcházel z kraje, dostal jste výpověď, nebo jste ji podal sám?
My jsme se dohodli. Ale můj odchod byl vřele přijat. Někteří moji nadřízení si velmi oddechli. Oni mě už přeřazovali na takovou práci, že jsem dělal spíš archiváře. Třeba studium starých spisů.
</TEXT>
<HEADING>
LN: Z archiváře na policejního náměstka?
</HEADING>
<TEXT>
Lze to tak říct. Ale chci začít i s terénní prací. Nechci se podílet jen na mediálně známých případech. Nebaví mě porady.
LN: Ve své knize tvrdíte, že kdyby mohli u soudu obhajovat oběti státem placení advokáti, okamžitě byste opustil své funkce a dal se do toho. Platí to stále?
Já jsem to řekl v době, kdy jsem byl otrávenej státní zástupce. To bych šel hned. Ale když se mě ptáte teď, říkám ne.
S náměstkem policejního prezidenta hovořila Renata Kalenská
</TEXT>
</DOC>
<DOC>
<DOCID>LN-20020209042</DOCID>
<DOCNO>LN-20020209042</DOCNO>
<DATE>02/09/02</DATE>
<TITLE>
* Přál bych si, aby se nikdo z nás nechoval jako závistivý líný blbec, jako ten, kdo do světa vyřvává, že ho spasí, a přitom nedokáže spasit ani sám sebe. Stručně řečeno - aby se nikdo z nás nechoval způsobem vpravdě čtyřkoaličním.
</TITLE>
<TEXT>
Miloš Zeman v diskusi s exlídrem Karlem Kühnlem ve sněmovně
* Fakt je, že odchod z Nejvyššího soudu bývá většinou spojen s kremací.
</TEXT>
<HEADING>
Ombudsman Otakar Motejl o své minulosti i budoucnosti
</HEADING>
<TEXT>
* Nejsem zdatný tanečník. Nikdy bych si netroufl na kankán, tango nebo něco, kde je moc kroků a musí se synchronizovat ruce a nohy s náročnem.
</TEXT>
<HEADING>
Cyril Svoboda na plese zesnulé čtyřkoalice
</HEADING>
<TEXT>
* V době, kdy o něco skutečně šlo, v době, kdy rakouští sudetští Němci požadovali dvojjazyčné nápisy v českých obcích, ODS stáhla ocas mezi nohy a byla podělaná až za ušima.
Miloš Zeman o tom, jak ODS hájí české národní zájmy
* Je jasné, že 21. století bude patřit socialismu. O tom jsem pevně přesvědčen.
Generální tajemník KSČ Miroslav Štěpán ve chmurné vizi
</TEXT>
</DOC>
<DOC>
<DOCID>LN-20020209043</DOCID>
<DOCNO>LN-20020209043</DOCNO>
<DATE>02/09/02</DATE>
<TITLE>
Sobota
</TITLE>
<TEXT>
Apolena. Toto jméno má základ v řeckém Apollonios. Znamenalo to, že "dívka tohoto jména byla zasvěcena bohu Apollonovi". Jeho prostřednictvím pak byla "světlodárná". Českou podobou jména je Světla, Světluše i Světlana. V českém církevním kalendáři je dnes připomenuta Anna Kateřina Emmerichová, která byla údajně obdařena Kristovými stigmaty.
</TEXT>
<HEADING>
Neděle
</HEADING>
<TEXT>
Mojmír. Toto staré slovanské jméno znamená doslova "můj mír". Naše dějiny znají několik Mojmírů, dva z nich dokonce patří mezi slavná knížata. V českém církevním kalendáři má dnes svátek Scholastika. Byla dvojčetem svatého Benedikta a také ona se stala řeholnicí.
Mojmír. Toto staré slovanské jméno znamená doslova "můj mír". Naše dějiny znají několik Mojmírů, dva z nich dokonce patří mezi slavná knížata. V českém církevním kalendáři má dnes svátek Scholastika. Byla dvojčetem svatého Benedikta a také ona se stala řeholnicí.
</TEXT>
</DOC>
<DOC>
<DOCID>LN-20020209044</DOCID>
<DOCNO>LN-20020209044</DOCNO>
<DATE>02/09/02</DATE>
<TITLE>
Pětidenní šílenství, které zaplavilo ulice Rio de Janeira, vyvrcholí průvodem nejznámějších škol samby
</TITLE>
<TEXT>
Pestré kostýmy tanečnic pohybujících se v divokých rytmech, nádherné alegorické vozy a tisíce turistů neodmyslitelně patří k nejznámějšímu karnevalovému šílenství na světě.
RIO DE JANEIRO, Brazílie - Předáním symbolického pozlaceného klíče od bran města tlustému "králi Momovi" byl včera oficiálně zahájen proslulý karneval v brazilském Rio de Janeiru, který je považován za největší představení na světě. Král Momo se tak stal na pět dní neomezeným vládcem a ulice města zaplnilo bujaré veselí a divoký tanec spoře oděných tanečnic. Světoznámý karneval je pro Brazilce vítaným odpočinkem od každodenních starostí. V celé zemi se totiž na pět dní zavřou všechny banky, obchody i úřady. Vyvrcholením slavností se však podle agentury AP každoročně stává karnevalový průvod, který se bude konat v neděli a v pondělí večer. Přehlídky se zúčastní čtrnáct nejlepších škol samby. Tanečníci, kteří pocházejí zejména z chudých čtvrtí, strávili celý rok přípravami na tento krátký okamžik slávy. Celý karneval vypadá jen jako zábava, je to však i prestižní soutěž. Každá skupina, kterou tvoří asi čtyři tisíce originálně oblečených tanečníků a bubeníků, má osmdesát minut na to, aby prošla po obřím "sambodromu". Tento stadion s kapacitou 70 tisíc míst, který se většinou během karnevalu zcela zaplní, byl vybudován před lety speciálně pro přehlídky škol samby. Zahájení tohoto fantastického představení je vysíláno živě po celé Brazílii a myšlenky mít tak obrovské publikum jistě lákají mnohé politiky i společnosti. Karneval, který letos navštíví i matka současného amerického prezidenta Barbara Bushová a argentinský fotbalista Diego Maradona, má světový věhlas a dlouholetou tradici. Původem pohanské oslavy přinesli do Brazílie v 18. století portugalští přistěhovalci. Koncem 19. století se objevily první karnevalové společnosti, které zabíraly ulice, tancovaly a zpívaly písně anonymních autorů - předzvěst budoucího sambového šílenství. Název nejoblíbenějšího tance samby pochází z portugalského "semba", které je označením pro pocit melancholie, vytržení, snu - a také pro božskou tanečnici. Stále více se mění příprava žen na tradiční karnevalové veselí - dříve navštěvovaly jen kosmetické salony, dnes tvoří dlouhé fronty u plastických chirurgů. Touží po dokonalejším těle, které chtějí odhalit při průvodu. Právě karneval může za to, že Brazílie předčila v počtu "plastik" na jednoho obyvatele i Spojené státy.
</TEXT>
</DOC>
<DOC>
<DOCID>LN-20020209045</DOCID>
<DOCNO>LN-20020209045</DOCNO>
<DATE>02/09/02</DATE>
<TEXT>
BERLÍN (od zpravodajky LN na mezinárodním filmovém festivalu v Berlíně) - Z programu 52. ročníku Berlinale, už potřetí situovaného do moderního multikulturního centra na Potsdamer Platz, se zatím představilo sedm snímků. Například jeden z oscarových favoritů Monster's Ball a snímek Za mraky australského režiséra Ivana Sena. Stránky místních deníků ale zaplňují především články o filmu Nebe režiséra Toma Tykwera, jímž byl festival zahájen. Kritik Lee Marshall z časopisu Screen však dílo označil za příliš frustrující. Rozporuplné reakce návštěvníků vyvolal plakát k soutěžnímu snímku režiséra Costy-Gavrase Amen, na němž je zkombinován hákový kříž s krucifixem. Autor plakátu Oliviero Toscani, jenž stvořil kontroverzní reklamy pro firmu Benetton, chtěl touto symbolikou vyjádřit téma filmu: kontakty Vatikánu a nacistů za druhé světové války. Díky českým hercům v italském příspěvku Žár ve větru (Brucio Nel Vento) máme v Berlíně své zastoupení a teoretickou šanci získat některou z trofejí za herecké výkony. Představitelé hlavních rolí, Barbara Lukešová, Ivan Franěk a Petr Forman, přijeli do Berlína už ve čtvrtek. Další českou událostí na Berlinale se stala prezentace karlovarské filmové přehlídky, jejíž reklamu najdeme i ve festivalovém magazínu.
</TEXT>
</DOC>
<DOC>
<DOCID>LN-20020209046</DOCID>
<DOCNO>LN-20020209046</DOCNO>
<DATE>02/09/02</DATE>
<GEOGRAPHY>LISABON</GEOGRAPHY>
<TEXT>
Na jihu Portugalska včera začalo napouštění nové přehradní nádrže Alqueva, která se stane největším umělým jezerem v Evropě. Přes 200 kilometrů čtverečních vodní plochy by se mělo stát zásobárnou vody pro suchý jih a přinést i ekonomickou prosperitu. Ve vodních hlubinách ale nenávratně zmizí 160 skal s malbami z doby kamenné i řada míst se vzácnou faunou a flórou. O své útočiště tak přijde mnoho vzácných živočišných druhů, mezi nimi rysi, orli, luňáci a divočáci. Pro ochránce přírody tedy bude slavnostní zahajovací ceremonie spíše pohřebním obřadem, na který hodlají přijít v černém.
</TEXT>
</DOC>
<DOC>
<DOCID>LN-20020209047</DOCID>
<DOCNO>LN-20020209047</DOCNO>
<DATE>02/09/02</DATE>
<TEXT>
Když mašírovali vojáci trnavskou bránou do kasáren, zpívalo se - "Trnavska kasárna, pekne malovaná, gdože hu maloval, vojaci šablama". Válečné invalidy odkládala pak monarchie do budovy, na jejíž starou fotografii s maďarskou a německou popiskou hledím před usnutím ze svého dočasného slovenského lože. Jaké písně lid zpíval o ústavu pro duševně choré, který tam sídlil až do 50. let minulého století, nezjistil jsem, ale dovedu si představit. Ráno s uspokojením hledívám z oken na "Západoslovenské múzeum v Trnave", které v dávné vojenské invalidovně a nedávném blázinci sídlí dnes. Někdy tím směrem zazpívám první sloku podlužácké táhlé: "Okolo Trnavy, chodníček krvavý, dumala moja mať, či to je z méj hlavy." Jedno patro muzea bylo teď věnováno dílu české etnografky Jitky Staňkové a fotografa Ludvíka Barana: Masky, démoni a šaškové. Myslím si, že jenom na lidi zdevastované předsudky a špatnou výchovou minulých let působí lidová kultura jako přežitek. Tolik hravosti, magické kreativity, poezie, drsného, svérázného humoru a zábavy, s jakou čelí lidový živel strachu, pověrám, mýtům, rituálům, falešné morálce, pokrytectví, církevním nařízením i praktické politice, se neobjeví v žádné televizi za celý ubohý rok... Třeba teď, v časech onoho z dob Velké Moravy známého pojmu "mjasopust", tedy českého masopustu, slováckého fašanku či valašských končin. Tehdy nejvíc na těle a duchu prožívám spontánní propadání se k času svých předků. Zákonem paradoxu je to nejintenzivnější, když během několikadenní obchůzky dorazíme do některého z bytů na panelovém sídlišti ve Velké nad Veličkou. Před obrazovkou japonského televizoru začnou skákat kluci v krojích. Primitivně, nezřízeně, bez přetvářky. Syrový zpěv dere se z hrdel. Šavle se slaninou bodají k nízkému stropu. Na stole počítač, za oknem talíř satelitu, vzduchem poletují "esemesky" a kdesi vesmírem se sunou družice. Ráno stačí otevřít noviny, a kouzlo je pryč. Masky, démoni a šaškové české politiky předvádějí před volbami své průvody a rituální tance. Jak už teď propadají hrůze, že by jim někdo strhnul masku moci. To magické kouzlo, které jim v demokracii svěřuje rozšafný lid. Nepřeju jim nic špatného, jen si říkám, že období půstu by mnohým válečným invalidům české politiky a hlavně této zemi prospělo. Oni si to zjevně neuvědomují. Zdevastovaní předsudky a špatnou výchovou minulých let nezvládají hysterii jak nemožné staré panny, mající hrůzu z toho, že nebudou žádány, natož milovány. Lid se však nebojí. Na takové případy totiž zaslouženě myslí horňácká fašanková, kterou pro zdravou mysl hulákáme před Škaredou středou od pátku až do úterní půlnoci: "Už sa fašank krátí, už sa nenavrátí, staré baby lajú, že sa nevydajú." Nebo ještě lépe: "...staré baby plačú, že sa nevyskáčú."
</TEXT>
</DOC>
<DOC>
<DOCID>LN-20020209048</DOCID>
<DOCNO>LN-20020209048</DOCNO>
<DATE>02/09/02</DATE>
<TITLE>
Václav Klaus: Nepřeměňujme celou naši zemi v jeden velký národní park
</TITLE>
<TEXT>
Předseda ODS se zamýšlí nad ochranou přírody, kterou podle něj často zneužívají levicoví bojovníci proti svobodě a ekonomickému růstu. Neviditelná ruka trhu chrání podle Václava Klause přírodu lépe než viditelné ruce státu, zákona nebo mezinárodní úmluvy.
Nacházíme se v éře ekologismu, v éře zneužívání životního prostředí - jako věčného lidského problému - k politickému souboji, v éře mimořádného zkreslování stavu věcí, nálepkování a nefér argumentování. Nechci se s tím smiřovat, jde o příliš mnoho. Pojmy jako "ekologická zátěž", "ekologická krize" či "ekologická katastrofa" v našem slovníku častým užíváním zdomácněly natolik, že se jen málokdy a málokdo vážně zamýšlí nad jejich skutečným obsahem. Jedno z klišé, která se vžila, tvrdí (a snad si to i jeho proponenti myslí), že trh a ekonomický růst plodí ekologickou zátěž (krizi, katastrofu), zatímco státní moc, legislativa a regulace - "proti trhu a jemu navzdory" - přírodu a ekologickou rovnováhu pro lidstvo zachraňují. Tyto teze si jako své další krédo (jako doplněk k tradičnímu požadavku sociální rovnosti a spravedlnosti) přisvojili levicoví ideologové, aby s jejich pomocí bojovali proti lidské svobodě, proti svobodnému trhu, proti ekonomickému růstu a konec konců proti jakékoli cestě vpřed. Naší osudovou chybou je, že jsme jim to umožnili, resp. že jsme jim přenechali pojmy, jako jsou "ekologická rovnováha" a "udržitelný růst". Je načase, abychom chybu napravili, neboť tato slova patří nám všem. Avšak v podstatně jiném významu a s jinou definicí.
</TEXT>
<HEADING>
Přetváření není ničení
</HEADING>
<TEXT>
Začněme poučením z dějin. Celý průběh lidské civilizace nebyl ničím jiným než neustálým zasahováním člověka do ekosystémů, protože představoval permanentní přetváření přírody. Všechny ekonomické činnosti (zemědělství, průmysl, doprava, obchod), kterými se člověk stával člověkem a civilizace civilizací, přírodu měnily a jednu přírodní (neboli ekologickou) rovnováhu přetvářely v jinou. Nenamlouvejme si, že se to děje pouze v poslední době. I vysoušení bažin za účelem obdělávání půdy, i mýcení lesů za účelem vysazování vinic nebo olivových hájů narušovalo původní ekosystémy (a vedlo k zničení některých biologických druhů). Výsledek byl, že na jejich místě vznikaly ekosystémy nové (s jinými biologickými druhy). Historie nám až dosud zcela jednoznačně předvádí, že činnost člověka neznamená ničení přírody, nýbrž jen a jedině přetváření přírody. Příroda se přizpůsobuje člověku právě tak, jako se člověk přizpůsobuje jí. Módní tvrzení, že lidské konání postupuje "proti přírodě" a že ji postupně utlačuje a ničí, jsou účelová, zástupná a zjevně nesprávná. Nepotvrzují je žádná seriózně získávaná a interpretovaná fakta, jen a pouze burcující nářky profesionálních ekologistů. Již před staletími toho bylo mnoho řečeno a napsáno o hrozbě "populační exploze" a "přelidnění". Malthusova katastrofická populační teorie se zrodila na přelomu 18. a 19. století. Tedy v době, kdy na Zemi žil jen zlomek počtu lidí, kteří na ní žijí dnes. Přestože se naprosto přesvědčivě ukázala mylnost této teorie a svět se vyvíjel docela jinak, někteří se z toho nepoučili dodnes. Novodobí malthusiánci nás i v roce 2002 straší tím, že naše Země je "příliš malá" pro "příliš velký" počet jejích obyvatel. Vůbec neberou v úvahu, že se žádná z apokalyptických vizí tohoto typu nevyplnila. Připomeňme neskutečné fiasko ve své době tolik populární "Zprávy Římského klubu" z počátku sedmdesátých let. Žádná z jejich varovných prognóz se nevyplnila a světová ekonomika roste dlouhodobě vyšším tempem než počet lidí na světě. Přelidnění je problémem jen v těch zemích, v nichž společenské instituce a politické poměry bránily a brání nastartování rychlejšího hospodářského růstu. Známých a evidovaných přírodních zdrojů je nyní na světě podstatně více než před třiceti lety.
</TEXT>
<HEADING>
Směšní strašáci katastrofy
</HEADING>
<TEXT>
Směšný strašák "populační katastrofy" nabízí vhodnou paralelu se strašákem "katastrofy ekologické", který se snad ještě rychleji šíří v posledních desetiletích. A šíří se, bohužel, velmi snadno. Autoři katastrofických vizí jsou logikou věci či logikou soudobé novinařiny citováni častěji a pozornost a slávu si získávají rychleji než lidé, kteří jsou ve svých názorech střízliví a skeptičtí. Není proto divu, že máme tolik bestsellerů, jejichž obsahem jsou populační, ekologické a další podobné apokalypsy. Už to by pro nás mělo být varováním a výzvou k ostražitosti. Ochrana přírody a ekologická rovnováha jsou témata vážná a nastolují problémy, které bychom neměli bagatelizovat. Neměli bychom je ale ani zneužívat. Neměli bychom o nich mluvit pod tlakem fanatických a katastrofických vizí "konce světa". A už vůbec bychom o nich neměli diskutovat s lidmi, kteří si z životního prostředí vyrobili prapor nové, tentokrát "zelené revoluce" (když přitažlivost "revoluce rudé" značně pobledla). Na srdci by nám měl ležet nikoli "boj za životní prostředí", ale seriózní analýza toho, jaký vliv má ekonomický růst na různé aspekty životního prostředí a jaké společenské instituce jsou nejlepší zárukou udržení rovnovážné interakce člověka a přírody. Vezměme si např. takzvané globální oteplování. Vědecké poznání na otázku, zda a proč dochází ke globálnímu oteplování, prozatím odpovědět neumí, ale ekologickým aktivistům je to už "dávno a nad slunce jasné". Vědí, že je proti tomuto nepotvrzenému jevu třeba "bojovat" vědomým zpomalením světového ekonomického růstu. Nebo si vezměme jadernou energii. Nikdo zatím neprokázal relativní míru škodlivosti a rizik jaderné energie, ale bojovníci za životní prostředí již dávno "vědí své" a pro záchranu lidstva se neváhají přivazovat k plotům jaderných elektráren a vlastními těly blokovat zavážení jaderného paliva. Mohl bych pokračovat, ale tyto dva příklady jsou dostatečně názornou a všem známou ukázkou toho, jak usilovná snaha o akci pro akci předbíhá jak vážný vědecký výzkum, tak i standardní proces demokratického politického rozhodování. Co nám ve vážné diskusi o problémech životního prostředí pomůže nejvíce? Pokusy "vydestilovat" samostatnou vědeckou disciplínu - ekologii - a dát jí "imperiální", vědu přesahující pravomoci, zjevně selhávají. Porozumět ekosystémům a přírodní rovnováze nás nejvíce učí biologie. To však nestačí. Musejí nastoupit vědy společenské. Je to proto, že většina problémů spojených s životním prostředím a s šetrným či nešetrným vztahem člověka k přírodě je problémem společenského uspořádání a s ním souvisejícího chování lidí.
</TEXT>
<HEADING>
Soukromý majetek není drancován
</HEADING>
<TEXT>
Nejde totiž o problém "znečištění" jako fyzikálního, chemického nebo biologického jevu. Ani nejde o "chamtivost" kapitalismu či o přirozenou poživačnost lidí. Jde o problém kvality vlastnických práv a cenového systému. Proto nikoli vědy přírodní, ale vědy společenské, a ekonomie obzvláště, mohou postihnout skutečnou povahu a skutečný problém rovnováhy či vztahů mezi ekonomickou činností člověka a přírodními ekosystémy, resp. navrhnout vhodné metody řešení. Klíč k ochraně životního prostředí začíná u vymezení vlastnických práv a u jejich ochrany. Soukromé lesy nebývají překotně mýceny, ložiska surovin na soukromé půdě nebývají extenzivně těžena, vody v soukromém vlastnictví nejsou nadměrně znečišťovány a soukromé pozemky nejsou živelně zavalovány jedovatými odpady, protože to jejich majitelé nedovolí - svůj majetek a své přírodní zdroje si hlídají a pečují o ně. Dnes, stejně jako v dávné historii, jsou devastovány ty přírodní zdroje, které nepatří nikomu či jinak řečeno, které patří "všem". Často citovaným příkladem z historie - a v ekonomii učebnicovou věcí - byla v Anglii sedmnáctého století tragédie obecních pastvin, které nadměrným spásáním ztrácely schopnost reprodukce. Jejich úbytek zastavilo až hnutí za ohrazování pastvin, které fakticky znamenalo jejich přeměnu v pastviny soukromé. Vedle vlastnických práv jde hlavně o ceny. Lidé, kteří mají upřímné obavy z vyčerpávání fosilních paliv a dalších neobnovitelných přírodních zdroj, by se měli snažit pochopit, že jsou tyto zdroje chráněny cenovým systémem daleko účinněji než jakoukoli státní regulací. Úbytek přírodního zdroje je výrobcům i spotřebitelům zcela automaticky signalizován prostřednictvím růstu jeho ceny a tento cenový pohyb motivuje všechny, kterých se to týká, k substituci tohoto vzácného zdroje zdroji méně vzácnými (a proto levnějšími). Měděná vlákna v kabelech začala být nahrazována vlákny optickými, vyráběnými z písku, ne proto, že by to odborníci doporučili a vlády přikázaly, ale proto, že rostla cena mědi. Technologie šetřící energii se začaly vyvíjet a zavádět jako následek ropného šoku poloviny sedmdesátých let a z něho plynoucího zdražení ropy. Ale týkalo se to jen těch zemí, kde vládl cenový systém, ne centrální plánovač. V komunistických zemích se energií plýtvalo dále, protože tam výroba a výzkum na žádné cenové signály nereagovaly a žádné cenové signály nesměřovaly ani vůči spotřebitelům. Ekologové by se měli pokusit pochopit i to, že se svobodná lidská společnost zakládá na směně mezi lidmi a že právě to představuje výchozí mechanismus racionální koordinace lidských činností. Součástí směny je také směna práv ke znečišťování. Ekonomové dobře vědí, že cílem lidského konání nemůže být nulová míra znečištění, nýbrž optimální míra znečištění, kdy se - a teď musím použít odbornější terminologii - mezní škoda (ztráta či újma) ze znečištění rovná mezním nákladům na odstraňování znečištění. Ekonomové vědí (zde se musím odvolat zejména na práce nositele Nobelovy ceny za ekonomii, chicagského ekonoma Ronalda Coase), že jsou-li zdroje v soukromém vlastnictví, jsou-li vlastnická práva obchodovatelná a nejsou-li transakční náklady prohibitivně vysoké, lidé směňují práva ke znečišťování takovým způsobem, že se dosahuje optimální míry znečištění (ve výše uvedeném smyslu). Tuto spontánně vznikající rovnováhu nemůže státní regulace v podobě plošných ekologických norem, limitů a zákazů nikdy nastolit. (Regulátoři totiž nic svého nesměňují, regulace je nic nestojí.)
</TEXT>
<HEADING>
Kůrovec v soukromém lese
</HEADING>
<TEXT>
Obdobně zrovnovážňujícím způsobem působí existence a obchodovatelnost vlastnických práv k půdě a k přírodním zdrojům. Je-li na soukromé půdě něco, čeho si lidé cení, ať už jsou to vzácné geologické útvary, vodní zdroje nebo nějaké zvláštní biologické druhy, její vlastník je uchová, protože jsou - či mohou být - zdrojem jeho bohatství. Pokud někdo jiný zjistí, že by na této půdě mohlo být vytvářeno něco, čeho si lidé cení více, koupí práva k půdě a přemění původní přírodní zdroje v ekonomické hodnoty. Směna vlastnických práv a směna ekonomických činností díky tomu udržují rovnováhu mezi lidmi a přírodou (a někdo by zde dokonce mohl použít často zneužívaný pojem "trvale udržitelný rozvoj", který de facto nemůže znamenat nic jiného). Každý kousek půdy, má-li svého vlastníka, je chráněn před devastací stejně tak, jako je chráněn před nesmyslným požadavkem na uchovávání v "původním přírodním stavu". Ekologům - či spíše ekologistům - se nelíbí, že by o přírodních zdrojích měly rozhodovat "neosobní síly trhu" (což ve skutečnosti nejsou žádné "neosobní síly", nýbrž konkrétní, svobodně a racionálně jednající a směňující jednotlivci), a proto požadují, aby o nich rozhodovala "společnost" - rozumějme vláda a zákonodárci, samozřejmě za předpokladu, že budou naslouchat jejich radám a radám dalších podobných odborníků, prosazujících nikoli rovnováhu, ale své parciální zájmové či ideové postoje. A nebudou-li jim naslouchat, ekologové si na ně "došlápnou". Došlápnout si na vládu je totiž pro ekologické aktivisty nepoměrně snazší než došlápnout si na soukromé vlastníky a na cenový systém. Neumím si představit "ochránce" přírody, jak se přivazují ke stromům v soukromém lese, aby donutili jeho majitele vypořádat se s kůrovcem podle jejich představ. Demonstrace před budovou vlády je daleko efektnější.
</TEXT>
<HEADING>
Všechno zprivatizovat nechci
</HEADING>
<TEXT>
Ekologismus jako ideologie, jako "boj" za životní prostředí není ve skutečnosti ničím jiným než snahou ekologických aktivistů vnutit nám jejich vlastní hodnoty, jejich priority a jejich představy o dobru a zlu. Snad to někteří z nich myslí dobře, ale jejich eventuální dobrý úmysl je nijak neomlouvá: i dobrý úmysl leckdy dokáže napáchat spoustu škod. Už slyším své známé kritiky, kteří mi budou podsouvat, že bych chtěl zprivatizovat úplně všechno - i národní parky. To nenavrhuji. Mějme národní parky, ale vyvarujme se toho, abychom přeměnili celou zemi v jeden "národní park", ve kterém nám budou agresivní zájmové skupiny - "skrze stát" - vnucovat své priority a své představy o našem vlastním životě. Regulace znečišťování a na tom založená ochrana přírody jsou užitečné jen a jedině tam, kde nelze vymezit vlastnická práva. Mezinárodní dohody, týkající se ozonové díry nebo chráněných přírodních druhů žijících v oceánech nebo na pólech, snad nutné a přínosné jsou. Ale jsou to jen ty výjimečné "velké případy", představující ve skutečnosti pouze tenoučkou slupku celkového problému životního prostředí. Všude jinde čili všude tam, kde jsou soukromovlastnická práva vymezena a respektována a kde funguje cenový systém, je životní prostředí chráněno neviditelnou rukou trhu daleko lépe, než by to dokázala viditelná ruka jakéhokoli státu, zákona nebo mezinárodní úmluvy. Žádná regulace nikdy nedokáže podchytit tisíce místních jednotlivostí a specifik tak, jak to dokážou sami lidé svým vyjednáváním, smlouváním a obchodováním. A žádný regulátor není motivován starostí o svůj vlastní majetek. Nikdo z nás nemůže ani tušit, kolik milionů směnných aktů, dnes a denně uzavíraných na trzích celého světa, přispívá k udržení křehké rovnováhy mezi člověkem a přírodou. Nejsou vidět, nepíší o nich noviny, ekologové a politikové o nich (možná naštěstí) ani nevědí. Ale to neznamená, že bychom se právě tomu neměli snažit porozumět. V tom je má výzva ekologům i všem upřímným ochráncům přírody: Skloňte se před neosobními silami trhu, respektujte abstraktní pravidlo úcty k vlastnickým právům. Nebudete možná tolik vidět v médiích a nebudete si připadat jako hrdinové, bojující proti zlořádům světa. Ale porozumíte tomu, jak se věci mají, a to už samo o sobě stojí za to.
Ekologismus jako ideologie, jako "boj" za životní prostředí není ve skutečnosti ničím jiným než snahou ekologických aktivistů vnutit nám jejich vlastní hodnoty, jejich priority a jejich představy o dobru a zlu. Snad to někteří z nich myslí dobře, ale jejich eventuální dobrý úmysl je nijak neomlouvá: i dobrý úmysl leckdy dokáže napáchat spoustu škod. Už slyším své známé kritiky, kteří mi budou podsouvat, že bych chtěl zprivatizovat úplně všechno - i národní parky. To nenavrhuji. Mějme národní parky, ale vyvarujme se toho, abychom přeměnili celou zemi v jeden "národní park", ve kterém nám budou agresivní zájmové skupiny - "skrze stát" - vnucovat své priority a své představy o našem vlastním životě. Regulace znečišťování a na tom založená ochrana přírody jsou užitečné jen a jedině tam, kde nelze vymezit vlastnická práva. Mezinárodní dohody, týkající se ozonové díry nebo chráněných přírodních druhů žijících v oceánech nebo na pólech, snad nutné a přínosné jsou. Ale jsou to jen ty výjimečné "velké případy", představující ve skutečnosti pouze tenoučkou slupku celkového problému životního prostředí. Všude jinde čili všude tam, kde jsou soukromovlastnická práva vymezena a respektována a kde funguje cenový systém, je životní prostředí chráněno neviditelnou rukou trhu daleko lépe, než by to dokázala viditelná ruka jakéhokoli státu, zákona nebo mezinárodní úmluvy. Žádná regulace nikdy nedokáže podchytit tisíce místních jednotlivostí a specifik tak, jak to dokážou sami lidé svým vyjednáváním, smlouváním a obchodováním. A žádný regulátor není motivován starostí o svůj vlastní majetek. Nikdo z nás nemůže ani tušit, kolik milionů směnných aktů, dnes a denně uzavíraných na trzích celého světa, přispívá k udržení křehké rovnováhy mezi člověkem a přírodou. Nejsou vidět, nepíší o nich noviny, ekologové a politikové o nich (možná naštěstí) ani nevědí. Ale to neznamená, že bychom se právě tomu neměli snažit porozumět. V tom je má výzva ekologům i všem upřímným ochráncům přírody: Skloňte se před neosobními silami trhu, respektujte abstraktní pravidlo úcty k vlastnickým právům. Nebudete možná tolik vidět v médiích a nebudete si připadat jako hrdinové, bojující proti zlořádům světa. Ale porozumíte tomu, jak se věci mají, a to už samo o sobě stojí za to.
</TEXT>
</DOC>
<DOC>
<DOCID>LN-20020209049</DOCID>
<DOCNO>LN-20020209049</DOCNO>
<DATE>02/09/02</DATE>
<TITLE>
Deborah E. Lipstadtová rozebírá strategie, kterých užívají popírači genocidy Židů
</TITLE>
<TEXT>
Aby minulost vůbec existovala, musíme se k ní vztahovat. Musí zde být svědectví o minulém, musí existovat jistá diference, která odlišuje naši minulost od přítomnosti. Svědectví holocaustu se dnes ocitá na přelomu své cesty. Pomalu vymírá generace, pro kterou bylo pronásledování a vyvražďování Židů osobní zkušeností.
Podrobná studie Deborah E. Lipstadtové Popírání holocaustu je první obsáhlejší knihou zahrnující širokou oblast působnosti popíračů od počátků tohoto proudu během druhé světové války přes francouzské popírače až po soudobý vývoj hnutí ve Spojených státech. Autorka působila na několika amerických univerzitách (např. UCLA, Emory University Atlanta) a v roce 1986 vydala studii mapující vnímání holocaustu v americkém prostředí Beyond Belief: The American Press and the Coming of the Holocaust. V dubnu roku 2000 vyhrála soudní při s Davidem Irwingem, kterého ve své knize Popírání holocaustu označuje za jednoho z nejnebezpečnějších současných popíračů. Britský nedostudovaný historik Irwing podal na Lipstadtovou a na vydavatele její knihy, Penguin Book Ltd., žalobu za hanobení osobnosti, kterého se měla Lipstadtová ve své knize dopustit a které jej mělo diskreditovat u respektovaných nakladatelů. Výsledkem soudního jednání byla Irwingova veřejná ostuda a odsouzení k zaplacení dvou milionů liber za soudní výlohy. V závěrečné řeči byl soudcem Charlesem Grayem označen za rasistu, antisemitu a Hitlerova obhájce, který argumentuje ve prospěch nacistů.
</TEXT>
<HEADING>
Popírači nejsou partnery pro dialog
</HEADING>
<TEXT>
Český překlad studie Lipstadtové přichází v příhodný okamžik. Veřejnost se totiž na jedné straně stává citlivější vůči rasismu a sílícímu neofašismu. Na straně druhé máme stále ještě daleko do vyrovnání se s naší nejbližší historií - ať už s nacistickou okupací, událostmi krátce poté či s následujícími lety komunistické diktatury. Nová kniha Milana Nakonečného Vlajka (srov. recenzi v Orientaci LN 1. 12. 2001) nás může přivést k otázce, zda také v Čechách nezapouští kořeny sofistikovaný pokus o rehabilitaci myšlenek a představ vedoucích kdysi k vyvraždění šesti milionů lidí. Hlavním nebezpečím, které Lipstadtová zmiňuje, je respektování popíračů jako partnerů pro dialog: "Ochota přiznat popíračům a jejich mýtům legitimnost stanoviska je stejně velkým, ne-li ještě větším důvodem k znepokojení jako aktivity popíračů samých." Tohoto uznání se popírači (Lipstadtová pečlivě dodržuje tento neakademický a vágní termín) snaží dosáhnout pořádáním kvazivědeckých konferencí či publikováním v uznávaných periodikách. Podle autorky je třeba tyto náznaky odmítat již v počátcích. Odmítačům je třeba vzdorovat nejen vědeckými a historickými studiemi dokazujícími hrůznou skutečnost konečného řešení či poukazem na vnitřní rozpory, které tyto snahy reinterpretovat a překrucovat minulost obsahují. Základním postojem je přiznání, že se tyto hrůzy odehrály: vždyť jak je příjemná představa, že k ničemu podobnému nedošlo a lidstvo (zejména to evropské) téměř bez zaškobrtnutí postupuje na žebříku pokroku. Lipstadtová nebojuje s jednotlivými myšlenkami popíračů, tolik jich pro tak obsáhlou knihu zase není. Spíše mapuje jednotlivé kroky popíračského hnutí, jednotlivé kauzy a významnější publikace. Námitky se v podstatě opakují. Popírači nepracují dostatečně s důkazním materiálem, neshody mezi jednotlivými vědci pro ně nejsou znakem kritického přístupu, nýbrž naopak lži. Kdykoli se prokáže nepravdivost jedné části historického výzkumu o holocaustu, popírači z toho odvozují falešnost tématu jako takového.
</TEXT>
<HEADING>
Všechny důkazy se hodí
</HEADING>
<TEXT>
Metoda popíračů je vskutku obdivuhodně tautologická, což odhaluje její vágnost a neplatnost. Cokoli jim může sloužit jako důkaz neexistence holocaustu: o tématu, o kterém se ve vědecké diskusi nemluví, se nemluví, jelikož není pravdivé; pokud se o tématu vedou spory a diskuse, je tomu tak právě proto, že téma není pravdivé. Existující odlišnosti v údajích různých historiků o mrtvých a deportovaných nejsou pro popírače dokladem kritického přístupu badatelů, nýbrž dokladem, že se jedná o podvod. Avšak pokud je vše kolosální podvod, píše Lipstadtová, a "byli-li tito propagandisté odpovědní za podvod, tak úspěšní při výrobě takové ohromné spousty dokumentů, proč nevyrobili onen kus papíru, který by popírače, jak tvrdí, přesvědčil o existenci konečného řešení..." Popírači se také často snaží tvrdit, že daleko větší strádání, než Židům připravili fašisté, způsobili Němcům Spojenci. Za příklad jim slouží jednání spojeneckého stalinského Ruska. Zde vystupuje téma, které v mnoha dnešních historických diskusích přesahuje studii Lipstadtové. Nakolik můžeme srovnávat ukrutnosti spáchané fašistickým Německem s hrůzami stalinského Ruska a jeho komunistických satelitů. Pro Lipstadtovou je holocaust fenoménem, který znemožňuje jakoukoli relativizaci, srovnání chování "válčících stran". Touto formulací se vyhýbá přímému srovnání zločinnosti obou totalitních systémů.
</TEXT>
<HEADING>
Každá společnost musí stát na pravdě
</HEADING>
<TEXT>
Popírači soustředění kolem Institutu pro historickou revizi a periodika Journal of Historical Review často využívají demokratických institucí k propagaci svých názorů, vyrůstajících z antidemokratického a fašizujícího myšlení. Svoboda slova pro ně není štítem, který by bránil státním či jiným institucím v omezování myšlení a propagaci jakýchkoli myšlenek. Požadavek svobody slova je pro ně požadavkem tribuny a vlivu na společnost. Jak však píše Lipstadtová, svoboda slova ještě nezaručuje jeho legitimitu. Svoboda slova je jedním z pilířů demokratické společnosti. Každá společnost však musí stát také na pravdě. Lež, vědomé překrucování faktů - obsažené v ideologii, či v reinterpretaci minulosti společnosti - je rozkladným momentem pro každou společnost. Svoboda projevu tak nezaručuje jeho legitimitu, zvláště když můžeme odhadnout škodlivé následky přijetí tohoto projevu ve společnosti. Některé momenty diskuse, kterou Lipstadtová vede s popírači, tak mohou být použity i k argumentaci proti totalizujícím a nedemokratickým silám ve společnosti, ať už se rekrutují z jakékoli části pomyslného politického spektra. Kniha se pohybuje na pomezí žurnalistické práce, zpracováním a přístupem k tématu, a kriticko-historické studie, zpracovaným materiálem, pečlivostí a obsahem poznámkového aparátu. Lze ji chápat jako konkrétní diskusi v rámci snahy udržet a zachovat naši kolektivní paměť. Každá společnost se do jisté míry zakládá na své kolektivní paměti, minulost společnosti není ničím jiným než kulturním výtvorem. Paměť s sebou vždy nese zapomnění v podobě manipulace, cenzury a přepisu. Kniha Popírání holocaustu tak varovně ukazuje na meze a násilnost takovéhoto umělého zapomnění, které v posledku ohrožuje celou společnost.
Deborah L. Lipstadtová: Popírání holocaustu. Sílící útok na pravdu a paměť. V překladu Jany a Jiřího Ogrockých vydalo nakladatelství Paseka, Praha - Litomyšl 2001. 352 strany, cena a náklad neuvedeny.
</TEXT>
</DOC>
<DOC>
<DOCID>LN-20020209050</DOCID>
<DOCNO>LN-20020209050</DOCNO>
<DATE>02/09/02</DATE>
<TITLE>
Kniha Josefa Fučíka přibližuje poslední ofenzivu rakousko-uherské monarchie
</TITLE>
<TEXT>
Historik Josef Fučík se vrátil ke svému nejoblíbenějšímu tématu - válce "na Itálii". Předmětem jeho zájmu jsou boje na Piavě v létě a na podzim 1918. Krvavé bitvy, v nichž na obou stranách bojovaly tisíce českých vojáků, znamenaly poslední pohromu pro rakousko-uherskou monarchii.
V létě roku 1918 si již mnozí uvědomovali, že monarchie je odsouzena k zániku. Aprovizace se zhroutila, v zázemí rostl hlad a statisíce stávkujících dávaly najevo svou nespokojenost. Političtí vůdci národních hnutí otevřeně prohlašovali, že se nadále již budou řídit pouze prospěchem vlastního národa. Jednou z mála posledních institucí, která ještě držela monarchii pohromadě, byla "stará" armáda. Právě jejím osudům je Fučíkova kniha věnována.
</TEXT>
<HEADING>
Divoká přírodní překážka
</HEADING>
<TEXT>
Fučíkův piavský příběh začíná na podzim roku 1917. Tehdy se údernému uskupení 14. armády německého generála Otty von Below podařil ostrý průlom italských postavení na řece Soče u Caporetta, dnes slovinského Kobaridu. Byla to jedna z nejvydařenějších operací ústředních mocností za celou dobu války. Italové se sice pokusili zachytit se na řece Tagliamento, nedokázali se však od německých a rakousko-uherských jednotek dostatečně odpoutat, a tak se benátskou rovinou valili dále na západ. Zde, sto čtyřicet kilometrů vzdušnou čarou od Soče, protíná krajinu od severu k jihu divoká přírodní překážka, řeka Piava. Když sem v listopadu 1917 dorazily první vyčerpané rakousko-uherské oddíly, nemohly na překonání dobře hájené řeky ani pomýšlet. Armádě, která rychlým postupem vpřed prakticky ztratila pravidelné spojení s týlem, chyběly potraviny, zdravotní materiál a hlavně munice, nejcitelněji dělostřelecká. Možnosti nové rakousko-uherské ofenzivy, o které se diskutovalo v generálním štábu od jara 1918, vycházely z poznání, že protivník, podporován západními spojenci, sílí každým dnem; Němci navíc nutně potřebovali odlehčit ve svém posledním pokusu o zvrat na západní frontě. Navíc hospodářský chaos v zázemí již mnoho nadějí na úspěch nedával. Ani rakousko-uherský polní maršál Svetozar Boroević, "Lev od Isonza", bezesporu největší autorita jižního válčiště, nebyl, pokud šlo o vyhlídky, velkým optimistou. Spíše naopak. Přesto byla podstatná část útoku svěřena právě jemu. Boroević se, jako správný voják, podvolil. Ofenzivu komplikoval i fakt, že neexistovala shoda, odkud vést hlavní úder. Polní maršál Conrad von Hötzendorf chtěl Italům vpadnout do týlu průlomem ze severu, z jižního Tyrolska. Zatímco Boroević poukazoval na neproveditelnost takového pokusu, zejména kvůli obtížnému horskému terénu (Conrad zde již jednou, v roce 1916 neuspěl), a navrhoval, aby se armáda pokusila překonat italskou obranu na Piavě. Nakonec bylo zvoleno asi nejškodlivější, totiž kompromisní řešení: rakousko-uherská armáda se pokusí vzít Italy do obrovských kleští současným útokem vojskových uskupení obou maršálů.
</TEXT>
<HEADING>
Nepřekročíš dvakrát tutéž řeku
</HEADING>
<TEXT>
I laikovi bylo ovšem zřejmé, že na tak grandiózní podnik již monarchie nemá dostatek sil. Conradův útok z hor, zahájený 13. června 1918, se zhroutil prakticky ve dvou dnech. Vše zůstalo na Boroevićovi. Násilný přechod jeho armádních sborů přes Piavu, zahájený 15. června, byl na mnoha místech, například na severu, proti výšinám Montella, a naopak na dolní Piavě, úspěšný. Rozvíjet získaná předmostí za řekou se však příliš nedařilo. Vázl především přísun záloh i materiálu a dělostřelecká podpora, neboť Italové vlastním dělostřelectvem narušovali zbudované válečné mosty a svým letectvem prakticky ovládli vzduch. Díky překvapivé rozhodnosti a odvaze rakousko-uherských jednotek, včetně pluků z českých zemí, probíhaly boje až do 20. června víceméně nerozhodně. Pak však již sporadické rakousko-uherské zálohy nebyly schopné eliminovat sílící tlak italských protiútoků a všem jednotkám byl nařízen ústup zpět na levý břeh řeky (21. až 23. června). Nebyl to možná ještě konec, krutá porážka však jistě. Katastrofa na sebe nenechala dlouho čekat. Poté, co si 23. až 26. října 1918 zajistili Spojenci východisko rozhodujícího průlomu, piavský ostrov Papadopoli, zahájili 27. října na Piavě všeobecnou ofenzivu. Úderné čelo útoku proti podvyživeným, neošaceným, nemocným a zčásti již demoralizovaným rakousko-uherským vojákům tvořil britský XIV. sbor. Za ním nastupovaly do průlomu italské divize. Rakousko-uherský odpor na Piavě se během několika desítek hodin v podstatě zhroutil.
</TEXT>
<HEADING>
Osudy českého vojáka za Velké války
</HEADING>
<TEXT>
Josef Fučík, oproti starší literatuře, poměrně přesně ukázal, že nechuť k dalšímu boji zachvacovala rakousko-uherské pluky bez ohledu na jejich národní složení: "domů" odcházeli Maďaři, Italové, Rumuni i Němci a Češi. Tento rozpad měl přitom často mnohem méně dramatickou podobu, než se, například v literatuře z dob první republiky, tradovalo ("vzpoura" 21. pěší divize). Není bez zajímavosti, že jedno z posledních ohnisek odporu organizoval na říčce Monticano s pomocí českých pluků polní podmaršálek Alois Podhajský, pozdější československý generál. Dne 4. listopadu 1918 rakousko-uherská armáda, tehdy již vojsko bez vlastního státu, kapitulovala. Statisíce vojáků, v dobré víře, že příměří platí již od 3. listopadu, napochodovali do italského zajetí. Bylo to největší italské "vítězství" za celou dobu války. Josef Fučík sleduje především osudy českého vojáka v závěrečném období Velké války. Nebyl vůbec podoben svému protějšku ze severovýchodní, "ruské" fronty a prakticky až do posledních dnů patřil "na Itálii" víceméně k oporám armády. Tak jej také, jak Fučík dokládá, hodnotil italský protivník. Proti předchozí knize je autorova pramenná základna, opřená o bojová hlášení na úrovni divizí, pluků i praporů, o válečné deníky i o vzpomínky účastníků, tentokrát mnohem širší, a tedy i relevantnější. Fučíkova práce je vědomou polemikou s dosavadním, mnoho desetiletí převládajícím sklonem meziválečné a koneckonců i marxistické literatury líčit rakousko-uherskou armádu jako zástupy zotročených vojáků, ovládaných "bezcitnými" a "krvelačnými" německými a maďarskými důstojnickými bestiemi, s nimiž prý český národ vedl od počátku nesmiřitelný boj. V oprávněné snaze uvést věci na správnou míru nebylo jistě snadné zachovat si od tématu emocionální odstup a autor to možná ne vždy dokázal: kritika do rakousko-uherských řad z jeho pera téměř nesměřuje. Jak si ale vysvětlit skutečnost, že výraznějších úspěchů dosahovala tato armáda jen tam, kde za ni rozhodli především němečtí spojenci? Jen hospodářskou slabostí monarchie?
</TEXT>
<HEADING>
Otazníky nad legiemi v Itálii
</HEADING>
<TEXT>
Nejdiskutabilnější plody úsilí o rehabilitaci českého vojáka přináší kapitola o československých legionářích v Itálii. Fučíkova argumentace je čistě právně historická: boj legionářů - rakouských občanů v řadách italské armády - odporoval mezinárodnímu právu a jejich perzekuce (popravy) probíhala v souladu s tímto právem. Naproti tomu však například nedávno zesnulý rakouský historik Richard Georg Plaschka ukázal, že tento problém má ve skutečnosti mnohem více rovin (národnostního cítění, morální, politickou) a jak relativní ve skutečnosti činnost legionářů byla. Podle připevněných cedulek na prsou byli popravení legionáři zrádci, podle svého vlastního přesvědčení bojovníci za svobodu národa. Fučíkovou nejsilnější doménou tak podle mého názoru zůstává téma bezprostředního válčení, které také v knize převažuje. Autor dovedně spojuje hlubokou znalost vojensko-odborné stránky problematiky s úsporným, výstižným a stylisticky vybroušeným slohem. Jasným a přehledným líčením orientuje čtenáře i v těch nejsložitějších bojových situacích a dokáže jej upozornit na nejpodstatnější příčiny a následky jednotlivých událostí. Svým líčením bojů a bitev (čtenář by si neměl nechat ujít ani popisky k unikátním fotografiím) se přiřadil k několika málo renomovaným autorům tohoto žánru u nás.
Josef Fučík: Piava 1918. Vydalo nakladatelství Havran, Praha 2001. 285 stran, cena a náklad neuvedeny.
</TEXT>
</DOC>
<DOC>
<DOCID>LN-20020209051</DOCID>
<DOCNO>LN-20020209051</DOCNO>
<DATE>02/09/02</DATE>
<TITLE>
Blížící se předvolební kampaň nabízí mnoho zajímavých možností. Úvahy o tom, zda hlasovat pro tyhlety, támhlety nebo zda zvolit víkend u rybníka vhodně doprovodí četba státovědné nebo politologické knihy. Bohatou nabídku lepších knihkupectví nedávno zpestřilo souborné vydání tří knih Niccola Machiavelliho nazvané Úvahy o vládnutí a vojenství. Vedle proslulého Vladaře přináší dvě méně známá díla plodného autora - platónský dialog o budování armády a vojenské strategii (Úvahy o umění válečném) a rozsáhlejší spis o politice a o spravování vlády inspirovaný dějinami starověkého Říma (Rozpravy o prvních deseti knihách Tita Livia). Niccoló Machiavelli se řídil přesvědčením, že "je třeba brát lidi takové, jací jsou, a vědět, že jsou dobří jen tehdy, přiměje-li je k tomu nutnost". Do svých knih uložil tolik přesných a nemilosrdných postřehů o zákonitostech, jimiž se řídí lidé, kteří se dostali k moci, a také o masové psychologii veřejnosti, že tyto knihy nestárnou. Málo vadí, že se změnily formy vládnutí, neboť lidé dnes oceňují i politických vůdců stejné vlastnosti jako Machiavelliho současníci v renesanční Itálii. Veřejné mínění není o nic méně přelétavé, stále je "naivní a mylné se domnívat, že mocní pro nová dobrodiní zapomenou na staré křivdy", bohatství nepřestalo být "zhoubou všech ctností" a těžko co měnit na postřehu, že "urážky a popichování nevedou nikdy k snadnějšímu vítězství nad nepřítelem". Machiavelli je zkrátka zkušený průvodce světem vládnoucích i ovládaných. Nebádá o tom, jak by se lidé měli chovat, ale popisuje to, jak se vesměs chovají - aby si to přečetli a zamysleli se nad tím. Autorova skepse ohledně celkového vývoje lidstva k lepšímu ovšem byla namístě, neboť po šesti stoletích od napsání těchto provokativních knih je stále můžeme doporučit jako zasvěcený komentář k aktuálnímu dění: "Lidské touhy jsou nenasytné a život z nich splní jen nepatrnou část. Tak se rodí nespokojenost v myslích a srdcích s tím, co je. Proto se člověk utíká k oslavě minulosti a k neoprávněné víře v budoucnost, ač k tomu nemá žádný rozumný důvod."
</TITLE>
<TEXT>
Niccoló Machiavelli: Úvahy o vládnutí a o vojenství (Vladař, Úvahy o umění válečném, Rozpravy o prvních deseti knihách Tita Livia). V překladu Josefa Hajného vydalo nakladatelství Argo, Praha 2001. 343 strany, náklad 1500 výtisků, doporučená cena 289 Kč.
</TEXT>
</DOC>
<DOC>
<DOCID>LN-20020209052</DOCID>
<DOCNO>LN-20020209052</DOCNO>
<DATE>02/09/02</DATE>
<TITLE>
Útlá knížka Jaroslava Krejčího (nar. 1916) stojí za více než za zdvořilou pozornost, kterou je nutno projevovat myšlenkám starců. Autor v ní shrnuje sedm svých článků z posledního desetiletí a připojuje úryvek ze svých velmi zajímavých pamětí, které vyšly před třemi lety pod titulem Mezi demokracií a diktaturou. Krejčí se z různých hledisek a v širších kontextech zabývá českými dějinami ve 20. století. Vedle popisů národnostního problému a jednotlivých klíčových událostí českých dějin zaujme především stať o českých elitách tváří v tvář krizovým momentům a esej o emigraci a exilu. Čtenář Krejčího pamětí brzy pochopí, že jeho zájem o tyto problémy není jen teoretický, ale vyvěrá do značné míry z jeho osobní zkušenosti. Původním vzděláním ekonom byl v letech 1954 - 1960 na základě vykonstruovaného obvinění vězněn a v roce 1968 odešel do exilu do Velké Británie, kde opožděně zahájil univerzitní kariéru. K příjemnému zážitku z četby přispívá nejen obsah, ale také mile archaický styl. Krejčí je zřejmě jedním z posledních žijících intelektuálů staré školy, kteří používali latinské citáty ještě přirozeně bez nadutého pozérství.
</TITLE>
<TEXT>
Jaroslav Krejčí: České křižovatky. Osm pohledů na naše proplouvání peřejemi soudobých dějin. Vydal Evropský literární klub, Praha 2001. 104 strany, cena a náklad neuvedeny.
</TEXT>
</DOC>
<DOC>
<DOCID>LN-20020209053</DOCID>
<DOCNO>LN-20020209053</DOCNO>
<DATE>02/09/02</DATE>
<TITLE>
Ohromující autobiografická prvotina Američana Davea Eggerse
</TITLE>
<TEXT>
"Srdceryvné dílo" Davea Eggerse oslovilo nejen početnou čtenářskou obec, ale i řadu kritiků, a tak se tato neodolatelně otevřená, upřímná a originálním humorem sršící výpověď, v níž se autor vyrovnává se smrtí obou rodičů a s novou rolí vychovatele mladšího bratra, stala v roce 2000 nejúspěšnější americkou knihou roku.
Autor alespoň jedná na rovinu a nepředstírá, že píše něco jiného než do sebe zahleděné vzpomínky, které se vám možná zalíbí," charakterizuje v úvodu vlastní tvůrčí metodu Dave Eggers. V Srdceryvném díle ohromujícího génia jde skutečně víc o autentickou výpověď než o román. Čtenář by tu marně hledal pečlivě konstruovanou zápletku, vinoucí se rafinovaně řazenými epizodami, v nichž by klíčová slova vypovídala o autorově záměru a smyslu díla. Toto dávno není ani modernismus, ani postmodernismus, to už je něco jako televizní "reality show", život se vším všudy, chaotický, neučesaný, plný nečekaných zvratů.
</TEXT>
<HEADING>
Starý dobrý naturalismus
</HEADING>
<TEXT>
Starý dobrý naturalismus nás pozře hned na prvních stránkách. Čtveřici sourozenců umírá matka na rakovinu, navíc krátce poté, co jim na stejnou chorobu odešel otec. A Eggers nás opravdu nešetří. Dave a Beth pečují střídavě o matku bezvládně ležící v obývacím pokoji před televizí a současně o sedmiletého bratra Topha. "Čekáme, až to konečně přestane fungovat," konstatuje v jednom okamžiku Dave, a v podstatě vyjadřuje náplň první části. Nepouští se do žádných srdceryvných nářků, do žádných hlubokomyslných úvah o smyslu života a jeho ztráty v jednapadesáti letech, naprosto věcně a střízlivě popisuje celou tu zapáchající, nechutnou záležitost provázenou hnisem a krví, bez sentimentu, jen tvrdými fakty.
</TEXT>
<HEADING>
Plážové úlety do říše fantazie
</HEADING>
<TEXT>
A pak je náhle konec a nastává naprostý obrat, euforie ze svobody. Sourozenci prodávají dům, dělí si dědictví a odjíždějí do Kalifornie. "V tomhle světě, našem novým světě, to bude šlapat." První obraz je nejpůsobivější: Dave a Toph uhánějí pobřežní silnicí v malém červeném sporťáku, zpívají si s rádiem písničky, slovně se pošťuchují a jedou si na pláž házet frisbee, protože to umějí tak skvěle, že se kolem shromažďují davy a žasnou. "Věřící padají na kolena. Něco takovýho v životě neviděli." I styl vyprávění se výrazně mění. Nejenže scény prostupuje jakýsi permanentní pocit štěstí, ale Dave dává průchod úletům do říše fantazie. Nejpůsobivější jsou právě scény s Tophem na pláži. Na druhé straně se Dave ocitá v neobvyklé roli: zatímco jeho vrstevníci žijí nevázaným životem, začínají budovat kariéru a hledají si partnerku, Dave se musí starat o Topha. Vlastně mu nahrazuje otce. To na jedné straně představuje velkou zodpovědnost, protože jej téměř neustále pronásledují vidiny, jak Tophovi někdo ubližuje nebo jak se jeho malý bratr spřáhl s nějakou partou. Postavení rodiče ale zároveň Daveovi poskytuje příležitost formovat Tophovy názory, otevírat mu svět. "Jeho mozek je moje laboratoř, moje pokladnice, můžu do něj nacpat knížky ..., filmy, názory." A přistupuje k tomu vskutku neortodoxně. Před spaním mu například čte Hirošimu od Herseye.
</TEXT>
<HEADING>
Nekritizuj, nebo budeš kritizován(a)
</HEADING>
<TEXT>
Dave, Beth i Toph zaujímají k okolí zvláštní vztah. Oni jsou silní osudem, který je postihl, a zkušenostmi, zatímco ostatní jsou slabí a roztřesení jako sulc. Zejména Dave má setrvalý pocit, že je mimořádný už tím, co si prožil. "A protože nám svět tolik dluží, dopřáváme si co nejvíc zadarmo." Dave vodí Topha do školy a na schůzky s rodiči a spolužáky, a téměř neustále je nucen nějaké zvědavé mamince vysvětlovat, že vlastně není Tophův otec, a co se stalo s rodiči a co následovalo pak, načež dotyčná obvykle nadšeně zvolá: "Jste opravdu skvělý bratr!" Dave však stále víc zažívá i stresy. Cítí se pronásledován úřady. Když hledají nový byt, všichni domácí jsou k nim nedůvěřiví. A každý jejich byt po čase vyhlíží jako zvířecí doupě, protože se navzájem nedonutí uklízet. Dave se také často potýká se syndromem "koule u nohy", protože jen s těžkými obavami svěřuje Topha někomu na hlídání, aby mohl někam na mejdan s kamarády. Ovšem líčení jejich bratrské souhry s Tophem patří k nejlepším stránkám knihy, například posuzování adeptek na Daveovu přítelkyni ("Pakliže ji vezmu k nám domů a ona začne jakkoli komentovat stav našeho bytu ... nebo, což je vrchol, zpochybní mou rodičovskou autoritu, vyslouží si ještě před Tophem zlý pohled a pak mimo jeho doslech přednášku a následně se stane minimálně na měsíc terčem naší nelítostné kritiky..."). Eggers autor si poměrně úspěšně udržuje odstup sám od sebe; navíc dokáže překvapit postmodernistickým úletem, když se z Topha náhle stane psycholog, rozhovor před spaním se promění v analytické sezení a osmiletý kluk vysvětluje Daveovi, že ta zloba se v něm hromadí už od doby, kdy vyrůstal v chaotické domácnosti s otcem alkoholikem, a teď má vlastně tu úžasnou možnost napravit všechny omyly svých rodičů na Tophovi, který je jejich vlastním potomkem.
</TEXT>
<HEADING>
Z Kalifornie do New Yorku
</HEADING>
<TEXT>
Čtenář se nepochybně bude dobře bavit i skvostně "ujetými" scénkami z redakce recesistického antičasopisu Síla, který Dave se svými kamarády založil, i nad Daveovým neúspěšným pokusem proniknout do televizní reality show Opravdový svět (kde několik mladých lidí žije v uzavřeném domě neustále sledováno televizními kamerami), rozplakat miliony diváků svým srdceryvným příběhem a současně se od něho osvobodit. Po roce se existence v Kalifornii už nejeví tak jednoduchá, a Dave s Tophem se chystají odstěhovat do New Yorku ("protože jsme unavení a pořád nás tu něco straší"). Knihu uzavírá skvostně napsaná scéna, kde si bratři naposledy házejí frisbee na pláži, a popisy úžasných fint, úskoků a výskoků se prolínají se vzpomínkami na poslední hodiny matčina života.
</TEXT>
<HEADING>
Nejlepší obrana je útok
</HEADING>
<TEXT>
Eggers knihu vybavil rozsáhlým, velmi nekonvenčním a rafinovaně odzbrojujícím úvodem, v němž rovnou vyslovuje všemožné výtky, které by literární kritika proti jeho knize mohla vznést, seznámí čtenáře i s různými variantami názvů, z nichž zúčastněné postavy vybíraly, a dokonce v něm zveřejňuje i scény a pasáže, které byly z textu vyškrtnuty. Eggersovo Dílo se vzpírá pokusům zařadit je do nějaké úhledné škatulky s nálepkou. Je to především text napsaný pětadvacetiletým autorem pro své současníky a možná jen oni ho dokážou patřičně vychutnat. Pokud bychom chtěli srovnávat, nabízí se určitá podobnost s Irvingovým Světem podle Garpa a Hotelem New Hampshire (pokud jde o vztahy otce a dětí a sourozenců navzájem, vládne tu podobná pohodová soudržnost a současně i trýznivé obavy o osudy blízkých). Svérázný pohled na svět podtržený hovorovým jazykem (Zuzana Mayerová odvedla skvělou práci) jde někam zpátky až k Salingerovu Kdo chytá v žitě. Ovšem autentičnost každodenního vlastního prožitku nejvíc ze všeho připomíná některá díla Jaye McInnernyho (například To už je život). Rozhodně je to příslib, že dobrý text ze živé současnosti se jako literární forma ještě pár let udrží, než ji převálcuje žánr fantasy s čarodějnickými učni a různými příšerkami. Kdo přišel na chuť Eggersovu odvázanému podání světa okořeněnému kapkou hořkosti, bude se zajisté těšit na další dobrodružství dvojice Dave a Toph, tentokrát v New Yorku.
Kniha týdne
Dave Eggers
SRDCERYVNÉ DÍLO OHROMUJÍCÍHO GÉNIA
Přeložila Zuzana Mayerová.
Vydalo nakladatelství Argo,
Praha 2001, 382 strany.
</TEXT>
</DOC>
<DOC>
<DOCID>LN-20020209054</DOCID>
<DOCNO>LN-20020209054</DOCNO>
<DATE>02/09/02</DATE>
<TITLE>
próza
</TITLE>
<TEXT>
Ben Elton
</TEXT>
<HEADING>
Svou lásku musíš nechat zemřít (BB art)
</HEADING>
<TEXT>
Když se v restauraci na dálnici nedaleko základny Greenham Common v Británii setkají dvaatřicetiletý kapitán americké armády Jack Kent a sedmnáctiletá mírová aktivistka Polly, jako by se střetly dva světy. Na jedné straně důstojník střežící strategické rakety s jadernými hlavicemi a doposud zamilovaný jen do armády, na druhé straně mladá Angličanka, pro niž je fašoun každý, kdo nosí uniformu, a nejvíc ji trápí, že peníze, které americká armáda sežere za jediný den, by hladovým třetího světa stačily na celý rok. Přesto je záhy z jejich setkání něco velmi nepravděpodobného - láska na první pohled. Jako milenci prožijí pár letních měsíců, vášnivých ve všech ohledech; včetně diskusí, v nichž se jeden druhého snaží přesvědčit o své pravdě. A pak se jednoho dne ráno Polly probudí - sama. Uplyne víc než šestnáct let, studená válka je minulostí a do Británie přilétá jeden z nejvýše postavených amerických generálů, aby britské vládě tlumočil názor Spojených států na rozšíření NATO. V noci, dlouho poté, co skončila veškerá jednání, vytočí generál Jack Kent z budky číslo do soukromého bytu čtyřiatřicetileté, osaměle žijící členky místní samosprávy. A Polly Sladeovou, která telefon zvedne, napadne, že tenhle hlas by v životě nečekala... Tragikomický příběh o lásce předem odsouzené k zániku je druhou u nás vydanou knihou Bena Eltona (o požitek z četby se českému čtenáři postaral svým překladem Šimon Pellar). Úspěšný spisovatel, dramatik a scenárista Elton je považovaný za jednoho z nejpopulárnějších i nejkontroverznějších britských humoristů a neznámý není ani v Česku - kromě již dříve vydaného románu Totální kolaps je například podepsán i pod seriálem Černá zmije.
Karel a Jiří Lamberkovi
</TEXT>
<HEADING>
Můj dědeček Jakub Lachs (Prostor)
</HEADING>
<TEXT>
Kniha nese podtitul Židovské povídky z moravského venkova, ale spíše než o povídky se jedná o drobné povídánky. Jádro tvoří čtrnáct vzpomínkových črt Karla Lamberka, ke kterým jsou v závěru připojeny dvě krátké epizody z pobytu v emigraci napsané autorovým synem Jiřím. Ve svých vzpomínkách se Karel Lamberk vrací do dob svého mládí obklopeného každodenními stereotypy malé židovské komunity na Moravě. Připomíná si nejen poslední léta, která židovské rodiny prožily ve vzájemné pospolitosti, ale i chvíle tragické, které změnily celou jejich dosavadní existenci. Život své rodiny a obyvatel vesnice nám autor představuje mnohdy anekdotickou formou, na pozadí židovských svátků, jejich svéráznými zvyky a rituály. Některé z historek možná překvapí snad až přílišnou jednoduchostí, u jiných čtenář může získat dojem, že je už někde slyšel nebo četl. Příjemným oživením jsou netradiční ilustrace Martina Hořínka.
Erika Manuš
</TEXT>
<HEADING>
Pekloneberáj (Arbor Vitae)
</HEADING>
<TEXT>
Chcete se zahřát slovem? Chcete se smát? Chcete se bát? A chcete vědět, proč cikáni museli putovat světem a proč je nikdo neměl rád? Co je to za knížku, která nejdřív vypadá jako nějaká náramně seriózní výtvarná monografie, ale pak se promění ve vypravování o sousedech a příbuzných, a najednou je z toho pohádka, a vzápětí horor a potom báseň a pak zas anekdota a na konci - světe div se - poznámkový aparát! A všechny ty střípky drží pohromadě - je v nich paměť osudů, paměť postav, paměť slov, které vždy jakoby nadobro zmizí, odejdou do daleka, a pak se jednoho dne zase zjeví na prahu, v domě, kde pracuje Rudolf Dzurko, kouzlící skleněné obrazy a dřevěné figurky. A tak se vrátí do vypravování, do knihy. Vždyť člověk bez paměti je vlastně mrtvej, i když lítá jako pometlo. A co je to za lidi - pohádkoví lidi, lidi jako knedlíkem praštěný, lidi přirozený, jako by vylezli ze stromu, žencký vysoký jako buky, prdelatý, kozatý a chytrý jako doktorky, s vočima plnýma slunce a hvězd, lidi dobrý a lidi, kteří nemají hlavu ani srdce, aby ty druhý chápali, a uměj se akorát posmívat a jsou na sebe jako psi? Nejměkčí na světě je lidská dlaň a největší dar, který vám kdo může dát, je srdce na dlani. Takže, gádžové i cikáni, sedněte si na zadek, vezměte a čtěte. A klobouk dolů!
poezie
Albert Kaufmann
</TEXT>
<HEADING>
Indiferentní krajina (Paseka)
</HEADING>
<TEXT>
Úspěšná prvotina A. Kaufmanna (vlastním jménem Vítězslav Čížek) vyšla poprvé roku 1981 v samizdatu a její nekompromisně odmítavý postoj k životní přikrčenosti a působivou poetiku vysoce ocenil mimo jiné Jan Zábrana. Kaufmannovy básně z doby hluboké normalizace sugestivně zpřítomňují období nesvobody, úzkosti a mlčení, kdy se člověk jako nezúčastněný pozorovatel mohl kochat pohledem na svůj život jako na rybičky v akváriu. Ze všech stran sbírky na čtenáře dýchá chlad, lhostejnost a strnulost. V krajině, jíž nás básník provází, všechno zlověstně mlčí, nic se nehýbe, nic se neděje. Každý, kdo přesto něco očekává, je nakonec zatlačen na samý kraj propasti, kde mu nezbývá než pochopit, že konec světa už dávno byl. Z krajiny, která se objevuje již v názvu, se pozvolna stává město; naše, ale přesto cizí, náš domov, ale zároveň naše vězení, z něhož nevede cesta ven. Potkáváme v něm jen stíny lidí a věcí, které dávno ztratily svou identitu. Při bloudění v jeho nepřátelských ulicích, temných zákoutích a špinavých parcích člověk zjistí, že tu těžko najde kdy co pozitivního a čím déle bloudí, tím víc ztrácí sám sebe. Jako by naším údělem bylo jen jedno: ...nahrbit se jak mostní oblouk, aby jiní mohli snáze přejít kamsi...
pro děti
Marka Míková
</TEXT>
<HEADING>
Roches a Bžunda (Baobab)
</HEADING>
<TEXT>
Dobrodružství v tom pravém slova smyslu se nemusí nutně odehrávat v rovníkové Africe či na Amazonce. Někdy stačí sedět na klandru a počítat projíždějící auta - každé devětadevadesáté totiž může přivézt překvapení. Nejpříjemnější z nich pro Bžundu, slečnu neurčitého věku i biologického druhu, je setkání s Rochesem, sošně spanilým dlouhánem, kterého jedna z devětadevadesátek, nebýt Bžundina varování, málem přejela. Příběh o přátelství dvou podivuhodných bytostí, okořeněný vykáním a roztomilou nepraktičností hlavních hrdinů, kteří spolu prožívají jeden neuvěřitelný výlet do fantazie za druhým, a nenásilně tak přitakávají nejtajnějším dětským přáním (propadnout se vmžiku, proletět se v mýdlové bublině, proměňovat se po libosti), osloví nejen děti, ale zcela jistě i jejich rodiče. Jednak proto, že si na mnoha místech připomenou své oblíbené literární hrdiny (žvatlající mloci alias mjoci mají blízko k Tolkienovu Glumovi, snové historky s nenásilným ponaučením zase připomenou atmosféru Malého prince či Medvídka Pú), a pak proto, že v pořadí třetí titul z produkce mladého nakladatelství Baobab je zkrátka s láskou opečovaná knížka, která bez patosu pohladí na duši textem i nádhernými ilustracemi Juraje Horvátha.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20020209055</DOCID>
<DOCNO>LN-20020209055</DOCNO>
<DATE>02/09/02</DATE>
<TITLE>
rozhovor:
</TITLE>
<HEADING>
Ivan Mládek
</HEADING>
<TEXT>
Pokud si někdy dáte s Ivanem Mládkem sraz v kavárně, musíte počítat s tím, že z vás ostatní hosté nespustí oči a budou se snažit zachytit alespoň jedno jediné slůvko z vašeho hovoru. Kdo by od něho ale čekal vyprávění hospodských vtipů, nedočkal by se. Ivan Mládek se raději baví o poměrně obyčejných věcech, jako je třeba koupě pozemků, a pokud vtipkuje, pak nejčastěji na svůj vlastní účet.
LN: Umíte vůbec ještě někdy mluvit vážně?
Děláte si legraci? Já mluvím jenom vážně.
LN: Tak dobře. Jaký je pocit vidět, že vaše písničky znají dnešní děti nazpaměť?
Hřejivý.
</TEXT>
<HEADING>
LN: Proč myslíte, že vás poslouchá dnešní mládež?
</HEADING>
<TEXT>
Asi proto, že mládež většinou ještě není zatížena intelektuálskými či uměleckými komplexy a má větší smysl pro recesi, absurdnosti, dada. A pak možná proto, že spíš přijímá odlišnosti. I když se potácíme na obrazovkách a v éteru třicet let, přece jenom jsme až na tři naše revivaly osamoceni a z moře popu, rocku, beatu a folku pořád trochu trčíme. Ať je to jak chce, v každém případě z toho máme radost.
LN: A jak se vám líbí kapela, která se proslavila díky vašemu jménu a dílu - Děda Mládek Illegal Band?
Nedávno mě pozvali na předávání Zlaté desky a měli při té příležitosti svůj samostatný koncert. Nedivím se, že si je mládež oblíbila, umějí lidi neuvěřitelně "rozvařit", hodně zásluhou jejich kapelníka a showmana Mersího.
</TEXT>
<HEADING>
LN: Připadáte si už jako děda?
</HEADING>
<TEXT>
Ano. Od té doby, co mi v restauraci bývalý moderátor Evropy 2 Martin Vysušil prozradil, že se svojí dcerou sledoval naši Country estrádu, a když jsem prý zpíval nějakou svou starou píseň, jeho dcera vykřikla: "Hele, ten dědek zpívá písničku mojí voblíbený kapely!"
LN: Kolik jste vůbec zatím napsal písniček?
Asi pět set.
LN: Některé z těch starších už zlidověly. Posloucháte je stále i vy sám? Máte nějakou nejoblíbenější?
Proboha, já si svoje písničky nepouštím, leda těsně po natočení, jestli tam není nějaká hrůza, která by se dala ještě opravit. A už vůbec nemám žádnou oblíbenou, to mně připadá být až úchylné. Jsem schopen si oblíbit melodii, kterou na můj text složil někdo jiný. Občas se přistihnu, jak si broukám nebo pískám melodii Petra Zábranského "Vánoce v Ďáblicích".
LN: Banjo Bandu vyšlo před rokem a půl už dvacáté album Písně o lásce a pravdě. Jak se prodává?
Nevím, nikdo mě z Radioservisu, který album vydal, nepřišel škrtit. Tak se snad prodává dobře.
LN: Dokázal jste všechno, co jste chtěl, nebo ještě po něčem toužíte?
Kdysi jsem toužil být virtuosem na banjo, ale ne proto, abych měl úspěch. Byl jsem fascinován zvukem nástroje, zlepšující se technikou, swingovými evergreeny. Jestli se moje hra někomu líbí nebo nelíbí, mě nezajímalo, svou hrou jsem se snažil uspokojovat hlavně sám sebe. Když mně nezbylo než se hudbou živit, musel jsem trochu slevit ze svých zásad a brát také trochu ohled na spotřebitele. A dneska už toužím jenom po tom, abych se před odchodem na zasloužený odpočinek pokud možno lidem co nejméně zprotivil.
LN: Jeden člověk vám napsal: Zrůdo ohavná, národ se dře a ty si z něj děláš šoufky. Souhlasil jste s ním. V čem vůbec spatřujete smysl své práce?
Když vstoupíte, jak se říká, "na tenký led televizní zábavy", nikdy se všem nezavděčíte. Když jsme začali natáčet naše první písničky, tak hodně lidí běsnilo, teď zas běsní kvůli našim Country estrádám. Někteří lidé nemají moc rádi novinky a trvá jim dlouho, než si zvyknou nebo než pochopí, že je možno přepnout na jiný kanál. Musí být ale holt dostatečné množství těch, kteří vás mají rádi a dívají se na vás. Když vám klesne sledovanost pod mez únosnosti, práce televizních bavičů opravdu přestává mít smysl.
</TEXT>
<HEADING>
LN: K čemu je dobrá satira?
</HEADING>
<TEXT>
K pobavení těch, kteří nemají rádi jen legraci pro legraci, je možná dobrá k řešení nešvarů. K tomu, aby se nad sebou zamýšleli politici, aby se burcovalo proti vykořisťování člověka člověkem. Nebo ne? Já nevím, satira není má parketa, ani Voskovec a Werich mě jako satirici nikdy moc nebrali. Oba se mi líbili spíš jako herci ve filmech, které sami nepsali. Byly to silné osobnosti, ale bohužel na socialistické lodi.
LN: V humoru přichází po zločinu okamžitý trest - váš citát. Kdy vás publikum nejvíce ztrestalo?
K takovým situacím občas došlo v mých začátcích, časem jsem se stal opatrnějším a na pódium jsem začal vyrážet jen s fórky vyzkoušenými na kamarádech. Dneska už nemám moc čas na obrušování textů po hospodách a večírcích, mám ale po těch létech větší odhad, čemu se lidi v hledišti budou smát.
LN: Není třeba natáčení Country estrády už trochu nuda? Všechno musí být pečlivě připravené, i reakce publika...
Příprava i natáčení Coutry estrád mají do nudy hodně daleko. Když musíte každý měsíc napsat scénku, tři monology, tři klipy, text pro konferenciérku, básničku a ještě tak, aby se tomu lidi aspoň trochu smáli, tak se nenudíte ani vteřinu. A lidi se musí smát! Snad poznáte, že smíchy v našem pořadu nejsou umělé. A při natáčení víc než nuda hrozí infarkt.
LN: Co si myslíte jako spolupracovník Novy o jejím šéfovi a nedávné kauze kolem jeho osoby?
Je určitě neuvěřitelně pracovitý a také asi skvělý obchodník a organizátor. O jeho kauzách jsem informován jen z novin, nedovolil bych si zaujímat nějaké stanovisko, všechno by byly jen dohady, nevidím do toho. Je dost možné, že pravda bude někde uprostřed. Vladimíra Železného prakticky neznám, asi třikrát jsme si na nějakém večírku podali ruce, nemyslím si, že by jeho vztah ke mně byl nějak vřelý. Moje Country estrády určitě nejsou jeho gusto a pak jsem byl z bavičů jediný, kdo při dělení Novy nepřešel na jeho stranu. Měl jsem k tomu víc důvodů, ale ty nemusely Vladimíra Železného zajímat. Přesto po uplynutí mých obchodních a také morálních závazků vůči CME souhlasil s iniciativou svého šéfredaktora zábavy, která vedla k opětnému navázání spolupráce. Tak už to je, kdo je v komerční televizi úspěšný, tak točí, i kdyby ho tam nikdo neměl rád. A naopak ve veřejnoprávní televizi točíte jedině, když vás tam má někdo rád. Přeberte si to, jak chcete.
LN: Jak se vám vůbec dnes v české společnosti žije?
Skvěle, ani ve snu mě nenapadlo, že budu jednou žít v normální společnosti a nebudu muset kvůli tomu někam utíkat. Kdybych měl hodně peněz, nechal bych Reaganovi postavit v Praze velký pomník. Věřím, že většina lidí v republice chápe, proč zrovna Reaganovi.
LN: Věříte, že díky své popularitě ovlivňujete něčí názory?
Kéž by, ale asi nemám šanci. Banjistům se moc nevěří.
LN: Když Václav Klaus slavil 60. narozeniny, napsal jste mu oslavnou báseň. Ve čvrtek bylo "šede" vám. Oplatil vám to?
Nemyslím si, že by mi Václav Klaus na oplátku napsal oslavnou báseň na mé písničky a hovadinky, které vymýšlím. Nejspíš se mu to, co dělám, vůbec nelíbí. Ale to pro mě není důležité, dokonce by mi ani nevadilo, kdyby veřejně mé snažení pohanil. Pro mě je podstatné, že se mu podařilo v roce 1992 vyhrát volby a nezůstalo jen při nějakém tom socialismu s lidskou tváří, že jeho zásluhou nezůstal ze socialistické ekonomiky takřka kámen na kameni - i za cenu určitého "lítání třísek". A že je představitel pravicové strany, jejíž metou je stát, který se stará jen o ty nejnutnější věci a slušné občany nechá co možná nejvíc na pokoji. Občan, který pracuje, platí daně a dodržuje zákony, by podle mě neměl o státu vědět. (Po oslovení LN Václav Klaus vzkazuje: Na básničku si netroufám, ale zcela prozaicky bych Ivanu Mládkovi popřál, aby si i nadále udržoval mladost, vitalitu, energii a nápady.)
LN: S Václavem Klausem se znáte již od společných studií na Vysoké škole ekonomické. Jste přátelé?
My si ze školy na sebe vůbec nepamatujeme, Václav Klaus tehdy jen zaregistroval, že za kamarádkou jeho Livie dolézá nějaký podezřelý týpek s banjem.
LN: Šli jste spolu někdy na pivo?
Tenkrát nikdy, vždycky jsme si jen odebrali svoje přítelkyně a zmizeli každý jinam.
</TEXT>
<HEADING>
LN: Proč jste vlastně nezůstal u ekonomie?
</HEADING>
<TEXT>
Když jsem dostudoval a odkroutil si vojenskou službu, utekl jsem na Západ. Nechtěl jsem mít s komunismem nic společného. I když jsem se v zahraničí poměrně slušně živil, po půl roce jsem se kvůli rodině vrátil zpátky do Československa. Pak jsem se s "polepeným" politickým posudkem ani nepokoušel o místo ekonoma a hned jsem se začal živit hudbou. Moc mě to nebolelo, muzika mě bavila a nerad ráno brzy vstávám.
LN: Málem jste se tenkrát stal Francouzem. Čím myslíte, že byste se v tom případě živil?
Určitě bych nebyl ve Francii známým písničkářem, nikdy bych se nenaučil tak dobře francouzsky. Rumunovi, který špatně česky skloňuje a páduje a šišlá, by se to v Česku taky asi nepodařilo. Nejspíš bych tam po ruských bělogvardějských klubech dodneška hrál na balalajku - jestli tam ještě dneska nějaké jsou. Sem tam bych napsal nějaký nenávistný antibolševický článek do emigrantských časopisů, možná by mi občas dali kšeft ve Svobodné Evropě nebo v Hlasu Ameriky.
LN: Zpívat jste začal, když váš zpěvák nepřišel na vystoupení. Textařem jste se stal kvůli tomu, že ostatním to trvalo příliš dlouho, konferovat vás zase přinutila skutečnost, že jste nikoho lepšího nenašel. Měl jste nízké sebevědomí?
Svévolně z vlastní iniciativy jsem začal jen hrát na banjo. Byl jsem posedlý ragtimem, dixielandem, swingem, měl jsem odpor ke všemu, co mě zdržovalo od cvičení na nástroj. Zpívat, skládat, textovat, nebo dokonce mluvit do mikrofonu mě připadalo být až ponižující. Teprve časem jsem dospěl k tomu, že se naše kapela bez písniček a spojovacích textů neudrží při životě. Po několika marných pokusech získat pro spolupráci textaře, zpěváka, autora mluveného slova a konferenciéra jsem byl nakonec přinucen ujmout se všeho sám. Časy se mění, zájmy se mění, dneska bych se doma banja už ani nedotknul a naopak mě nejvíc baví vymýšlet legraci.
LN: V médiích jsem četla, že jste víc peněz vydělával za komunismu než nyní. Zní to tak neuvěřitelně, že se musím zeptat: Je to pravda?
Relativně k ostatním lidem jsem jeden čas za komunismu určitě vydělával hodně. Díky autorským honorářům. Režimu se asi moje obveselující písničky "hodily do krámu" a první naše dvě LP nechali bez omezení lisovat. OSA nebyla připravena na autorské "výtržníky", kteří napíší skoro všechny melodie i texty, ještě to všechno nazpívají a pak toho prodají během pár týdnů dvě stě tisíc. Nějaké ty koruny mi dočasně vydělávat nechali, ale výslovně zakázali Pantonu předávat mi jakákoliv ocenění. Zřejmě měli na kulturním oddělení ÚV v šuplíku můj politický posudek od uličního výboru KSČ.
LN: Podepsal jste opravdu roku 1977 rezoluci, v níž stálo, že se hrdě hlásíte k budovatelům socialismu?
Podle Rudého práva z té doby, kterému se pořád tolik věří, jsem podepsal takzvanou antichartu dokonce dvakrát. Nikdy jsem se nesnažil své údajné dva podpisy zpochybňovat, v podstatě se cítím být částečným antichartistou ještě i dnes. Ale když už jste několikátý člověk, který se mě na tuto záležitost táže, tak "rozvážu". Bylo mi tenkrát jasné, že do Divadla hudby na shromáždění koncertních umělců nemůžu jít. Ne proto, že bych fandil chartistům, ani trochu jsem si nechtěl dělat potíže kvůli jiným soudruhům, kteří v roce 1968 vsadili na špatnou kartu a byli povyházeni ze strany. Půtky režimu s disidenty jsem v té době považoval za čistě vnitrostranickou záležitost. Hrál jsem po roce 1969 skoro denně ve vinárně Viola, kde se vyvržení komunisté scházeli. Komunisté, kteří se podíleli na svinstvech padesátých let, kteří po změně kursu v SSSR najednou procitli, začali se pokoušet jako Chruščov reformovat nereformovatelné a po nástupu Brežněva zůstali osamoceni. Z chartistů jsem znal jen tři lidi, kteří v komunistické straně nikdy nebyli. Václava Havla, Bohumila Doležala a Pavla Landovského. Když jsem později zjistil, že je v disentu ještě dost dalších nekomunistů, začal jsem si trochu "drbat hlavu". Když jsem ale v listopadu 1989 viděl, jak bývalí tajemníci a funkcionáři KSČ vyhlašují v televizi něžnou revoluci, slyšel Havlův výrok, že kapitalismus v Československu nepřichází v úvahu a viděl na tribunu vylézat Dubčeka - došlo mi, že jsem se v sedmdesátých letech zase tolik nemýlil. Že jsem chartistům zase tolik nekřivdil. Porevoluční levicové aktivity, ve kterých se chartisté dost angažují, mě v mém názoru víc utvrzují. Jsem ale v klidu, signatáři všech těch Dřevíčských výzev, Impulsů 99, pamfletů Děkujeme, odejděte a "revolučně odborářského" hnutí ČT - věc veřejná mají smůlu, kapitalismus se dá zastavit jen ruskými komunistickými tanky. A ty už nejsou. Ale abych se nevyhýbal otázce. Do Divadla hudby jsem nešel k podpisu "Prohlášení" proto, že jsem v té době znovu pomýšlel na emigraci a bál se, že by mi v budoucnosti podpis proti disentu asi moc nepomohl při žádání o politický azyl. Těžko bych asi v té době Němcům vysvětloval svůj názor na chartu. Nechtěl jsem podepsat a odmítnutí podpisu by patrně znamenalo okamžitý konec Banjo Bandu. K lopatě se mi moc nechtělo a tak brzo odejít z Československa jsem ještě také nemohl. Když organizátoři akce zjistili, že chybím, začali mě shánět. Manželka jim nalhala, že jsem volal z Ostravy, že ležím s horečkou v nějakém hotelu a že neví ve kterém. Soudruzi prý můj úskok vyřešili po svém. Když dotelefonovali s mou manželkou, tak šli na pódium a všem prý řekli, že soudruh Mládek se pro nemoc omlouvá a také se připojuje. A tak jsem druhý den stejně vyšel v novinách.
</TEXT>
<HEADING>
LN: Neprotestoval jste?
</HEADING>
<TEXT>
Kdo žil v té době, tak pochopí, že protestovat proti uveřejnění na seznamu nemělo smysl. Jednak bych se z výše uvedených důvodů k takové "sebevraždě" neodhodlal a pak, ve kterých novinách by asi mé dementi otiskli! Možná bych mohl vyskočit na Václaváku na sochu a křičet na lidi, že jsem nic nepodepsal. Asi bych moc dlouho nekřičel. A kde jsem podruhé "podepsal" antichartu, to opravdu nevím. Na každém shromáždění a na každé schůzi kulturního střediska jsme něco podepisovali, nikdo se nikdy nedíval, co to je. Ale jedno vím jistě, určitě to nikdy nebyla petice za to, aby někoho popravili.
LN: V mládí jste hrál hokej. Sportujete dneska, nebo razíte stejné heslo jako v hudbě: Ten kdo cvičí, nástroj ničí?
Věnuji se občas jen takzvaným "přímočarým" sportům, jako je chůze, jízda na kole či plavání. Sportům, kde otáčíte trupem, máváte rukama nebo, nedej Bože, musíte povyskočit, těm se raději vyhýbám, mám strach o choulostivou muzikantskou páteř.
LN: Čtete knihy, nebo se pořád bojíte, že je z toho rakovina, jak jste taky někde prohlásil?
Nedávno jsem zjistil, že s tou rakovinou je to hloupost, že si můj dědeček asi vymýšlel. A tak jsem se s vervou pustil do čtení. Mám co dohánět, mám za sebou už "Brouka Pytlíka" a "Ferdu Mravence", teď se chytám na něco od Remarquea.
LN: Sám jste také nějaké knihy vydal. Píšete teď nějakou?
Napsal jsem asi osm knížek, první byla "Zápisky šílencovy", poslední "Krchňa Nikolájevna". Žádnou další nepíšu a možná ani nenapíšu. Nemám už čas na nerentabilní hlouposti.
LN: Nemáte rád pomlouvání kolegů, ale hodnotit jejich práci přece není nefér. Kdo z nich se vám líbí?
Máte na mysli komiky? Kromě krále českého slovního humoru Felixe Holzmanna se mi líbí hlavně ti, pro které mám tu čest psát. Pitkin, Sobota, Plačková a další členové našeho "panoptika". Nemají chybu, když jsou někdy slabší, je to moje vina.
</TEXT>
<HEADING>
LN: Koho považujete za svou největší konkurenci?
</HEADING>
<TEXT>
Nebudete mi věřit, ale baviči a komici si takřka nekonkurují. Je jich tak málo a mají každý pro sebe tolik prostoru, že si spíš navzájem fandí, jeden často inspiruje druhého, nevšiml jsem si nějaké nepřátelské rivality, typické pro herce, zpěváky, muzikanty a často i malíře.
LN: Měl jste někdy chuť se vším praštit a zmizet lidem z očí?
Zatím ne, ale únava se samozřejmě může dostavit. Nemyslím, že bych se jednou vykašlal úplně na všechno, co dělám, ale určitě časem přestanu "strašit" v televizi a hrát na pódiích. Psát, malovat a nahrávat ve zvukovém studiu se může i se značně zchátralým zevnějškem.
</TEXT>
</DOC>
<DOC>
<DOCID>LN-20020209056</DOCID>
<DOCNO>LN-20020209056</DOCNO>
<DATE>02/09/02</DATE>
<TITLE>
Jako hudební legenda má Ivan Mládek celkem přirozeně také svou revivalovou kapelu. I když skupina Děda Mládek Illegal Band není typickým revivalem.
</TITLE>
<TEXT>
Potvrzuje to i její zpěvák Mersí: "...nesnažíme se jeho hudbu napodobit do poslední noty. Máme vlastní aranže, dávám jeho písničkám jinou formu a dokonce měníme i tóninu. Navíc do toho vkládáme i prvky z jiných hudebních žánrů, které máme rádi, třeba funky nebo rap." Běžné ovšem není ani to, aby se revivalová kapela stala nejprodávanější skupinou roku (více než 50 000 nosičů v roce 2001). Na začátku, v polovině devadesátých let, šlo přitom jen o občasné hraní pro legraci a z lásky k písničkám Ivana Mládka. Na jaře roku 1998 však už vznikla skupina, tehdy ovšem ještě pod názvem Banjoděj. "Proč je v našem názvu Mládkovo jméno, je jasný. Illegal jsme proto, že v době našeho vzniku o tom Mládek nevěděl, slovo band je odvozeno od skutečnosti, že je nás sedm a protože si mezi sebou vzájemně říkáme dědo, vrazili jsme to tam. Tak takhle vznikl název Děda Mládek Illegal Band," vysvětluje nynější jméno kapely Mersí. Zpočátku se vystoupení skupiny omezovala na domovskou Plzeň, ovšem brzy hranice města překročili a nakonec se k jejich hudbě dostal i sám Ivan Mládek. Když se objevil v Plzni, členové kapely se za ním sami vypravili. "My jsme si říkali, že za ním zajdeme, slušně se představíme, popravdě vypovíme, co to pácháme za hudbu, a kdyby se mu to nějak výrazně nezamlouvalo, tak že bychom toho případně zase nechali," vzpomíná Mersí. Jenže Mládkovi se svérázné úpravy jeho písní líbily. V současnosti zpěvák se svou revivalovou kapelou dokonce spolupracuje. Společně natočili rozhlasový pořad a občas si zahrají na jednom koncertě. Momentálně skupina dokončuje nové album, které bude obsahovat kromě další porce "mládkovských coververzí" i několik speciálních bonusů. Skalní fanoušci některé z nich (např. Slavíci z Madridu) již znají v koncertní podobě.
</TEXT>
</DOC>
<DOC>
<DOCID>LN-20020209057</DOCID>
<DOCNO>LN-20020209057</DOCNO>
<DATE>02/09/02</DATE>
<TITLE>
"Byl zločincem, to asi ano. Ale já si toho prostě nevšimla," říká někdejší Hitlerova spolupracovnice Gertraud Jungeová
</TITLE>
<HEADING>
profil:
</HEADING>
<TEXT>
Monumentální přehlídky, ostrá vojenská chůze, strohá, ale jasná gesta a diktátorský hlas zařezávající se pod kůži - tak se jevil ve své době Adolf Hitler v obecně známé rovině. Ale jaký byl ve svém soukromí a kolika ženám dokázal učarovat, o tom se nejspíš jen tiše rozprávělo v důvěrných kruzích a v zákulisí Hitlerovy pracovny.
Adolf Hitler - jeden z nejproklínanějších vůdců v dějinách lidstva - byl ze strany veřejnosti po válce dlouho nazírán především jako původce zrůdných teorií a vyhlazovacích praktik. Až později mohli přijít historici a autoři filmů a knih i s jinými - bohatšími - pohledy na jeho rozporuplnou osobnost. Svět se dozvídal, jakým koníčkům (např. výtvarné umění) führer holdoval, jaké prožil dětství, co ho trápilo, a také se dozvídal o tom, jak Hitler působil na své okolí - hlavně na opačné pohlaví. "Byl neuvěřitelně okouzlující...," pronesla kdysi v novinovém rozhovoru na "Dolfiho" adresu dosud žijící německá režisérka Leni Riefenstahlová, když vysvětlovala, proč se nechala přesvědčit k natáčení nacistických propagandistických filmů. Obdobně se vyjádřila i celá řada jiných Hitlerových spolupracovnic a přítelkyň, včetně vůdcových sekretářek. Zákulisí šéfovských kanceláří vždycky svádělo k nejrůznějším představám o vztazích, které tam panují mezi sekretářkami a jejich vedoucími a ani Hitlerovy pracovny nebyly výjimkou. Senzací se tak stala kniha Do poslední hodiny, která vyšla tento měsíc, a v níž se svěřuje se svým životem a oddaností Hitlerovi jeho sekretářka Gertraud Jungeová. Téměř současně s uvedením této knihy se chystá i premiéra dokumentu, jehož hlavní hrdinkou je rovněž Jungeová. Film má být představen na nynějším německém filmovém festivalu Berlinale. Natočil jej režisér André Heller, který na podobném tématu pracoval před 26 lety s režisérem Hans-Jürgenem Syberbergem. Tehdy vystoupila v Syberbergově filmu osmdesátiletá Winifred Wagnerová - nevlastní dcera proslulého skladatele Richarda Wagnera, aby vyprávěla mj. o svém více než dvacetiletém vztahu právě k Adolfu Hitlerovi. Téměř pětihodinový dokumentární snímek vzbudil v 70. letech obrovskou vlnu polemik. V té době bylo ještě téměř nemyslitelné dát v uměleckém díle Hitlerově obdivovatelce tak široký prostor!
</TEXT>
<HEADING>
Kdyby se objevil...
</HEADING>
<TEXT>
Vrásčitá tvář staré ženy v obrovském detailu zabírala velkou část filmu. Její sevřená, úzká ústa pronášela provokující vyznání. "Kdyby se dnes náhodou objevil ve dveřích Hitler, znovu by mě zavalila vlna nadšení a štěstí, jako tomu bylo kdysi před lety. Navzdory temnotě a běsům, které jej provází a o nichž vím, ale které jsem u něj nikdy nepoznala." Takto plamenně hovořila žena, jejíž rodinná tradice byla spjata s ušlechtilými ideály německé kultury, o muži, který se stal na dlouho noční můrou německých poválečných generací. Film vyvolal celkem logicky značný skandál a nekonečné diskuse o minulosti německého národa a o tvůrčí etice. Gertrud Jungeová, na rozdíl od Winifred, která znala Hitlera od roku 1923, se s führerem seznámila až v jeho posledních letech. Pracovala pro něj jako čtvrtá, nejmladší sekretářka v době od ledna 1943 do dubna 1945. Tedy v období, které pro vůdce znamenalo už jen blížící se zkázu a porážky. Doba velkolepých vojenských přehlídek, řízných fanfár, řečnění a ovací šílejícího davu byla pryč, Hitlerovi vyměřený čas se nachýlil ke konci. A ten s ním sekretářky oddaně sdílely, dnem i nocí. "Ten muž měl v sobě neskutečnou magii," říká i dnes po letech s úctou Gertraude Jungeová, která se nicméně tvrdě distancuje od jeho politických ambicí a antihumánních cílů. Není zdaleka jediná, jež takto na svého šéfa vzpomíná. V dokumentárním cyklu o Hitlerových mužích a dětech, který běžel nedávno na České televizi, se i další Hitlerovy spolupracovnice vyslovovaly s obdivnou jiskrou v očích o vůdcově osobním kouzlu, na něž se nedá zapomenout. Faktem zůstává, že podle řady svědectví vládl Hitler uměním galantnosti a zábavnosti a to už samo o sobě muselo být pro řadu dívek silným magnetem.
</TEXT>
<HEADING>
Rituál přijetí
</HEADING>
<TEXT>
Dostat se do sekretariátu nejvyššího vůdce nebylo jen tak. Vyvoleným, kterým se dostalo té cti pracovat pro Hitlera, bylo třeba dát najevo, do jakých výšin se ubírají. Traudl Humpsová (jak se ve svých dvaadvaceti letech při příchodu na Hitlerův sekretariát Jungeová jmenovala), prošla hotovým obřadem. Nejprve dostala za úkol otevírat a pročíst za vůdcovy nepřítomnosti jeho osobní korespondenci, zejména pak milostná psaníčka od žen... Zpočátku sama nechápala, proč šéf dostává tolik dopisů od žen, proč jsou do něj všechny tak poblázněné a proč je má číst. Jungeová absolvovala jako desítky jiných horlivých děvčat konkurs v psaní na stroji a byla vybrána s devíti dalšími pro práci ve führerově kanceláři. Poté co pročetla skoro všechny obdivné dopisy od jeho ctitelek (a byla tudíž správně naladěna), přišel ten pravý čas jet se velkému šéfovi představit. Všech devět děvčat bylo vypraveno zvláštním vlakem do východního Pruska, kde Hitler přebýval. Celé rozrušené čekaly dívky ve vlaku, až si Hitler najde čas a konečně s nimi promluví. "Byly to nekonečné hodiny," vzpomíná Jungeová. "Byly jsme velmi rozrušené a zvědavé. Pak nás po dlouhém čekání odvedli tmavým lesem do Hitlerova bunkru." Okamžik setkání byl překvapivý. Traude očekávala muže, jak ho znala z veřejných vystoupení - přísného, se vztyčenou paží a ráznými gesty. "Vstoupil příjemný postarší člověk, s přátelským, mírným vzezřením a usmíval se na nás," líčí Jungeová své první pocity ze setkání. "Každému podal ruku, prohodil pár slov, vyptal se, jaká byla cesta. Choval se, jako by byl náš otec." Tohoto kontrastu Hitler rád a programově využíval při "sebepropagaci". Oficiálně uznávaný, šířený kult velkého Dolfiho se najednou neshodoval s lidskou prostotou při osobním kontaktu. Lidé, kteří se s ním setkali, museli nutně propadnout zmatku ze skutečnosti, na jakou nebyli připraveni.
</TEXT>
<HEADING>
Nemluvit o Stalingradu
</HEADING>
<TEXT>
Sekretářky velkého vůdce neměly žádnou pevnou pracovní dobu. Kteroukoli ze čtyř žen žijících a pracujících nablízku si mohl führer kdykoli zavolat a začít jí diktovat. Třeba i v noci. Je známo, že Adolf Hitler běžně pracoval po nocích a druhý den se pak nechával budit nejdříve po jedné hodině odpoledne. Ovšem v době, kdy tu pracovala Gertraude, už nebylo mnoho práce. Žádné plamenné řeči, žádné významné projevy či státní písemné odpovědi. Převážnou část pracovní náplně Hitlerových dívek tvořila povinnost dělat mu společnost při jídle. "Dvě z nás s ním trávily čas při obědě," vzpomíná Gertraude, "druhé dvě u večeře, v noci se první dvě z nás od oběda opět musely objevit při popíjení čaje před spánkem." Hovořit se mohlo o čemkoli, s jedinou výjimkou - výsledky válečných bitev. Zmínka o Stalingradu by nejspíš znamenala velmi pokažené odpoledne či večer. A možná i okamžitého padáka. Která z dobře placených dam by tohle chtěla riskovat? A tak se Hitler stále více obklopoval svými ženami, zatímco dřívější společnost oficírů a pobočníků jej čím dál víc enervovala. Jeho ženy toho nelitovaly. Oceňovaly vůdcovy mravy, eleganci a vkus a zobaly mu z ruky. Za tyto přednosti vděčil Hitler své mecenášce, bohaté a uměnímilovné dámě Heleně Bechsteinové, která měla mimochodem styky i s rodinou hudebního skladatele Richarda Wagnera (odtud führerova raná známost s Winifred). Obzvláště pověstné byly jeho polibky dámských rukou. Nejedna z žen, která přišla do Hitlerovy blízkosti a nechala si políbit ruku, upadla téměř do mdlob a musela být vynesena vůdcovými pobočníky. Běda však, když si některá usmyslela, že se pokusí o vůdcovu morální či politickou nápravu. Jedna z mála, která si dosud uchovávala díky dlouhodobé známosti střídmý pohled na Hitlera, Winifred Wagnerová, svého přítele také podcenila. Stalo se tak v momentě, kdy - v domnění, že Adolf netuší, jaká zvěrstva se dějí v nacistické straně - se pokusila intervenovat za Židy. Hitler ji pak už nikdy nepozval k sobě ani ji sám nepřišel navštívit. Podobný osud stihl jinou Hitlerovu pracovnici - Vídeňačku Marlene von Exner. Tato dáma připravovala Hitlerovi vegetariánská jídla a povídala si s ním o rodném Rakousku, o Vídni a dalších městech. Avšak v roce 1944 vyšla najevo nebezpečná pravda - její babička nebyla nalezenec, jak se dívka dlouho domnívala, nýbrž Židovka. Hitler byl nekompromisní - oznámil Marlene, že ji bohužel nebude moci nadále zaměstnávat. Byl k ní přátelský, nicméně opakovaně zdůrazňoval, že jeho přední pobočník Martin Bormann dbá striktně na zákony a že je třeba je dodržovat.
</TEXT>
<HEADING>
Po atentátu vypadal komicky
</HEADING>
<TEXT>
Psal se 20. červenec 1944. Gertraud se právě vracela s kolegyní z koupaliště - neboť byl velmi horký den. Ten den byl spáchán neúspěšný atentát na Hitlera. Mohly jej krátce poté navštívit v jeho bytě. "Stál v předpokoji. Vypadal dost komicky, držely jsem se, abychom se nesmály," vzpomíná paní Jungeová. "Vlasy mu na hlavě podivně stály, kalhoty měl napůl stažené. Ale přesto se na nás podíval se zvláštním, vítězným úsměvem a pravil - jsem zachráněn. Prozřetelnost mě uchránila - a to je znamení, že svou misi musím dovést do konce." Navzdory všem zprávám byl Hitler přesvědčen, že musí pokračovat v "práci". Holým a smutným faktem je, že v červenci 1944 zemřely na frontě a v koncentračních táborech miliony dalších lidí. Hitler byl však posedlý svou hlavní myšlenkou - že je spasitelem německého národa. To však byla doba, kdy už mu jeho oficíři a sekretářky tajili některé zásadní zprávy o porážce německých vojsk a blížícím se konci. Věrnost svému okouzlujícímu vůdci ovšem ženy prokázaly až do konce. Traudl Jungeová spolu s kolegyní Konstancí Manciarliovou, obě pětadvacetileté, patřily ke čtyřem posledním ženám, které dělaly Hitlerovi společnost osudného 21. dubna 1945, kdy se zastřelil. Kromě nich zůstaly dobrovolně v jeho bunkru také sekretářka Gerda a Hitlerova družka Eva Braunová. Právě Traudl si vůdce vybral, aby jí nadiktoval své závěti. Týkaly se především jeho obav o osud německého národa, jemuž hrozí nebezpečí v podobě židovství. Ani slovo či politování nad tím, že vedl válku prakticky s celým světem. "Vůbec jsem si nedokázala představit, kam půjdu," vzpomíná Jungeová na okamžik, kdy bylo po všem. "Jediné, co si pamatuji, je, že jsem měla strach z té jistoty vykročit ven..." Všichni se báli Rusů a schovávali si pro poslední minutu cyankáli. Hitler jim tyto jedovaté kapsle věnoval s poznámkou: "Dal bych vám na rozloučení raději něco krásnějšího." Když byl führer mrtvý, cítila se Gertraud náhle osamělá: "Strašně jsem Hitlera nenáviděla, že nás nechal na holičkách, že jsme zůstaly trčet v té myší díře. Žádná z nás neměla v té chvíli vlastní život. Měly jsme jen jed v kabelce, víc nic." Slepá oddanost často stírá hranice mezi umělým světem kultu a realitou viděnou v ostrých konturách. Stejně jako řada jiných Hitlerových spolupracovníků a pracovnic dnes Gertraud v právě vydané knize tvrdí: "Asi jsem žila v jistém mrtvém úhlu. Ale nikdy jsem neměla pocit, že by Hitler sledoval zločinné cíle. Šel jen za svým ideálem, i když přes mrtvoly. Byl zločincem, to asi ano. Ale já si toho prostě nevšimla."
Psal se 20. červenec 1944. Gertraud se právě vracela s kolegyní z koupaliště - neboť byl velmi horký den. Ten den byl spáchán neúspěšný atentát na Hitlera. Mohly jej krátce poté navštívit v jeho bytě. "Stál v předpokoji. Vypadal dost komicky, držely jsem se, abychom se nesmály," vzpomíná paní Jungeová. "Vlasy mu na hlavě podivně stály, kalhoty měl napůl stažené. Ale přesto se na nás podíval se zvláštním, vítězným úsměvem a pravil - jsem zachráněn. Prozřetelnost mě uchránila - a to je znamení, že svou misi musím dovést do konce." Navzdory všem zprávám byl Hitler přesvědčen, že musí pokračovat v "práci". Holým a smutným faktem je, že v červenci 1944 zemřely na frontě a v koncentračních táborech miliony dalších lidí. Hitler byl však posedlý svou hlavní myšlenkou - že je spasitelem německého národa. To však byla doba, kdy už mu jeho oficíři a sekretářky tajili některé zásadní zprávy o porážce německých vojsk a blížícím se konci. Věrnost svému okouzlujícímu vůdci ovšem ženy prokázaly až do konce. Traudl Jungeová spolu s kolegyní Konstancí Manciarliovou, obě pětadvacetileté, patřily ke čtyřem posledním ženám, které dělaly Hitlerovi společnost osudného 21. dubna 1945, kdy se zastřelil. Kromě nich zůstaly dobrovolně v jeho bunkru také sekretářka Gerda a Hitlerova družka Eva Braunová. Právě Traudl si vůdce vybral, aby jí nadiktoval své závěti. Týkaly se především jeho obav o osud německého národa, jemuž hrozí nebezpečí v podobě židovství. Ani slovo či politování nad tím, že vedl válku prakticky s celým světem. "Vůbec jsem si nedokázala představit, kam půjdu," vzpomíná Jungeová na okamžik, kdy bylo po všem. "Jediné, co si pamatuji, je, že jsem měla strach z té jistoty vykročit ven..." Všichni se báli Rusů a schovávali si pro poslední minutu cyankáli. Hitler jim tyto jedovaté kapsle věnoval s poznámkou: "Dal bych vám na rozloučení raději něco krásnějšího." Když byl führer mrtvý, cítila se Gertraud náhle osamělá: "Strašně jsem Hitlera nenáviděla, že nás nechal na holičkách, že jsme zůstaly trčet v té myší díře. Žádná z nás neměla v té chvíli vlastní život. Měly jsme jen jed v kabelce, víc nic." Slepá oddanost často stírá hranice mezi umělým světem kultu a realitou viděnou v ostrých konturách. Stejně jako řada jiných Hitlerových spolupracovníků a pracovnic dnes Gertraud v právě vydané knize tvrdí: "Asi jsem žila v jistém mrtvém úhlu. Ale nikdy jsem neměla pocit, že by Hitler sledoval zločinné cíle. Šel jen za svým ideálem, i když přes mrtvoly. Byl zločincem, to asi ano. Ale já si toho prostě nevšimla."
</TEXT>
</DOC>
<DOC>
<DOCID>LN-20020209058</DOCID>
<DOCNO>LN-20020209058</DOCNO>
<DATE>02/09/02</DATE>
<TITLE>
Současná Čína je země velkých kontrastů
</TITLE>
<HEADING>
reportáž:
</HEADING>
<TEXT>
Z Číny jsem se nedávno vrátil s pocitem, že nemohu odpovědět na otázku, jak je to dnes s odvěkým symbolem Číny - drakem, jenž ztělesňuje pohyblivost a přizpůsobivost Číňanů. Snad něco napovědí fragmenty z mého deníku.
Vypadnu z letiště, jež je velkolepé, z nablýskané šedé žuly. Proti mně billboard - tvář olbřímího Arnolda Schwarzeneggera s mobilem v ruce - ano: Nokia vás vítá! Nikoli Peking, Čína.
I nás, mě, odvážejí za čerstva na Velkou čínskou zeď. Opravdu ta zeď existuje! Lemuje vyprahlé hory, zubí se z výšek na turisty. Stejně se zubí celý ten humbuk - tourists' business. Kiosky, turnikety, hloučky světoobčanů, průvodci, žebráci... Zeď má velkou minulost - vně byla proti vpádu násilných primitivů. Zevnitř pak proti vývozu rozumu a kultury (hedvábí, porcelán, papír, kapři).
První "čína", tedy oběd s tyčinkami. Startér - oříšky, lupínky, úhoří monté, olivy, cibulky. První chod - všechna masa, kachnou počínaje, přes rostbíf, až po skopovou kýtu. K tomu misky s omáčkami a zeleninou. Baleno do sójových a rýžových placek. Druhý chod - ryby a mořské potvory. Živé krevety spařené na horkých kamenech v páře - kovová se mění v cihlově červenou! Třetí chod - polévky: sladká a slaná s kusem kuřecího, nebo kachního stehna. Čtvrtý chod - rýže - až nakonec! pro nedojedené. Navrch - melouny. Pozor - jsou velmi močopudné! A v Číně nejsou toalety všude. Ale když jsou, jsou perfektní, s obsluhou, jež vám takřka utírá i ruce!
Jiná kuchyně je v noci na hlavním pekingském bulváru. Na pultech zdéli tři sta metrů jsou ony rarity - žížaly, cvrčci, žáby... v zábalech sladkých, slaných, kyselých - napícháno na špejle. Cena jednotná - 5 Y (jüanů), tedy za naši pětadvacetikorunu. Čistě a barevně oblečení kuchaři a krásné kuchařky si zpívají až do půlnoci.
Malá, asi desetiletá žebračka před hotelem. Pláče a natahuje ruku. Milicionář ji odhání. Přimlouvám se za ni; po mém naléhání jí předávám almužnu. Šťastně prchá. (V Číně je málo žebráků, třeba ve srovnání s Varšavou nebo Londýnem). Před hotelem je také Zlatá diskotéka. Uvnitř, uprostřed kouře a šera na přehlídkovém molu defilují Číňanky v plavkách. Krásné - evropsky urostlé, čísla na pravém dlouhém boku. Twenty lovely girls. Můžete si vybrat - noc vás pohltí asijskou vášní. Nikoli vášní - sametovou něhou!
Náměstí Tchien-an-men. V září 1989 tady milicionáři zmasakrovali studenty. Několik desítek jich zemřelo pod pásy tanků. Brána nebeského klidu do Zakázaného města, na ní portrét velikého Mao ce-tunga. Jakou má naducanou laskavou tvář. Polidšťuje ji bradavice na levé části brady. Ale hlavně oči... Jeho pohled je měkký, něžný... Do budoáru za tribunou, kde odpočívalo politbyro komunistické strany, se smí jen po bezpečnostních obstrukcích. Na velkých obrazovkách defiluje armáda, sevřené šiky, strojový pochod figurek. Vojačky v rudých kostýmech a v černých holínkách. Bolševické mažoretky. Která měla štěstí, byla vybrána lidovými komisaři pro jejich potěšení. Ty, co neuspěly, musely z armády, na venkov... Paradoxně v Číně dnes upomínek na ty časy není mnoho. Žádná hesla, hvězdy, prapory, portréty vysokých funkcionářů. Už se ani neříká komunistická strana, ale vláda! Zapomněl jsem - v Zakázaném městě dožil v roce 1967 poslední čínský císař z dynastie Čching: Pchu-i - jako zahradník.
Kulturní ulička, Monmartre Pekingu - staré tisky, kaligrafie, akvarely, brokátové látky, pravé hedvábí, vějíře, nefritové figurky, porcelán, starožitnosti... Starožitnosti, jež jsem viděl vyrábět na vlastní oči. Hle, cínová konvice pulírovaná bílým práškem - už dostává zelenou patinu. A tenhle rýžový porcelán se zaručenou značkou z dílny dynastie Čching! Kupuji čajové misky s podtáckem a pokličkou - pět kusů. Počáteční cena je 150 Y. Po úsměvném smlouvání (na kalkulačce) platím 90 Y. Smlouvání je přirozenou formou prodeje všude, kromě obchodních domů.
Na vnitročínských linkách létají airbusy. V Šanghaji jste z Pekingu za půldruhé hodiny. Šanghaj je bombastická, plná velmi hranatých protikladů: hypermoderní architektura - pod ní brlohy ve francouzské čtvrti, chudá - bohatá, laciná - drahá, cudná - kurevská... Poznáte po pár hodinách, že nůžky mezi životní úrovní bohatých a chudých jsou pořádně rozevřené. Kapitalismus tu předběhl komunismus ve stejném státním organismu. Co s tím? Vyhřezla korupce - permanentní vředy. Když se objeví, je třeba zákrok. Nikoli skalpelem. Na to jsou veřejné popravy těch nešikovných, co je dobré předhodit lidu. Popravuje se také za těžké zločiny, ale i za kuplířství!
Ráno se čistí v parku. Zde se tančí a cvičí. Důchodci anebo ti, co půjdou na druhou odpolední směnu, odložili tašky a svršky, utvořili dvojice a tango, waltz, blues jede. Sunou se po asfaltových cestičkách - možná se zamilovávají. Ženy - bývalé údernice cvičí aerobic. Starci předvádějí bojová umění - pomalá, vláčná, jako pantomima na divadle. Líbí se mi to. Také - jel jsem se zeptat na uvězněné kolegy - novináře, spisovatele. Bylo k tomu dost příležitostí, a přece žádná. Kdo je poučen o čínské mentalitě, ten to pochopí. Zde je malý vzorek dialogu na dané téma: Máte u vás kromě státních nakladatelství také soukromá? To nemáme - ačkoli na knižním trhu se někdy objevují komerční tituly. Ale to je zakázané. Je to černý obchod - stíhá se to. A vycházejí tam nějaké knihy - třeba politického charakteru, ty, které nejsou docela konformní s režimem? Není důvod, aby takové knihy vycházely. Teď je to už jiné nežli třeba před deseti lety. Názory vlády a spisovatelů jsou shodné... Ale přece máte spisovatele, kteří nesmějí publikovat. Někteří jsou dokonce ve vězení? Ale to přece není pravda. Nevíme o takových... Možná jsou, jak tvrdíte vy, ale to proto, že porušili ústavu. A píše se o nich? Ví se o nich? Nemyslím si, že někdo o nich napsal. Ale nevím proč ne. V zásadě je to možné. Mnoho se u nás změnilo. Jsme svobodná demokratická země...
Noční život. Obchod s bílým masem. Souputníkem je mi velmi kompetentní M. V., čínsky děvčaty přezdívaný, Miu-viu. Chceme se dozvědět o kráse Číňanek z vyhlášených aktů. Jsou pod zámkem ve třetím patře knižního obchodního domu. Ale stojí to za to. Nahota svlékaná světlem. Žena stvořená touhou muže. Dětsky hladké porcelánové Číňanky se chvějí v našich prstech. Taxíky jsou velmi levné. Do vyhlášené uličky Hun-sen-road v centru Šanghaje se po pětikilometrové cestě dostanete za 13 Y (65 Kč). Brousíme kolem barů, až nás do jednoho vtáhnou děvčátka - "školačky" v krátkých sukýnkách, bílých podkolenkách. Hladí nás po ramenou, usmívají se, švitoří jako ptáčátka několik naučených anglických vět: Odkud jste? Jste poprvé v Šanghaji, v Číně? Jak dlouho se zdržíte? Co děláte? Jak se vám tady líbí? Co budete pít? Dáte si ještě jednou? Moje hosteska se jmenuje Angela, je jí osmnáct, studuje. Ceduličku se jménem má u pasu, jako ostatní. Ale odejít s hostem kamkoli z baru nelze - od toho je mamasam, v podstatě je to bordelmamá, manažer či pasák, jak zjistíme později. (Měsíční mzda těchto studentek je 800 Y).
Bary a diskotéky jsou k ničemu. Nebezpečné pro všechny - pro zákazníky, pasáky i pro prostitutky. Vždyť jsou tady za kuplířství popravy, prostituce se pronásleduje důsledně - třeba i varováním v hotelovém menu. Zúčastnění mají strach - poptávka je však veliká, a proto ceny vysoké. Karaoka bary jsou elegantním, byť pokryteckým řešením. Budoáry v několikahvězdičkových hotelech, podél stěn pohovky, před nimi stolek s pitím a malým jídlem. Kolem hostů rozsazené dívenky, dvě až čtyři, krásně oblečené, mladičké, milé. Společnost sleduje velkou obrazovku, na níž si můžete navolit libovolný klip dle audiomenu. Dole na obrazovce běží titulky písně (čínsky, nebo anglicky), které podle fáze písně stápí modrá nebo zelená barva. Mikrofon, a můžete zpívat nejposlednější světové hity. Nebo zpívají "vaše" hostesky, což je mnohem příjemnější. Další služby se sjednávají s mamasam. Ceny jsou od 1200 do 2000 Y.
Z "venkova" poznáváme jen výletní městečko Čou Čuang - Benátky v deltě Jang-c', kde byla letoviska císařů a dvora, ale i velkých mistrů vědy a kultury. Záplava turistů, záplava pouličních prodavačů. Na kanálech jezdí širokoboké gondoly, vzadu u vesla stojí a zpívá svalnatá žena v letech. Ale jak zpívá! Mazlí se se slovy i melodií, dýchá písní svou duši, táhlý stesk.
Rýžové víno nekupovat! Nebudou ho pít ani vaši nejdůvěřivější přátelé. Nepili ho ani rolníci na rýžovištích, kterým jsem nabízel. Myslel jsem tehdy, že ze studu... Tady při šanghajské cestě je dobře - sklizeň dvakrát až třikrát do roka. Některé domy jsou i zděné, cesty, auta, nový hřbitov, upravené rybníčky, sítě a lodě na jezeru - relativní prosperita. Evidentní prosperita - nadbytek - je u města. Vilové čtvrti. Malé paláce, jen některé obsazené. Letoviska jsou za plotem, chráněná vrátnicí a policisty. Uvnitř je totéž, co najdete v rezidencích po celém světě - pohodlný komfort, včetně lázeňské péče a helikoptéry. Nájem je zde 8 až 15 tisíc dolarů za měsíc. A to je laciné!
Říkali doma: Nikdy nechoď k čínskému zubaři! Ale když bolí a bolí, co se dá dělat. Taxi nás veze na pekingskou periferii, kde jsou jen lebedové plantáže kolem chutungů (chaloupek). Uprostřed svítí kostka pavilonu. Čisto, čeká zde asi sedm lidí. Bílá ambulance, tři moderní křesla, tři mladičké zubařky. Asi čtyřicetiletá "dívenka" s jemnými prstíky konstatuje: "Trhat! Zub nelze zachránit..." Tuang mi to překládá. Odmítám: "Čistit!" Tuang: "Už to vyčistila - bylo tam sezamové semínko." Nakonec se lampa znovu rozzáří nad mými rozevřenými ústy a prstíčky, pomocí jehliček, čistí kanálky a dezinfikují. Pak říká zdvižený prst: "Hodinu nepít ani vodu! Alkohol vůbec, jinak vám oteče celá hlava! Dobojováno, zub dovezu domů - jdeme slavit s Miu-viu a Johnnie Walkerem.
Toužíš-li po spěchu, nedosáhneš skutečného pokroku a neuspěješ. Konfuciánská zásada, kterou marně dokumentují miliony cyklistů v metropolích. Ale Čína dneška je hektická, předbíhá čas. Čínský drak je velmi pohyblivý. Už jsou ve WTO, deník China Daily seznamuje svět s pokroky Číny ve všech oblastech. Nejsou to jen lidská práva nebo práva menšin... Salon Versace si namlouvá čínskou módu, čínské potraviny splnily testy na světové standardy, problematická nahatá performance - Bejartův Balet pro život - je Číňany akceptována, denně v Pekingu přijímají sto zahraničních delegací...
Š' ma Čchien, pokračovatel konfucianismu, říká: Ti, kdo nezapomínají na minulost, jsou pány budoucnosti. Dynastie Čching zašla na korupci, na malou kompetentnost státních úředníků, ačkoli byly pro ně tradičně zavedeny postupové zkoušky, vrcholící hodností tin-š (pro ministry). I tehdy byl program Sebeposílení, jenž měl čínského draka dostat do dějin světa. Straničtí předáci dnes posilují své řady i tím, že lákají do komunistické strany podnikatele, milionáře, kterých už jsou v Číně už tři stovky tisíc! Vláda vstupuje do soukromých zahraničních i tuzemských korporací. Z komunismu se má stát státní kapitalismus.
Uskuteční se to dovnitř formou kampaní, ve kterých jsou Číňané mistři? Stane se to vně pragmatickou politikou, kterou Čína nikdy nezapomněla? S čínským drakem musíme vždy počítat.
</TEXT>
</DOC>
<DOC>
<DOCID>LN-20020209059</DOCID>
<DOCNO>LN-20020209059</DOCNO>
<DATE>02/09/02</DATE>
<TITLE>
On-line román
</TITLE>
<TEXT>
Kniha, o jejímž pokračování rozhodujete sami
</TEXT>
<HEADING>
(34) Ten, kdo pálí slepotu
</HEADING>
<TEXT>
Nad Demlovou partou se schyluje k maléru. Jana Jirková kluky podezírá, že právě oni vystřelili v Rajské zahradě tu raketu a že kvůli nim byla policie ve škole. Salače napadne, jak vyšetřování svést z cesty. "Jak to myslíš, že jsme byli na Hispaniole?" ptal se Deml. Nemohl být moudrý z toho, co mu Pepík Salač řekl. I on sám byl ještě trochu zmatený ze svého nápadu. "Kdybyste vy tři byli včera se mnou a Alžbětou u pana Rakušana, tak byste nemohli odpalovat raketu v Rajské zahradě, ne?" "Jenže my jsme s váma včera nebyli, vole," řekl Deml. Neměl náladu na dlouhé hovory o holkách a nějaké pitomé Hispaniole. Ze školy šli zase jen ve třech, Deml, Sekera a Janda. "On je ten Salač přece jen blbej," podotkl po chvilce ticha. "Moc mu nerozumím," ozval se Sekera. "Co tím chtěl říct? Že by při vyšetřování dosvědčil, že my tři jsme byli s nima u toho dědka?" "Na to je moc velkej srab," zabručel Janda. "No, neřek bych. Vždyť i posledně to na nás s tím čuďákem neprásk a vzal to na sebe!" "A co ta Fikajda? Kdyby to neprásk Salač, práskla by to Fikajda." "Počkejte, počkejte..." přerušil je Deml. "Co to povídali? Že nesli tomu dědkovi Rakušanovi nějaký žrádlo?" "Něco na zavařování. Nějaký marmelády." "Marmelády... Cukr, že jo?" "No dyť říkám, že něco na marmeládu." "Námořník si dělá marmeládu, to určitě. Z cukru a... droždí!" "Jo, nesli mu droždí." "Víte, vy volové, co se dělá z cukru a droždí?" chechtal se Deml. "Nějaký buchty, ne?" "Z cukru a droždí se pálí kořalka slepota, ty chytrej! To ví přece každej. To se veme cukr a droždí a ještě něco, nejčastějc rejže," vykládal se zápalem starého kořalečníka. Nejednou pozoroval otce, jak pálí slepotu - nesměl u toho být, otec ho vždycky vyhodil, tím větší byla synova zvědavost. "Nechá se to vykvasit a pak se dá do lavoru petrolejovej vařič, na něm se vaří ten kvas a přiklopí se to menším lavorem. Na ten se dávají mokrý hadry." "Na co mokrý hadry?" "To je destilace, vole. Ty páry se srazej, jako když prší z mraku. A kapky se usazujou na tom menším lavoru a tečou dolu do toho velkýho lavoru." "Ty vole..." vydechl ohromený Sekera. "Máma dělá doma ovocný víno. Máme flašky na skříni." V každé druhé domácnosti tehdy stály takové láhve, zazátkované, s alchymisticky vyhlížející fajfkou prostrčenou skrz špunt. Kořalku ale doma pálil v Praze málokdo. "Hele, jestli je ten chlap Raušan vopravdu dědek, kterej pálí slepotu, tak musí bejt úplně vylízanej. Slepota každýmu sežere mozek, víš?" "No asi jo," přisvědčil Sekera. "Proč je to slepota?" "Protože je v tom chlastu metyl." O metylu slyšel jak Janda, tak Sekera. To byl jedovatý alkohol, a Metyl - tak se jmenovala parta opravdu drsných frajerů, kteří se v noci scházeli na žižkovském židovském hřbitově zvaném Žiďák. To opravdu nebyl žádný pionýrský kroužek Dovedné ruce, to byla žižkovská obdoba legendárních Vyšehradských jezdců, a nejeden Metylák šel sedět! "Když dokázala dědkovi přinýst cukr a droždí kráva, jako je Fikajda, uděláme to taky. A jestli je dědek vylízanej, tak jak si myslím, dosvědčí nám co si vzpomeneme, když tam za ním dvakrát, třikrát zajdem!" "Takže, kdyby byl průser, tak svědčit nebude...," svítalo Sekerovi. "Jasně, že nebude svědčit Salač nebo Fikáčková! Řekneme - my byli u pana Rakušana a on nám to dosvědčí. A dědek vožralej slepotou, co si myslíš, že si pamatuje? Jestli byl v úterý čtvrtek nebo sobota?" Od slov k činu nebylo daleko. Sekera štípnul matce ze spíže dvě kilovky cukru krupičky a Janda skočil pro droždí. A k dědkovi Rakušanovi to nebylo daleko! Stařec jim otevřel - a měl na sobě krátký námořnický kabát, to byla pravda, a byl skutečně v takovém stavu, v jakém ho Deml čekal. "Pane Rakušan, pane Rakušan, my jsme ty, co tu byli včera... a zase jsme vám přinesli to, co potřebujete!" křičel Deml. "To jsi hodná, holčičko," breptal starý muž. Tak pojď dál. A... nebyli jste včera jen dva?" "Ne, pane Rakušan! Byli jsme čtyři!" volal Deml a hrnul se dovnitř do haly.
Chcete ovlivnit děj románu? Na adrese www.lidovky.cz/neff o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování v pondělí
</TEXT>
</DOC>
<DOC>
<DOCID>LN-20020209060</DOCID>
<DOCNO>LN-20020209060</DOCNO>
<DATE>02/09/02</DATE>
<TITLE>
Značně nadsazené zprávy o výsledcích klonování se mohou vrátit jako bumerang
</TITLE>
<TEXT>
Dělají vědci skutečné pokroky, nebo klonují jen pro peníze?
Nemožné na počkání a zázraky do tří dnů. Tak lze shrnout naděje spojované s klonováním. Vyvolávají je až příliš optimistické informace z výzkumných laboratoří. Ale rostoucí bublina očekávání jednou praskne a veletok milionů, doposud proudící do vývoje klonovacích technik a metod, vyschne. Osud klonování je proto nejistý.
V přívalu zpráv o úspěších biologů snadno podléháme dojmu, že už zítra nám budou naklonované buňky vracet zdraví a zachraňovat životy. Situace je ale mnohem složitější. Tempo, jakým se toto vědní odvětví rozvíjí, bere dech. Navzdory tomu jsme stále ještě na počátku dlouhé cesty.
</TEXT>
<HEADING>
Šance pro Somervilla
</HEADING>
<TEXT>
Judson Somerville ochrnul po pádu z kola. Teď má ale šanci, že zase vstane z invalidního křesla. Jeho osud drží v rukou biolog José Cibelli. Ten právě usedá v laboratořích americké firmy Advanced Cell Technology (ACT) k mikroskopu a jemnou skleněnou kapilárou opatrně zbavuje lidské vajíčko jeho dědičné informace. Pak sáhne tenkou pipetkou pro buňku odebranou z kůže Judsona Somervilla a opatrně ji vsune do vajíčka. Elektrický výboj spojí kožní buňku s vajíčkem. Hotovo. Právě vznikl klonovaný zárodek. Má všechny Somervillovy geny. Kdyby ho lékaři přenesli do těla ženy, mohl by se z něj narodit klon ochrnutého cyklisty. Cibelli má ale jiné plány. Nechá zárodek týden vyvíjet v laboratoři a pak ho promění v masu tzv. embryonálních kmenových buněk.
</TEXT>
<HEADING>
Buňky z "panenského" zárodku
</HEADING>
<TEXT>
Pro lidi, jako je Judson Somervill, představují embryonální kmenové buňky poslední naději na uzdravení. Za vhodných podmínek se mohou proměnit v jakýkoli typ buněk těla dospělého člověka. Třeba i na neurony, které by zacelily Somervillovu poraněnou míchu.
Lékaři by přitom nenaráželi na potíže se zdoláváním imunitní obrany nemocného. Somervill by dostával vlastní, byť trochu "přeškolené" buňky. Z nemocného těla by "odešly" jako buňky kůže a vrátily by se, aby léčily v podobě neuronů. Embryonální kmenové buňky slibují pomoc i dalším nemocným, například diabetikům, lidem stiženým infarktem nebo Parkinsonovou chorobou. Naděje Judsona Somervilla se nenaplnily. Ani jedno embryo naklonované z jeho buněk se nevyvíjelo. O tom, že by z nich mohly být vypěstovány embryonální kmenové buňky, nemůže být ani řeči. Cibelliho pokusy vyvolaly bouři. Někteří lidé v nich vidí zločin. Vnímají proměnu lidského embrya v masu buněk jako zničení lidské bytosti. Pro ně je to vražda. Tým z ACT proto odzkoušel tvorbu embryonálních kmenových buněk ze zárodku, který není schopen dokončit vývoj a kterého "není škoda". Embryo vzniklo tzv. partenogenezí, tedy z vajíčka neoplozeného spermií. Tímto způsobem se rozmnožuje některý hmyz, ale i ryby, obojživelníci a výjimečně i ptáci. Jen savcům se po "neposkvrněném početí" nemůže narodit mládě. Potřebují totiž k životu geny matky i otce. Partenogenetické embryo otcovské geny postrádá. Dokáže se po určitou dobu vyvíjet, ale trpí vážnými vývojovými defekty a nakonec odumírá. Stadia, ve kterém lze ze zárodku vypěstovat embryonální kmenové buňky, se ale "panenské" embryo dožije bez problémů. Vědci z ACT se rozhodli odzkoušet celý postup na opicích. Ošálili směskou chemikálií vajíčko makaka a vzbudili v něm dojem, že do něj pronikla spermie. Vzniklé "panenské" embryo proměnili v embryonální kmenové buňky. Následně dokázali tyto buňky v laboratoři "přeškolit" na buňky srdečního svalu, nervové buňky, buňky kosterního svalu nebo buňky tukové. V laboratořích ACT už vznikla i lidská partenogenetická embrya. Ta se vyvíjejí mnohem lépe než embrya klonovaná, a tak by se z nich zřejmě daly vypěstovat i "panenské" embryonální kmenové buňky. Problém Judsona Somervilla ale tento postup neřeší. Muži vajíčka nemají, a proto pro ně nepřipadá tvorba vlastních "panenských" buněk v úvahu. Cizí "panenské" buňky by jejich tělo odmítlo. Dokonce ani ženy nemají jistotu, že by se domohly svých vlastních partenogenetických kmenových buněk, protože po menopauze ztrácejí schopnost vytvářet potřebná vajíčka.
</TEXT>
<HEADING>
Nápad z pláže
</HEADING>
<TEXT>
Statisícům nemocných nestačí k záchraně života nebo uzdravení pouhé buňky. Potřebují transplantaci srdce, jater, plic nebo ledvin. Jenže vhodných orgánů se zoufale nedostává. Lékaři proto zkoušejí vypěstovat "náhradní díly" pro lidské tělo v laboratoři. Dlouho se jim to nedařilo. Zlom přišel jednoho letního dne roku 1986. Harvardský chirurg Joseph Vacanti hlídal na pláži děti při koupání. Zadíval se z mola do vody a všiml si rozvětvené mořské řasy. "To je ono!" zajásal. Vacanti si uvědomil, že našel řešení problému, s nímž se potýkal roky. Pokoušel se z buněk odebraných z těla pacientů vypěstovat v laboratoři tkáně, které by jim mohl voperovat místo tkání zničených úrazem či chorobou. Buňky ale rostly jen v tenkých vrstvách. Větší mase buněk nedokázal zajistit dostatečný přísun živin a zbavit je zplodin látkové výměny. Vacanti horečně přemýšlel. Kdyby buňky rostly na plastovém podkladu z rozvětvených vláken podobných mořské řase, pak by živný roztok pronikal mezi buňky a i zplodiny by volně odcházely. Vacanti nechal děti bez dozoru a běžel k nejbližšímu telefonnímu automatu. "Můžeš vyrobit z polymerů rozvětvená vlákna?" křičel do sluchátka na chemika Roberta Langera, který pro něj připravoval plastové "základy" budoucích tkání. "Jo, to bych mohl," přisvědčil Langer. Když Vacanti "nastěhoval" buňky na rozvětvený polymer, nestačil se divit, jak dobře se jim vedlo. Později začal používat pro výrobu podpůrného plastového "lešení" materiálu, který rostoucí buňky postupně rozkládají. Po čase polymer z masy pěstovaných buněk nadobro zmizí.
</TEXT>
<HEADING>
Ledvina ze zkumavky
</HEADING>
<TEXT>
V laboratořích se dnes pěstují chrupavky pro "vyspravení" artritidou zničených kolenou. Na vhodně tvarovaném polymeru naroste i chrupavka nosu nebo ušního boltce. Laboratorně pěstovaná lidská kůže se osvědčila při hojení bércových vředů. Naději pro léčbu arteriosklerózy nabízejí cévy vypěstované na trubičkách z porézních plastů. Nedávno začali vědci při podobných experimentech využívat i buňky "vychované" z embryonálních kmenových buněk. Tým vědců vedený biologem Robertem Lanzou odebral z kravského ucha kožní buňky a ty pak proměnil klonováním v embrya. Z nich vypěstoval Lanza embryonální kmenové buňky a utajovaným postupem je "rekvalifikoval" na buňky ledvin. Po nasazení na polymerové "lešení" buňky vytvořily to, co je označováno jako "ledvina ze zkumavky". Pěticentimetrovou "ledvinu" voperovali vědci kravám, které poskytly pro výchozí klonování kožní buňky. Miniaturní orgán se "ujal" a začal produkovat moč.
</TEXT>
<HEADING>
Kritické hlasy
</HEADING>
<TEXT>
Na první pohled to vypadá, že se v laboratořích jako na běžícím pásu naplňují vize z vědecko-fantastických románů. Ze strany odborníků se ale dostává těmto úspěchům jen vlažného přijetí. Pokusy o naklonování lidských zárodků, jež měly vrátit zdraví i ochrnutému Judsonovi Somervillovi, skončily naprostým nezdarem. Pro vědce z ACT nemohlo být tohle fiasko velkým překvapením. Bioložka Tanja Dominková, která přešla do firmy z oregonského Centra pro výzkum primátů, naklonovala na svém bývalém pracovišti 256 embryí makaka a sledovala jejich vývoj. Zjistila, že zdánlivě normální opičí zárodky skrývají ve svém nitru "galerii hrůzy". Buňky klonovaného embrya se o dědičnou informaci nedělí spravedlivě. Některé si naberou více, než jim patří, a jiné dostanou o to méně. Z takového zárodku se živá opice nikdy nenarodí. Osudový fenomén zřejmě ohrožuje i klonované zárodky člověka. I kdyby klonovaná lidská embrya neuhynula, pro pěstování embryonálních kmenových buněk by se nehodila. Šance Judsona Somervilla a dalších nemocných na uzdravení komplikují i další problémy provázející pokusy s embryonálními kmenovými buňkami. Ty se rády mění na nejrůznější typy buněk, někdy dosti trucovitě i na ty, které si badatelé nepřejí. Na druhé straně ale při záměrné "přeměně" některé buňky metamorfóze odolají. Pokud by byly tyto nespecializované buňky zaneseny do lidského těla, hrozí, že by vyváděly nepěkné kousky. V léčeném orgánu by se mohly přetvářet na buňky, které tam nepatří. A kdo by chtěl mít v srdci či mozku buňky pokožky, kosti nebo chrupavky? Otazníky visí i nad dokonalostí proměny embryonálních kmenových buněk na buňky těla. Zdání často klame. To, co vypadá jako perfektní neuron, se nemusí jako nervová buňka chovat. Pěstitelům buněk hrozí situace člověka, který si koupí ve vietnamské tržnici tenisky vyhlížející jako výrobek renomované firmy a po dvou týdnech nošení zjistí, že si pořídil šunt. Experti nezahořeli nadšením ani nad embryonálními kmenovými buňkami získanými z partenogenetického embrya makaka. Biolog Azim Surani z Cambridge University pochybuje, že se partenogenetické buňky budou po přenesení do organismu chovat normálně. "Panenské" buňky odpůrce pokusů na embryích neuklidnily. Těmto kritikům je jedno, jestli se na kmenové buňky přeměnění embryo partenogenetické, klonované nebo zárodek vzniklý oplozením. Odsuzují ničení jakýchkoli lidských zárodků. Ani "umělou" hovězí ledvinu nepřijali odborníci bez výhrad. Výsledky experimentu nebyly zveřejněny ve vědeckém časopisu a nikdo pořádně neví, co se vědcům povedlo a jak toho dosáhli. Vedoucí týmu Robert Lanza v rozhovoru pro časopis New Scientist rozhodně nehýřil optimismem. Mluvil o "velmi časné experimentální fázi" a o tom, že jeho tým "čeká ještě velký kus práce". Nejmenovaný přední britský urolog se časopisu New Scientist svěřil s pochybami, zda Lanzův tým vytvořil skutečnou ledvinu s celou její vnitřní složitou stavbou. "Mnohem spíše je to jen velmi primitivní shluk buněk schopných produkovat moč," prohlásil skeptický expert. Anonymní kritik poukázal na obecný problém pěstování velkých orgánů, jakými jsou ledviny, játra nebo plíce. Orgány jsou objemné a není jednoduché zajistit všem buňkám optimální podmínky. Navíc musejí buňky různých typů zaujímat v orgánu přesně určené místo. Jejich "navigaci" ve vznikajícím orgánu ale zatím nezvládáme.
</TEXT>
<HEADING>
Nelítostný hon na investory
</HEADING>
<TEXT>
Zprávy o "naklonovaných ledvinách" a dalších počinech vzbuzují ve veřejnosti přehnaná očekávání. Rodiny těžce nemocných mají dojem, že jim věda v hodině dvanácté nabízí řešení bezvýchodné situace. O to větší je jejich rozčarování, když zjistí skutečný stav věcí. Někdy jsou výsledky vědecké práce špatně pochopeny. Občas jsme ale svědky plánované manipulace veřejným míněním. Vhodně vypuštěná zpráva vydělává. Koncem roku 2001 oznámila firma PPL Therapeutics naklonování prasat, jejichž orgány by snad mohly být jednou využity k transplantaci lidem. Cena akcií PPL rázem stoupla o 50 procent. Vzápětí přišla zpráva, že klonovaná ovce Dolly trpí artritidou, a cena klesla na původní hodnotu. Pokud se šikovný makléř dozví podobné informace včas, obratem ruky je promění na dolary či eura. Biotechnologie se rozrostly v obrovský byznys. Vyžadují ale značné investice na "rozjezd". Když genetik Craig Venter koncem 90. let fanfarónsky ohlásil, že jeho soukromá společnost Celera Genetics přečte kompletní lidskou dědičnou informaci, začali mu neznámí lidé telefonicky nabízet milionové částky. Venter to zpočátku považoval za kanadské žertíky kolegů, ale brzy pochopil, že finančníci větří zisk a míní své nabídky naprosto vážně. Venter peníze přijal a uspěl. Dnes je označován za "Billa Gatese genetiky". Řada zpráv o "převratných objevech" proto neslouží jinému účelu než k lákání kapitálu soukromých investorů. Manažeři některých firem slibují ochotně "holuby na střeše". To je ale silně krátkozraká politika. Veřejnost opilá přehnaně optimistickými vyhlídkami dříve či později vystřízliví. Následná "kocovina" odradí investory a může obrátit proti klonování a jeho využití v medicíně veřejné mínění. Odtud už je jen krůček ke škrtům ve výdajích na životně důležitý výzkum a k přijetí zákonů, které jsou s to rozvoj této slibné oblasti medicíny ochromit.
Genetici dokážou izolovat dědičnou informaci (DNA) z tkání lidí, kteří zemřeli před tisíciletími. Mohli by biologové z DNA egyptské mumie naklonovat nového faraóna? Mohl by vstát z mrtvých Karel IV. nebo ruský car Mikuláš? Odborníci jednoznačně odpovídají: Nikoli! Důvody jejich striktního odmítnutí? Klonovat umíme z nenarušeného jádra buňky. Z mumií nebo koster dokážou genetici izolovat jen dědičnou informaci v podobě molekul DNA. Z těch se zatím klonovat nedá. Dalším důvodem je fakt, že dědičná informace se po smrti buněk rychle rozpadá. Z koster a mumií lze získat jen zlomky původní dědičné informace, jakýsi genetický šrot. Rekonstrukce těchto genetických zlomků do původní podoby je nad možnosti současné vědy. jp
Záměr: Lidské vajíčko donutíme pomocí chemikálií k vývoji bez oplození. Pak z vajíčka vypěstujeme "panenské" embryonální kmenové buňky a z nich buňky například pro léčbu cukrovky ap.
Úskalí: Proběhly pokusy s vajíčky opic, ale o kvalitě buněk nejsou údaje. Úskalím metody je fakt, že "panenské" buňky nelze získat od mužů. Biologové varují, že po vnesení do těla nemusejí tyto buňky plnit všechny požadované funkce a mohou organismus nekontrolovaně ovlivňovat.
</TEXT>
<HEADING>
Léčba klonovanými buňkami
</HEADING>
<TEXT>
Záměr: Z embrya naklonovaného z buněk pacienta vypěstujeme tzv. embryonální kmenové buňky. Ty za vhodných podmínek proměníme například na buňky mozku, slinivky, míchy ap. Pak je využijeme třeba při léčbě Parkinsonovy choroby, cukrovky nebo k léčení lidí ochrnutých kvůli poškození míchy. Nehrozí riziko, že pacientovo tělo odmítne léčebné buňky jako cizí.
Úskalí: Pokusy získat embryonální kmenové buňky ze zárodků naklonovaných z buněk pacientů jsou zatím neúspěšné. Klonovaná embrya se vůbec nevyvíjejí.
</TEXT>
<HEADING>
Ledviny a další orgány ze zkumavky
</HEADING>
<TEXT>
Záměr: Z kmenových buněk vypěstujeme tělní buňky a ty pak na podkladu z polymeru narostou do podoby ledvin, jater, srdce, plic nebo jiného orgánu.
Úskalí: Lidské orgány jsou objemné a není jednoduché zajistit takové mase buněk optimální podmínky. Orgány mají složitou vnitřní strukturu, prorůstají jimi cévy a nervy. Tak komplikovaný řád zatím neumíme pěstovaným buňkám vnutit.
</TEXT>
</DOC>
<DOC>
<DOCID>LN-20020209061</DOCID>
<DOCNO>LN-20020209061</DOCNO>
<DATE>02/09/02</DATE>
<TITLE>
Na jakých běžkách pojede Kateřina Neumannová v Salt Lake City l Konstruktéry někdy inspiruje také příroda
</TITLE>
<TEXT>
Lehké jako pírko a rychlé jako blesk. Tak lze s trochou nadsázky charakterizovat běžecké lyže špičkových závodníků. Dnes vyrazí na tratě zimní olympiády Kateřina Neumannová a další běžkařská elita. Podívejme se, jaké technologické finesy jejich "prkýnka" ukrývají.
Titan, uhlíková vlákna a další materiály ověřené při stavbě letadel a kosmických sond se stále razantněji prosazují i ve světě lyží. Experti věhlasných firem věnují pozornost především vnitřní struktuře běžek a skluznicím.
</TEXT>
<HEADING>
Plástve, trubky, rohože
</HEADING>
<TEXT>
"Vývoj směřuje ke konstrukcím, které obsahují co nejlehčí, velmi pevné materiály a vzduch," komentuje trend Mgr. Dana Psotová z Fakulty tělesné výchovy a sportu UK. Odborníci dospěli k velmi důmyslným nosným strukturám, které ukrývají různě vyplněné jádro. V jedné světoznámé firmě se zřejmě inspirovali tvarem včelích pláství. Tenké stěny mnohoúhelníkových komůrek vydrží značný tlak ve vertikálním směru, i když jsou vyplněny pouze vzduchem. Další firma vyvinula konstrukci, jejíž páteří jsou dvě duté, na koncích zúžené trubice ze speciálního materiálu. Sahají od špičky až k patě lyží. "Díky tomu jsou běžky velmi odolné proti zkroucení v podélném směru," komentuje tento typ magistra Psotová. Česká závodnice Kateřina Neumannová používá lyže vyplněné uhlíkovými vlákny. Pramínky ze superlehkého materiálu jsou, lapidárně řečeno, propleteny ve třech směrech, takže běžky jsou mimořádně pevné. Kombinace se vzduchem se ukázala jako velmi šťastná volba, neboť díky tomu jsou lyže podstatně lehčí než dříve. Například dnešní špičkové závodní běžky váží dohromady pouze 1050 gramů. Před nástupem provzdušněných konstrukcí na scénu měli závodníci na nohou až dvojnásobně těžká "prkna".
</TEXT>
<HEADING>
Poškrábaná skluznice
</HEADING>
<TEXT>
Mimořádný zájem věnují odborníci "podvozku" lyží - skluznici. Její vlastnosti totiž velmi výrazně ovlivňují, jak rychle běžky pojedou. Zpočátku se experti soustředili na vytvoření vhodného materiálu. Vývoj dospěl až do stadia, kdy závodníci používali jiné lyže na jízdu pod teplotou mrazu a jiné při teplotě nad nulou. Odborníci světových firem, popoháněni konkurencí, ale usilovali o další vylepšení. Zjistili, že zcela hladká skluznice, považovaná ještě před několika lety za ideál, má svoje "mouchy". Při lyžování vzniká mezi skluznicí a sněhem tenoučká vrstva vody. Detailní výzkum ukázal, že zpočátku po ní kloužeme, ale když chceme jet rychleji, stává se "tekuté mazadlo" brzdou. "Skluznice přilne na vodu podobně jako mokrý list papíru na sklo," popisuje poznatek odborníků magistra Psotová. Jak ale nadbytečnou přilnavost omezit? Mezi vodu a skluznici je nutné nějakým způsobem dostat vzduch. U nakypřeného prašanu ho postačí méně, na mokrém sněhu bude nutná větší dávka. Problém se podařilo vyřešit jednoduše a geniálně. Výzkumníci navrhli vytvořit na skluznici mnoho krátkých podélných vrypů. Diamantové brusky dnes vyrývají mělké rýhy do lyže na prašan a hlubší pro "prkýnka" na těžký mokrý sníh. Servismanům, zodpovědným za výběr nejvhodnějších lyží na závod, tím ovšem pořádně zamotali hlavu. Teď totiž mohou kombinovat nejenom materiál skluznice, ale i to, jak mnoho vrypů má na svém povrchu. K tomu samozřejmě ještě musí vzít v úvahu, jakým voskem namazat. Když se jim podaří ideální kombinace, mohou běžky svištět ze svahu rychlostí kolem 40 až 50 kilometrů v hodině.
Mimořádný zájem věnují odborníci "podvozku" lyží - skluznici. Její vlastnosti totiž velmi výrazně ovlivňují, jak rychle běžky pojedou. Zpočátku se experti soustředili na vytvoření vhodného materiálu. Vývoj dospěl až do stadia, kdy závodníci používali jiné lyže na jízdu pod teplotou mrazu a jiné při teplotě nad nulou. Odborníci světových firem, popoháněni konkurencí, ale usilovali o další vylepšení. Zjistili, že zcela hladká skluznice, považovaná ještě před několika lety za ideál, má svoje "mouchy". Při lyžování vzniká mezi skluznicí a sněhem tenoučká vrstva vody. Detailní výzkum ukázal, že zpočátku po ní kloužeme, ale když chceme jet rychleji, stává se "tekuté mazadlo" brzdou. "Skluznice přilne na vodu podobně jako mokrý list papíru na sklo," popisuje poznatek odborníků magistra Psotová. Jak ale nadbytečnou přilnavost omezit? Mezi vodu a skluznici je nutné nějakým způsobem dostat vzduch. U nakypřeného prašanu ho postačí méně, na mokrém sněhu bude nutná větší dávka. Problém se podařilo vyřešit jednoduše a geniálně. Výzkumníci navrhli vytvořit na skluznici mnoho krátkých podélných vrypů. Diamantové brusky dnes vyrývají mělké rýhy do lyže na prašan a hlubší pro "prkýnka" na těžký mokrý sníh. Servismanům, zodpovědným za výběr nejvhodnějších lyží na závod, tím ovšem pořádně zamotali hlavu. Teď totiž mohou kombinovat nejenom materiál skluznice, ale i to, jak mnoho vrypů má na svém povrchu. K tomu samozřejmě ještě musí vzít v úvahu, jakým voskem namazat. Když se jim podaří ideální kombinace, mohou běžky svištět ze svahu rychlostí kolem 40 až 50 kilometrů v hodině.
</TEXT>
</DOC>
<DOC>
<DOCID>LN-20020209062</DOCID>
<DOCNO>LN-20020209062</DOCNO>
<DATE>02/09/02</DATE>
<TITLE>
Máme věřit prvnímu dojmu? Jak náš úsudek ovlivňují zkušenosti a intelekt? Výzkumy psychologů ukazují, že čím více máme životních zkušeností, tím je náš názor o cizím člověku přesnější.
</TITLE>
<TEXT>
Výrok "Věř svému prvnímu dojmu" je pochybný, uvádí profesor Hoskovec v knize s názvem Psychologie, která vyšla v nakladatelství Triton. Dojem získaný za velmi krátkou dobu o dosud neznámém člověku je téměř bez protikladů, a proto se nám zdá správný. Přesvědčíme se o tom například při jízdě vlakem, když pozorujeme spolucestujícího asi půl minuty a pak ho se zavřenýma očima charakterizujeme. Obvykle nám vyplynou čtyři druhy výpovědí: Nejprve zaujmeme ke spolucestujícím citový postoj. Zdá se nám například sympatický, nebo působí chladně. Dále můžeme dotyčného celkově charakterizovat, třeba jako dobrodruha, elegána nebo frajera. Třetí výpovědí je vyvozování závěrů z určitých příznaků. Všimneme si trpkého rysu kolem úst a odtušíme: Ten měl těžký život. Čtvrtou výpověď představují asociace. Říkáme si například: Ta paní mi připomíná jednu učitelku.
</TEXT>
<HEADING>
Muži jsou vnímavější k mužům, ženy k ženám
</HEADING>
<TEXT>
Výzkumy ukázaly, že spolehlivost prvního dojmu závisí především na našem nadání, na zkušenostech, na druhu pozorovaných vlastností a na výraznosti posuzované osoby. Pozorovatel správněji zhodnotí charakterové rysy, které má společné se sledovaným objektem. Čím více životních zkušeností, inteligence, šíře zájmů, vhledu do vlastní osobnosti a nadání máme, tím přesněji jsme schopni utvořit si na někoho názor. Výzkumy dokazují, že muži mají ostřejší pohled na muže a podobně ženy vůči ženám. Platí tu výhoda podobnosti. Vlastnosti, jež se projevují ve stylu chování: impulzivnost a pasivitu, citovou náročnost a apatii, snahu o sebeprosazení a podřízenost nebo míru vnitřní vyrovnanosti, dokážeme u cizího člověka rozpoznat správněji než nadání a hodnotovou orientaci. Mylné úsudky o lidech vznikají zjednodušováním. Často také na posuzovanou osobu promítáme vlastní obtíže a nedostatky, které si ani nemusíme uvědomovat. Je třeba odlišovat vlastnosti jako humor nebo vstřícnost od inteligence. Vlastní úsudek nás může vést ke spojení inteligence s činorodou energií, což nemusí být výstižné. Pokud nekriticky podlehneme podobným tendencím, můžeme pohlížet na lidi "černobíle". Jiné, "šedivé vidění" je výsledkem snahy přiklánět se ke středním necharakteristickým hodnotám. Výhodou při posuzování jiných je přesná znalost vlastní povahy. Při hodnocení ostatních pak tolik nechybujeme.
</TEXT>
<HEADING>
Neustále vypráví o svých nemocech
</HEADING>
<TEXT>
Člověk nám může být nepříjemný kvůli řadě svých drobných zlozvyků. Například když neustále vypráví o svých nemocech, nepřiměřeně spěchá, nedokáže nikomu naslouchat. Povrchní zlozvyky nejsou tak rozhodující a nepůsobí tak hluboké přehrady mezi lidmi jako negativní vlastnosti osobnosti - přízemnost, nedostatek inteligence, nespolehlivost, lenost, nedbalost, lhostejnost, uzavřenost, cyničnost, surovost, podezíravost, pomstychtivost, bezcitnost, labilita. Ty lze měnit mnohem obtížněji.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 12. února krátce po půlnoci. Text upravila a zkrátila redakce LN.
Meteor, populárně-vědecký magazín, bude 16. února mimo jiné vysílat: * Emil Holub, cestovatel africký * Památné stromy muzikantů * Je už naše věda v Evropské unii?
</TEXT>
</DOC>
<DOC>
<DOCID>LN-20020209063</DOCID>
<DOCNO>LN-20020209063</DOCNO>
<DATE>02/09/02</DATE>
<TITLE>
záhady všedního dne
</TITLE>
<TEXT>
Slunce a Měsíc nám těsně nad horizontem připadají větší, než když jsou vysoko na obloze. Jak tato iluze vzniká? Otázku zaslal čtenář ing. Bohuslav Šmíd z Kobylnice.
Měsíc a Slunce se nám opravdu jeví nízko nad obzorem mnohem větší. Je to však spíše problém psychologický než astronomický. Ve skutečnosti se totiž velikost těchto objektů v závislosti na výšce nad horizontem nijak nemění - je stále stejná. Lze se o tom jednoduše přesvědčit pomocí série fotografií nebo ruličky papíru, kterou budete sledovat Měsíc nízko u horizontu a vysoko nad ním. Pokud průměr ruličky přizpůsobíte tak, aby se do ní "velký" Měsíc u obzoru přesně vešel, bude rulička kopírovat okraje Luny i vysoko na obloze. Klam, kvůli kterému se nám jeví nebeské objekty až třikrát větší, bývá často přisuzován našemu vnímání nebeské báně. Podvědomě chápeme oblohu nikoliv jako polokouli, ale jako zploštělou klenbu, tudíž i objekty blízko horizontu se nám zdají větší. Kvůli tomuto jevu vznikají i další, ryze "pozemské" iluze. Předměty, které se tyčí do výšky, a my na ně tedy hledíme směrem vzhůru, se zdají být kratší než stejně dlouhé objekty v horizontální poloze. Jak ale naznačují zkušenosti a nejnovější psychologické studie, je to jen jeden z mnoha faktorů, které se na zvláštním klamu týkajícím se nebeských těles podílejí. Svou roli pravděpodobně hraje i skutečnost, že poblíž obzoru se často nachází mnoho objektů, se kterými můžeme velikost Slunce nebo Měsíce srovnávat, zatímco vysoko na obloze není v blízkosti nebeských těles nic známého, a objekty se proto v prázdném prostoru "ztrácejí".
Vážení čtenáři, dotazy do této rubriky posílejte na adresu Lidové noviny, Pobřežní 20, Praha 8, 186 21. Obálku označte Věda - záhady.
</TEXT>
</DOC>
<DOC>
<DOCID>LN-20020209064</DOCID>
<DOCNO>LN-20020209064</DOCNO>
<DATE>02/09/02</DATE>
<TITLE>
Japonsko připravuje vyslání pohyblivého robota na Měsíc * Zemský souputník cílem turistických zájezdů
</TITLE>
<TEXT>
Téměř tiše a bez fanfár se rodí další kosmická supervelmoc. Japonsku už nestačí členství v rodině států, které umějí vypouštět malé satelity kolem Země.
Vesmírný program začínal v Japonsku skromně - země poražená v druhé světové válce si ani nic jiného dovolit nemohla. Roku 1955 vypustil "otec japonského kosmického programu" profesor Hideo Itokawa raketu dlouhou několik desítek centimetrů. Tehdy málokdo věřil, že od ní může vést cesta na Měsíc, na Mars a nejspíš i dál. Japonský vesmírný program řídí agentura NASDA. Donedávna většinou vypouštěla satelity pro dálkový výzkum Země nebo pro komerční využití. Mezi jejími plány se však stále častěji objevují i náročné mise k sousedním planetám. V rámci účasti na projektu Mezinárodní kosmické stanice (ISS) má Japonsko také vlastní astronautický tým.
</TEXT>
<HEADING>
Splněný sen o vlastní raketě
</HEADING>
<TEXT>
Japonsko rozhodně nepatří mezi státy, které by chtěly být při výzkumu a využívání vesmíru odkázány na milost či nemilost jiných zemí. Už celá desetiletí proto japonští vědci pracují na vývoji kosmických nosičů. Byl to nelehký, drahý a leckdy i bolestný proces, při němž se v kouři a plamenech nad kosmodromem Tanegašima nejednou rozplynuly jak naděje vědců, tak i nemalé finanční částky. Komentáře zahraničních odborníků nešetřily pesimismem, nicméně dnes má "země vycházejícího slunce" hned několik spolehlivých a výkonných nosičů. Vedle několika starších raket to je především nejnovější H-IIA. Poslední model japonské rakety dokáže v základním provedení dopravit na oběžnou dráhu kolem Země čtyři tuny nákladu. Ale díky stavebnicové koncepci lze sestavit nosič pro nejrůznější potřeby. Dvojstupňový stroj H-IIA je vysoký 53 metrů a má startovní hmotnost 285 až 420 t - podle počtu přídavných motorů. První i druhý stupeň pohání kapalné palivo, přídavné motory pevné palivo (podobně jako startovací motory amerických raketoplánů). V nejsilnější konfiguraci je možné donést na geostacionární dráhu až sedmitunový náklad. Poslední úspěšný start této rakety 4. února ještě zvýšil "kosmické sebevědomí" Japonska.
</TEXT>
<HEADING>
Podnikatele zajímá především Měsíc
</HEADING>
<TEXT>
Se silnou a spolehlivou raketou v kapse by se NASDA mohla zaměřit na komerční kosmonautiku - podobně, jako to do značné míry dělá evropská kosmická agentura ESA. Japonští vědci však chtějí výkonné nosiče využívat také při výzkumu blízkých planet sluneční soustavy. Nelze ostatně vyloučit, že pohnutky nejsou jen čistě vědecké, ale že japonští podnikatelé a politikové prostě vidí dál, než je tomu jinde ve světě. Například výzkum Měsíce je zaměřen na hledání tamních surovinových zdrojů a na komerční využití zemského souputníka pro turistiku. První výpad "země samurajů" do vesmíru však míří mnohem dál: Japonsko se po USA a SSSR stalo prvním státem, který vypustil sondu k Marsu. Start v roce 1998 pomocí rakety M-5 proběhl úspěšně, při následných manévrech však došlo k potížím, kvůli kterým se let prodloužil z původně plánovaných 11 měsíců na pět let. Sonda Nozomi má zkoumat především atmosféru rudé planety. Agentura NASDA nedávno rovněž zveřejnila projekt sondy k Venuši. Automat by měl odstartovat ze Země pravděpodobně okolo roku 2007 a stát se oběžnicí planety v roce 2009. Hlavním úkolem mise je sběr dat o atmosféře Venuše - na palubě budou kamery a čidla pro měření teplot ovzduší. Podobně jako Nozomi bude i tato sonda manévrovat tak, aby využila gravitačního pole Země ke svému zrychlení. Hlavním cílem kosmických misí Japonska je však v nejbližší budoucnosti Měsíc. Agentura NASDA připravuje sondu Lunar A, která měla původně startovat už v srpnu 1999. Vývoj některých zařízení pro sondu se však zdržel a expedice se má uskutečnit v letošním roce.
</TEXT>
<HEADING>
Astronauté ze země samurajů
</HEADING>
<TEXT>
Následovat by měl mnohem komplexnější projekt SELENE, který zahrnuje několik misí. V tomto programu již bude využívána nová raketa H-IIA. Vedle výzkumu Měsíce z oběžné dráhy počítají Japonci i s měkkým přistáním na povrchu a s vysazením pohyblivého robota. Mezi studiemi vypracovanými japonskými vědci (nejen z NASDA, ale i z některých soukromých společností) však nechybí ani vize stálé stanice a hotelu na Měsíci. Kosmickou supervelmoc nedělá vypouštění satelitů, ale teprve pilotované projekty. V tomto ohledu nezůstává Japonsko stranou. Většina japonských aktivit na tomto poli souvisí s projektem Mezinárodní kosmické stanice. V rámci její výstavby má Japonsko dodat kompletní vlastní modul - výzkumnou laboratoř JEM (Japan Experimental Module). Jeden japonský astronaut se již také na stanici podíval v rámci letu amerického raketoplánu. V početném týmu japonských astronautů připravujících se pro práci na stanici nechybí ani ženy. V původních projektech ISS se také mluvilo o dodání "logistických dopravních prostředků". NASDA totiž intenzivně vyvíjela opakovaně použitelný raketoplán HOPE, který měl sloužit pro zásobování japonské laboratoře. Japonská kosmická agentura podnikla i zajímavé experimenty s návratovými tělesy, při nichž získala cenné zkušenosti, nakonec však zřejmě od ambiciózního programu ustoupila. Webové stránky NASDA ale naznačují, že sny o vlastním japonském raketoplánu ještě tak docela neodezněly. Zatím se však zdá, že japonští astronauti budou odkázáni na americké a ruské dopravní prostředky. Do vesmíru se chystají dopravovat lidi i soukromé firmy z Japonska. Nejde jen o "papírové" projekty turistických raketoplánů, hotelů na oběžné dráze a na Měsíci, které obvykle slouží spíš jako reklama, ale i o zcela konkrétní programy. V Japonsku se například připravuje jednostupňový, opakovaně použitelný nosič, který by jednou mohl levně dopravovat náklady i lidi na oběžnou dráhu. Poslední zprávy hovoří o úspěšných pokusech s modelem tohoto stroje.
Následovat by měl mnohem komplexnější projekt SELENE, který zahrnuje několik misí. V tomto programu již bude využívána nová raketa H-IIA. Vedle výzkumu Měsíce z oběžné dráhy počítají Japonci i s měkkým přistáním na povrchu a s vysazením pohyblivého robota. Mezi studiemi vypracovanými japonskými vědci (nejen z NASDA, ale i z některých soukromých společností) však nechybí ani vize stálé stanice a hotelu na Měsíci. Kosmickou supervelmoc nedělá vypouštění satelitů, ale teprve pilotované projekty. V tomto ohledu nezůstává Japonsko stranou. Většina japonských aktivit na tomto poli souvisí s projektem Mezinárodní kosmické stanice. V rámci její výstavby má Japonsko dodat kompletní vlastní modul - výzkumnou laboratoř JEM (Japan Experimental Module). Jeden japonský astronaut se již také na stanici podíval v rámci letu amerického raketoplánu. V početném týmu japonských astronautů připravujících se pro práci na stanici nechybí ani ženy. V původních projektech ISS se také mluvilo o dodání "logistických dopravních prostředků". NASDA totiž intenzivně vyvíjela opakovaně použitelný raketoplán HOPE, který měl sloužit pro zásobování japonské laboratoře. Japonská kosmická agentura podnikla i zajímavé experimenty s návratovými tělesy, při nichž získala cenné zkušenosti, nakonec však zřejmě od ambiciózního programu ustoupila. Webové stránky NASDA ale naznačují, že sny o vlastním japonském raketoplánu ještě tak docela neodezněly. Zatím se však zdá, že japonští astronauti budou odkázáni na americké a ruské dopravní prostředky. Do vesmíru se chystají dopravovat lidi i soukromé firmy z Japonska. Nejde jen o "papírové" projekty turistických raketoplánů, hotelů na oběžné dráze a na Měsíci, které obvykle slouží spíš jako reklama, ale i o zcela konkrétní programy. V Japonsku se například připravuje jednostupňový, opakovaně použitelný nosič, který by jednou mohl levně dopravovat náklady i lidi na oběžnou dráhu. Poslední zprávy hovoří o úspěšných pokusech s modelem tohoto stroje.
</TEXT>
</DOC>
<DOC>
<DOCID>LN-20020209065</DOCID>
<DOCNO>LN-20020209065</DOCNO>
<DATE>02/09/02</DATE>
<TITLE>
Polarografie, objev Jaroslava Heyrovského, získala věhlas v celém světě
</TITLE>
<HEADING>
Z historie
</HEADING>
<TEXT>
Polarograf je přístroj schopný určit i stopové množství jakéhokoliv prvku v roztoku. Zítra uplyne 80 let od chvíle, kdy Jaroslav Heyrovský objevil jeho princip.
Jako kluk doma naslouchal debatám svého otce, profesora římského práva, s lingvistou Janem Gebauerem, historikem Jaroslavem Gollem, estetikem Otakarem Hostinským či filozofem Tomášem Masarykem. Na gymnáziu ho však upoutaly přírodní vědy - tu zamořil ulici čpícími parami chloridu amonného, jindy jako novoročenku rozesílal snímek kostí své ruky, který osobně pořídil na vyřazené rentgence. Nakonec se Heyrovský rozhodl studovat právě spojení fyziky a chemie. V Praze se však fyzikální chemie tehdy ještě nepřednášela. Proto odešel do Londýna. Titul bakaláře získal roku 1913.
</TEXT>
<HEADING>
Na počátku objevu stála náhoda
</HEADING>
<TEXT>
Když Heyrovský skládal v Praze rigorózní zkoušku, padlo při debatě s examinátorem i téma, jak zkoumat některé vlastnosti rtuti. Heyrovský pak na žádost svého nadřízeného tři roky vážil kapičky rtuti pod elektrickým napětím. Přesně 10. února 1922 pak ze zvědavosti začal měřit i množství elektrického proudu probíhající roztokem kuchyňské soli (chloridu sodného). Při zakreslování grafu, kterým dokumentoval pokus, zjistil, že ve chvíli, kdy se začal sodík vlivem elektrického napětí vylučovat z roztoku, proud nečekaně stoupl. Podobné "vlny" vyvolávaly na grafu i další prvky přidané do roztoku. Heyrovský okamžitě pochopil, že tímto způsobem lze přesně stanovit, jaký prvek a v jakém množství je v roztoku. Prvek se prozradí polohou "vlny" na grafu a jeho množství výškou "vlny". V několika příštích týdnech badatel naplnil výsledky dvousetstránkový sešit. Ještě v roce 1922 otiskl v Chemických listech článek nazvaný Elektrolysa s rtuťovou kapkovou kathodou. První aparatura pro elektrolýzu rtuťovou kapkovou elektrodou byla prostinká: napětí se měnilo ručně kolíčkovým reostatem, proud se po každé změně napětí odečetl na galvanometru, výsledky se pak ručně vynášely do souřadnic, body se spojily v křivku, na ní se odečetla výška vlny. Úmorná práce. Proto Heyrovský spolu se svým japonským žákem Masurem Shikatou zkonstruoval roku 1925 automatizované zařízení, které nazval polarograf. Ten zkrátil analýzu roztoku z hodin na minuty. V roce 1959 Heyrovský dostal Nobelovu cenu za chemii, avšak vývoj se od té doby nezastavil. Dnešní přenosné polarografy s počítačem dokážou rychle a přesně změřit jak stopy jedovatých kovů v řece, tak třeba koncentraci vitaminů v krvi. Všestranná užitečnost polarografie tak ideálně naplňuje krédo svého objevitele: Experimentem k poznání, poznáním k pokroku.
Když Heyrovský skládal v Praze rigorózní zkoušku, padlo při debatě s examinátorem i téma, jak zkoumat některé vlastnosti rtuti. Heyrovský pak na žádost svého nadřízeného tři roky vážil kapičky rtuti pod elektrickým napětím. Přesně 10. února 1922 pak ze zvědavosti začal měřit i množství elektrického proudu probíhající roztokem kuchyňské soli (chloridu sodného). Při zakreslování grafu, kterým dokumentoval pokus, zjistil, že ve chvíli, kdy se začal sodík vlivem elektrického napětí vylučovat z roztoku, proud nečekaně stoupl. Podobné "vlny" vyvolávaly na grafu i další prvky přidané do roztoku. Heyrovský okamžitě pochopil, že tímto způsobem lze přesně stanovit, jaký prvek a v jakém množství je v roztoku. Prvek se prozradí polohou "vlny" na grafu a jeho množství výškou "vlny". V několika příštích týdnech badatel naplnil výsledky dvousetstránkový sešit. Ještě v roce 1922 otiskl v Chemických listech článek nazvaný Elektrolysa s rtuťovou kapkovou kathodou. První aparatura pro elektrolýzu rtuťovou kapkovou elektrodou byla prostinká: napětí se měnilo ručně kolíčkovým reostatem, proud se po každé změně napětí odečetl na galvanometru, výsledky se pak ručně vynášely do souřadnic, body se spojily v křivku, na ní se odečetla výška vlny. Úmorná práce. Proto Heyrovský spolu se svým japonským žákem Masurem Shikatou zkonstruoval roku 1925 automatizované zařízení, které nazval polarograf. Ten zkrátil analýzu roztoku z hodin na minuty. V roce 1959 Heyrovský dostal Nobelovu cenu za chemii, avšak vývoj se od té doby nezastavil. Dnešní přenosné polarografy s počítačem dokážou rychle a přesně změřit jak stopy jedovatých kovů v řece, tak třeba koncentraci vitaminů v krvi. Všestranná užitečnost polarografie tak ideálně naplňuje krédo svého objevitele: Experimentem k poznání, poznáním k pokroku.
</TEXT>
</DOC>
<DOC>
<DOCID>LN-20020209066</DOCID>
<DOCNO>LN-20020209066</DOCNO>
<DATE>02/09/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy se patrně zúčastní stavby mezinárodního termojaderného reaktoru ITER. Experimentální reaktor by měl vyrábět energii stejným způsobem, jakým vzniká například v nitru Slunce: syntézou vodíkových jader. Účast USA by mohla výrazně pomoci, protože ITER by měl stát téměř pět miliard USD. Američané se před třemi lety otočili k výstavbě zády kvůli ceně a náročnosti projektu. Syntéza vodíkových jader by umožnila vyrábět energii z obyčejné mořské vody. Zatím však není jasné ani to, kde by měl být ITER postaven. Situaci navíc komplikují nové výzkumy, které naznačují, že způsob konstrukce dosavadních pokusných reaktorů nemusí být efektivní.
</TEXT>
</DOC>
<DOC>
<DOCID>LN-20020209067</DOCID>
<DOCNO>LN-20020209067</DOCNO>
<DATE>02/09/02</DATE>
<TITLE>
Sliz vylučovaný žábami využívaly některé primitivní kmeny k přípravě medikamentů
</TITLE>
<TEXT>
Téměř všechny žáby mají na svém těle jedové žlázky. Jejich výměšky umožňovaly přírodním národům už odpradávna bojovat proti nemocím. Dnes se o totéž pokoušejí vědci.
Žáby opustily před mnoha miliony let vodní prostředí a osídlily souš. Přestože jejich tělo pokrývá pouze jemná kůže, naučily se přežívat i v nehostinných podmínkách. Díky každodennímu boji o život jim sliz na povrchu těla začal sloužit jako ochranný štít. Vytvořilo se v něm totiž velké množství biologických "bojových látek". Mnohé z nich mohou podle Chrise Shawa z Ulsterské univerzity posloužit k výrobě léků. Některé účinné preparáty se už vědcům v žabím hlenu podařilo objevit. Biologové například zjistili, že výměšky australské žáby žijící na stromech obsahují antibiotikum s novými, daleko širšími účinky. První pokusy ukázaly, že tento medikament může zničit celou škálu bakterií. Zabíjí dokonce i zárodky, se kterými si mnohá klasická antibiotika neporadí. "Razantní působení žabího preparátu bakteriím znemožňuje, aby se chránily před jeho smrtícím účinkem," tvrdí vědec z Ulsterské univerzity. Biologové objevili ve výměšcích jednoho druhu mexických žab látku, která patrně snižuje vysoký krevní tlak. Podle týmu severoirských vědců působí tento preparát už v tisíckrát nižší koncentraci než současné prostředky. Mimoto se výzkumníkům podařilo odhalit substanci, která zabraňuje tvorbě krevních sraženin a chrání lidský organismus před srdečním infarktem a mozkovou mrtvicí. Zdá se, že sekret žáby nalezené v Severní Americe může účinně působit proti rakovině. "Látka zpomaluje růst nebezpečných nádorů," říká vědec Chris Shaw. Žabí medikament především brzdí rakovinu krve.
</TEXT>
<HEADING>
Po stopách šamanů a léčitelů
</HEADING>
<TEXT>
Chris Shaw je přesvědčen, že v deštném pralese čekají na své odhalení další léky proti rakovině nebo proti srdečním a nervovým onemocněním. Během pátrání po nových medikamentech spolupracoval s vědeckými týmy z různých zemí. Nestačilo ovšem pouze sbírat v terénu další exempláře dosud neprozkoumaných žabích druhů. Výzkumníci museli pomocí vysoce náročných technologických postupů analyzovat sekret nalezených živočichů. Biologové však nevyužívali jen moderní techniku. Inspiraci ke svým výzkumům čerpali ze starých kronik, záznamů a pověstí. Snažili se prověřovat postupy šamanů a recepty místních lidových léčitelů. Již odpradávna totiž přírodní národy využívaly žabí výměšky jako léčivo. Šamani je přikládali na otevřené rány, byly ale také důležitou součástí různých mastí a odvarů. Žabí jed však používali i lovci k usmrcování kořisti. Napouštěli jím totiž hroty svých šípů.
</TEXT>
<HEADING>
Jak v Číně vařili koktejl plný jedu
</HEADING>
<TEXT>
Loni na podzim podnikli severoirští vědci několikatýdenní cestu do Číny. Spolu s místními univerzitními odborníky podrobně prozkoumali dvanáct nových žabích druhů. Aby výzkumníci snadněji získali ze žláz potřebný jed, stimulovali pokožku živočichů slabým elektrickým proudem. Vzniklý "jedový koktejl" obsahoval tisíce různých látek, které by podle Chrise Shawa mohly posloužit k výrobě celé řady léčiv.
Loni na podzim podnikli severoirští vědci několikatýdenní cestu do Číny. Spolu s místními univerzitními odborníky podrobně prozkoumali dvanáct nových žabích druhů. Aby výzkumníci snadněji získali ze žláz potřebný jed, stimulovali pokožku živočichů slabým elektrickým proudem. Vzniklý "jedový koktejl" obsahoval tisíce různých látek, které by podle Chrise Shawa mohly posloužit k výrobě celé řady léčiv.
</TEXT>
</DOC>
<DOC>
<DOCID>LN-20020209068</DOCID>
<DOCNO>LN-20020209068</DOCNO>
<DATE>02/09/02</DATE>
<TITLE>
Internetový kurs LN pro začátečníky
</TITLE>
<HEADING>
34. lekce: Hudba na internetu
</HEADING>
<TEXT>
Zvuková karta se konečně stala součástí standardní výbavy každého PC. Je tedy pochopitelné, že ani internet rozhodně nezaostal za trendem doby.
Jakýkoliv zvukový doprovod nebo hudba mají velkou vadu. Jsou to velmi velké soubory. A to dokonce i tehdy, když jsme ochotni oželet stereo a stačí nám zvuková kvalita odpovídající středovlnnému "tranzistoráku" ze sedmdesátých let - velikost takových souborů je pořád v řádu megabytů. Zkrátka nic pro internet, kde každý kilobajt navíc zdržuje. Skutečným průlomem bylo až objevení dnes již proslulého formátu .mp3, který změnil tak trochu jednu část světa - byznys s hudebními nahrávkami. Formát mp3 používá sice ztrátovou kompresi, ale pokud si při převodu zvolíte dostatečnou kvalitu, nepoznáte to ani při reprodukci přes kvalitní zvukovou aparaturu. Zato soubor s hudební skladbou je řádově desetkrát menší. A pokud potřebujete jen informativní poslech, může být zmenšení ještě daleko větší. Potom si můžeme po internetu poslechnout ukázky z hudebního alba ve kvalitě, která stačí k tomu, abychom se mohli rozhodnout, zda-li si ho chceme koupit. Další výhoda spočívá v tom, že "skladování" hudebních nahrávek zabere daleko méně místa. Na běžné CD se v původním formátu (jmenuje se AIFF) vejde asi 74 minut hudby. Ve formátu mp3 je to asi desetkrát víc. Potom není problém mít na svém počítači ne několik hodin, ale několik dní kvalitní hudby. A tady narážíme na jedno velké úskalí - autorská práva. V jejich současném pojetí byste si totiž nikde téměř nic kopírovat, převádět do mp3, natož pak upravovat nesměli. Výrobci počítačových komponent a programů to však již řadu let trochu ignorují. Krást se samozřejmě nesmí, ale pokrok se nedá zastavovat nějakým nařízením. Pamětníci si jistě pamatují poprask koncem 70. let, kdy se stejní ochránci autorských práv snažili o zákaz komerční výroby videorekordérů. A kdo z nich (a nás) dnes nemá doma video? I v oblasti hudby tedy dochází k pozvolnému posouvání hranic. Walkmany a discmany pomalu začínají být nahrazovány přehrávači mp3, které si do nich lidé nahrávají, jak jinak, než ze svých počítačů. Velký poprask vzbudil vznik speciální aplikace Napster (www.napster.com), která umožňuje masivní výměnu (popravdě zpravidla nelegální) písniček v mp3 po celém internetu. Kromě toho však na internetu najdete spoustu serverů, kde si můžete hudbu nakoupit zcela legálně, a pokud vám stačí, že si ji stáhnete v digitální podobě a CD si vypálíte na svém počítači sami, tak i výrazně levněji než v klasickém obchodě. K přehrávání, archivaci či vypalování zvukových nahrávek slouží řada programů. Nejznámější z nich najdete v tabulkách dole. Většina umí zprostředkovat i poslech internetových rádií. Tyto programy jsou zpravidla zdarma, a rozhodně se vyplatí mít je nainstalované.
V pondělí: Video na internetu
některé multimediální přehrávače
</TEXT>
<HEADING>
Windows MediaPlayer
</HEADING>
<TEXT>
Základní multimediální přehrávač pro majitele počítačů s některým z operačních systémů Windows. Umí přehrát desítky zvukových i obrazových formátů. Microsoft jej zdarma nabízí i uživatelům konkurenčních operačních systémů. Poslední verze je: 8
www.microsoft.com
RealPlayer
Konkurenční aplikace k Windows Media Playeru. Má velice podobné vlastnosti.
www.real.com
</TEXT>
<HEADING>
WinAmp
</HEADING>
<TEXT>
Známý freewarový program pro přehrávání zvukových souborů mp3. Na internetu lze stahnout obrovské množství tzv. skinů, tj. souborů, které změní grafický vzhled původní aplikace. Každý si pak může přehrávač upravit podle svého vkusu. Poslední verze je 2.78.
www.winamp.com
</TEXT>
<HEADING>
Quick Time
</HEADING>
<TEXT>
Přehrávač formátu Quick Time vznikl před lety na platformě Macintosh. Dávno se ale zabydlel i ve světě PC a Windows. Rozhodně se hodí mít jej nainstalovaný, dnes umí přehrávat desítky formátů (včetně mp3), a pokud má někdo na své stránce zvukovou kulisu nebo video ve formátu quick time tak ho prostě potřebujete.
</TEXT>
<HEADING>
www.apple.com/quicktime
</HEADING>
<TEXT>
Velice luxusní aplikace, bohužel pouze pro majitele počítačů firmy Apple. Umí konvertovat běžná CD do mp3, ale i naopak z vašich mp3 vytvářet a vypalovat CD s výběry podle vašeho přání. Navíc umí i komunikovat s kapesními přehrávači mp3. Samozřejmě umí přehrávat i řadu internetových rádií.
www.apple.com/itunes
</TEXT>
<HEADING>
Web slovníček pro dnešní den
</HEADING>
<GEOGRAPHY>mp3</GEOGRAPHY>
<TEXT>
speciální datový formát určený pro zápis zvuku (hudby). Je velice úsporný, používá ztrátovou kompresi, ale s nastavitelnou kvalitou. Ta je vyjádřena hodnotou odpovídajícího datového toku. Čím větší, tím kvalitnější reprodukce ale také tím větší soubor. Průměrná hodnota bývá okolo 128 kb/s pro stereofonní signál.
Napster - program určený k výměně hudebních souborů mp3. Když ho máte spuštěný a jste připojeni k internetu, umožňuje vám vyhledávat písničky na všech ostatních počítačích, kde v té chvíli také běží. Stejně tak jsou nahrávky z vašeho počítače nabízeny ostatním uživatelům Napsteru. Pozor! Pokud tímto způsobem umožníte kopírování nahrávek, které nejsou volně šiřitelné, nebo ke kterým nemáte autorská práva, překračujete zákon.
Internetový tip pro dnešní den
</TEXT>
<HEADING>
Jste posedlí reklamou?
</HEADING>
<TEXT>
Patříte mezi ty, kteří si bez reklamy nemohou představit život, mezi ty kteří dokážou hodiny a hodiny diskutovat o oblíbených spotech? Pak vyzkoušejte stránku
www.vajicko.cz
Najdete tu novinky z oboru, ale celou sbírku internetových, televizních a venkovních reklam, stejně jako celou řadu žebříčků.
Internetovou verzi kursu najdete na adrese www.lidovky.cz/ikurs
Internetový kurs pro Vás připravuje Martin Michek, vedoucí výroby LN
</TEXT>
</DOC>
<DOC>
<DOCID>LN-20020209069</DOCID>
<DOCNO>LN-20020209069</DOCNO>
<DATE>02/09/02</DATE>
<TITLE>
Na celosvětové počítačové síti lze nalézt nejen řadu informací, ale i mnoho zvukových souborů.
</TITLE>
<TEXT>
Šíření zvuku a hudby po internetu otevřelo nové možnosti nejen tvůrcům webových stránek, ale i provozovatelům rádií, skladatelům, interpretům nebo firmám, které hudbu prodávají a vydávají. Nutno říci, že zejména posledně jmenovaní byli touto technologickou novinkou natolik zaskočeni, že se s ní dosud nedokázali zcela vyrovnat. Ukládání a šíření zvuku na internetu přineslo nové možnosti rozhlasovým stanicím. Zatím je však tento způsob poslouchání radií poněkud nákladný - zejména pokud jste připojeni telefonní linkou a platíte za délku připojení. Na druhou stranu je provoz internetového rádia jednoduší než rozhlasu klasického. A především dosah takového rádia je nesrovnatelný. V Česku tak můžete poslouchat nejen tuzemské stanice, ale i rádia z opačného konce světa, můžete zjistit, co se hraje v té nejexotičtější zemi, nebo si dokonce můžete nechat sestavit vysílání podle svého vlastního vkusu. Na internetu najdete nejen rozhlasové stanice, ale i archivy s hudebními nahrávkami. Ty můžete získat zcela zdarma, nebo za poplatek. Pokud ale k jejich šíření nedal souhlas vlastník autorských práv, můžete se (resp. jejich šiřitel) dostat do konfliktu se zákonem. Na webu jsou ve zvukové podobě uloženy také různé kuriozity, najdete tu například i legendární projev Miloše Jakeše o kůlech v plotě.
</TEXT>
<HEADING>
V úterý: Internetové videotipy
</HEADING>
<TEXT>
Rozsáhlý mezinárodní archiv hudby ve formátu mp3. Stačí se zdarma zaregistrovat a pak už jen hledat, co je vašemu uchu milé.
FreeMusic
www.freemusic.cz
Další internetový archiv s písničkami tuzemských zpěváků, zpěvaček a skupin.
Launch
</TEXT>
<HEADING>
launch.yahoo.com
</HEADING>
<TEXT>
Po bezplatném zaregistrování můžete hodnotit interprety (většina je angloamerických, ale nejdete tu i českého zástupce, skupinu Už jsme doma). Podle vašeho bodování vám Launch sestaví vaši vlastní internetovou rozhlasovou stanici.
Online 7
synapse.hyperlink.cz/
</TEXT>
<HEADING>
online7/index.htm
</HEADING>
<TEXT>
Česká stránka, kde najdete odkazy na rádia vysílající po internetu, zejména ze Spojených států a Kanady, ale i z ostatních zemí.
RealRoom
</TEXT>
<HEADING>
www.realroom.cz
</HEADING>
<TEXT>
V současnosti na této stránce naleznete odkazy na 114 internetových rádií z celého světě. Najdete tu například i arménské, bahamské, běloruské, bolívijské nebo finské stanice.
RadioTV
</TEXT>
<HEADING>
www.radiotv.cz
</HEADING>
<TEXT>
Server věnovaný problematice rozhlasového a televizního vysílaní. Mimo jiné tu najdete profily všech tuzemských rádií, zjistíte, která vysílají na internetu a na jaké adrese.
InternetRadio
</TEXT>
<HEADING>
www.internetradio.cz
</HEADING>
<TEXT>
Velmi vyčerpávající přehled tuzemských rádií vysílajících na internetu. Stanice jsou přehledně řazeny do kategorií podle formátu a hudby, kterou vysílají.
Musicserver
</TEXT>
<HEADING>
www.musicserver.cz
</HEADING>
<TEXT>
Server věnovaný populární hudbě, na kterém naleznete i archív nahrávek českých interpretů ve formátu mp3. Nechybí ani hitparáda zde uložených skladeb.
BRS radio
www.radio-directory.fm
Databáze, ve které najdete odkazy na asi 2500 rádií z celého světa vysílajících po internetu.
Na internetu lze nalézt opravdu leccos. Na této stránce jsou uloženy slavné projevy někdejšího generálního tajemníka KSČ Miloše Jakeš ve formátu mp3.
Včelka Mája
</TEXT>
<HEADING>
maja.jiskranet.cz
</HEADING>
<TEXT>
Píseň z kresleného seriálu o včelce Máje si na této stránce můžete poslechnout v mnoha světových jazycích, včetně japonštiny nebo hebrejštiny.
Lidové noviny Vám každý den nabízejí internetový kurs pro začátečníky. Od pondělí na tomto místě navíc najdete i nový kurz ve kterém Vám poradíme, jak se vyznat v základních právních otázkách.
Přehled zajímavých hudebních internetových tipů pro vás vybral Filip Horáček
</TEXT>
</DOC>
<DOC>
<DOCID>LN-20020209070</DOCID>
<DOCNO>LN-20020209070</DOCNO>
<DATE>02/09/02</DATE>
<TITLE>
profil auta:
</TITLE>
<TEXT>
Líbivý design, lepší jízdní vlastnosti i kvalitu zpracování přináší mezi dodávky užitkové auto roku 2002 - Opel Vivaro.
Automobilky Opel a Renault vy robily společně užitkový automobil, který upoutá neotřelým, až trochu futuristickým designem. Sourozenci Opel Vivaro a Renault Trafic vyvracejí zakořeněné představy o tom, že užitkové auto musí být čistě funkční a že tato funkčnost je důležitější než vzhled. Vivaro zaujme charakteristickou klínovitou přídí s nezvykle skloněným čelním sklem a výraznými prolisy bočních partií. Podobně originální je také interiér - členitý, osobitý, přitom nanejvýš účelný s řadou odkládacích míst. Vůz se dodává ve více než dvaceti kombinacích karoserie a pohonných jednotek. Kromě dodávky je možné pořídit vivaro jako verzi "kombi" pro pět osob a náklad, nabídku obohatí i mikrobus s devíti sedadly. Na výběr jsou dva rozvory (3098 mm nebo 3498 mm). Největší provedení užitkové verze má pro náklad k dispozici objem 6 m3 a délka ložné plochy 2810 mm umožňuje naložit zboží na třech "europaletách". Testované skříňové provedení mělo kratší rozvor. Při celkové délce 4780 mm nabízí 2410 mm ložné plochy. Na pravé straně usnadňují přístup do nákladového prostoru široké posuvné dveře, na přání jimi může být automobil vybaven i na straně řidiče. Zadní dvoukřídlé dveře lze zcela rozevřít a náklad naložit třeba i vysokozdvižným vozíkem.
</TEXT>
<HEADING>
Jízda jako s "osobákem"
</HEADING>
<TEXT>
Až překvapivě dobré jsou u vivara jízdní vlastnosti. Naložený automobil se v zatáčkách příliš nenaklání a při jeho řízení se budete cítit spíše jako v osobním autě. Šestistupňová manuální převodovka se standardně dodává k výkonnějšímu naftovému motoru. Ten je přeplňovaný a nabízí výkon 74 kW (101 k). Opel s ním ochotně zrychluje již od 1250 1/min a i naložený vůz se může pochlubit dobrou dynamikou. Na dálnici není pro vivaro problém pohybovat se rychlostí i přes 170 km/h. Nad 130 km/h se však projevuje vyšší hladina aerodynamického hluku, což mají na svědomí především velká zpětná zrcátka a těsnění bočních oken. Motor se ale i při běhu naprázdno vyznačuje klidným chodem a i po studeném startu je poměrně tichý. Velkou předností vivara s motorem 1.9 DTi je spotřeba. Ani při jízdě s plně naloženým vozem se nepřehoupne přes 10 l a při troše snahy ji lze udržet na 7 l na 100 km. Jediné, co bychom u vozu uvítali, je seřiditelné opěradlo u sedadla spolujezdce a možná i o něco přesnější řazení. Cena Opelu Vivaro začíná na 458 900 Kč (bez DPH). Zákazník za ně získá kvalitní užitkový automobil s dlouhými servisními intervaly ( 30 000 km) a dvanáctiletou zárukou proti prorezivění karoserie.
Až překvapivě dobré jsou u vivara jízdní vlastnosti. Naložený automobil se v zatáčkách příliš nenaklání a při jeho řízení se budete cítit spíše jako v osobním autě. Šestistupňová manuální převodovka se standardně dodává k výkonnějšímu naftovému motoru. Ten je přeplňovaný a nabízí výkon 74 kW (101 k). Opel s ním ochotně zrychluje již od 1250 1/min a i naložený vůz se může pochlubit dobrou dynamikou. Na dálnici není pro vivaro problém pohybovat se rychlostí i přes 170 km/h. Nad 130 km/h se však projevuje vyšší hladina aerodynamického hluku, což mají na svědomí především velká zpětná zrcátka a těsnění bočních oken. Motor se ale i při běhu naprázdno vyznačuje klidným chodem a i po studeném startu je poměrně tichý. Velkou předností vivara s motorem 1.9 DTi je spotřeba. Ani při jízdě s plně naloženým vozem se nepřehoupne přes 10 l a při troše snahy ji lze udržet na 7 l na 100 km. Jediné, co bychom u vozu uvítali, je seřiditelné opěradlo u sedadla spolujezdce a možná i o něco přesnější řazení. Cena Opelu Vivaro začíná na 458 900 Kč (bez DPH). Zákazník za ně získá kvalitní užitkový automobil s dlouhými servisními intervaly ( 30 000 km) a dvanáctiletou zárukou proti prorezivění karoserie.
</TEXT>
</DOC>
<DOC>
<DOCID>LN-20020209071</DOCID>
<DOCNO>LN-20020209071</DOCNO>
<DATE>02/09/02</DATE>
<TITLE>
Totální lyžování - to je jeden ze sloganů, jimiž láká lyžaře oblast Les 3 Vallées Savoie France, neboli Tři údolí v Savojských Alpách. No to jsem zvědavá, po ideálním propojení sjezdovek kolem rakouského Kitzbühelu mne přece jen tak něco nepřekvapí.
</TITLE>
<TEXT>
Rozlehlost a různorodost sjezdovek v Courchevalu, Val Thorens, Meribelu a Les Menuires mě prostě dostala. Skutečně totální lyžování aneb tady se můžete "ulyžovat k smrti". Je tu skutečně největší lyžařská oblast Evropy a na jeden skipas tu můžete procestovat 600 kilometrů sjezdovek. Kolem deváté vyjdete z výtahu vašeho hotelu či penzionu třeba v Les Menuires, připnete si lyže (specialitou savojských středisek je blízkost ubytování u vleků) a soustavou lanovek Les Bruyeres se vyvezete na nejbližší vrchol Mont de la Chambre a pak už můžete kombinovat tolik tras, že za týden nemusíte ani jednu zopakovat. Většinou si ale nějaké terény tak oblíbíte, že si je pak dáváte jako lahůdku. Na oběd se můžete zastavit v Courchevalu, středisku vzdáleném po silnici padesát kilometrů. Odpolední kafe si objednáte někde nad Val Thorens a do páté, kdy končí provoz vleků, jste zase zpátky v Les Menuires.
</TEXT>
<HEADING>
1500 sněhových děl
</HEADING>
<TEXT>
Sjezdovky bývají vzorně upravené, fronty se tvoří jen v klíčových místech soustavy vleků a lanovek a přiznám se, že někdy mi to přišlo vhod, protože po několikakilometrovém sjezdu jsem si alespoň trochu odpočinula. Francouzi také hbitě nasazují sněhová děla (mají jich tu prý 1500), když se někde bílá pokrývka prodře a objeví se černá díra. Systém 40 horských chat chalet je také dostatečně hustý pro občerstvení, jenže jaksi sáhnete hlouběji do kapsy než třeba v Rakousku. A navíc si povšimněte někde i nápisů, že konzumace vlastních potravin není žádoucí, tedy běžná praxe, že si dáte kávu a přikousnete český chleba s paštikou, tady moc provozovat nejde. Francouzští hoteliéři a majitelé penzionů jsou zvyklí, že nejvíce lyžařů přijíždí z Nizozemska (ti si také nejvíce půjčují i lyže a snowboardy, protože rádi létají do Alp letadlem), pak Němců, Britů a Skandinávců, zaslechnete ale i italštinu. Češi vyhledávají skromnější ubytování, ale zato brázdí svahy Tří údolí za každého počasí, i v čase, kdy je více lyžařů v hospodách než na sněhu. Permanentky se přece musejí využít.
</TEXT>
<HEADING>
Už je tu útulněji
</HEADING>
<TEXT>
Přiznám se, že tentokrát jsem jela lyžovat do Francie spíše na popud kamarádů, mé zkušenosti kdysi z roku 1993 mne příliš nepovzbuzovaly. Bydlelo se sice na úpatí sjezdovek, ale v mnohapatrových panelácích socialistického typu, na závěr pobytu se muselo všechno pečlivě vycídit za dozoru správce. Pokoje byly tak miniaturní, že jsme se vylézali oblékat na balkon. Musím však francouzským hostitelům přiznat, že si berou příklad z útulnosti rakouských a italských konkurentů. Teď už se tu staví dřevěné sruby s příjemnými interiéry, v módě je styl savojské vesnice. Určitě se vyplatí si předem pořádně zjistit, kde a jak budete bydlet, protože nejen z lyžování, ale i důkladného odpočinku se skládá vaše dovolená. Nejznámějším střediskem Tří údolí je Val Thorens v nadmořské výšce 2300 metrů, ležící v obrovském kotli obklopeném šesti ledovci. Shlíží na něj nejvyšší místní vrcholek Aiguille de Peclet (3582). A tak když vyjedete lanovkou na Caron, ocitnete se hned ve výšce 3200 metrů, odkud už opravdu sjíždíte pěkně dlouho. A nebo takový Funitel Peclet pod Mont de Peclet, to je taky krása. A co pak sjezdovka pod Mont du Vallon (2952) nebo z vrcholku Saulire (2738)?
</TEXT>
<HEADING>
Vesnice na objednávku
</HEADING>
<TEXT>
Popisovat přednosti jednotlivých tras nemá cenu, protože nejlépe je vychutnáte sami. Každý den můžete střídat směry, ale dvě zásady určitě dodržujte - cestu zpátky nastupte tak o půl čtvrté nejpozději, po uzavření vleků byste se domů dostali jedině taxíkem. A vozte s sebou opalovací krém (nejlépe šestnáctku), slunce pálí nahoře pěkně silně, oloupaly se mi i uši. Val Thorens vlastně není vesnice v obvyklém slova smyslu. Právě před 30 lety tu postavili Francouzi první vleky a turistické hotely a ubytovny. Zároveň se budovaly i garáže na okraji střediska, protože uvnitř se parkovat nesmí. Teprve pak se tu usadili lidé, pracující v turistickém průmyslu. O něco níž položené Les Menuires také vznikly v roce 1964 na základě rozhodnutí savojských úřadů zpřístupnit pro lyžaře nádhernou přírodu a terény.
</TEXT>
<HEADING>
Fondue, nebo raclette?
</HEADING>
<TEXT>
V 80. letech bylo Val Thorens a okolí se svými nejmodernějšími lanovkami považováno za místo největšího rozvoje lyžování na světě. "Požadavky vysokohorských návštěvníků se však v souladu s dobou mění," přiznává Nathalie Grosseová z Val Thorens Tours. "Už bychom nevystačili jen s obrovskými prostorami pro lyžování a snowboarding, s mimořádně kvalitním sněhem od listopadu do května, lidé chtějí také patřičně 'horsky' bydlet. Už nestavíme kostky s rovnými střechami, budujeme zdejší typickou architekturu, naše vesnice dostala i zvonici se zvonem," dodává. Další krásný den v savojských Třech údolích končí, máme v nohou přes třicet kilometrů. Hádáme se, zda si dáme k večeři fondue, nebo raclette. Dole pod naším apartmánem jsme totiž objevili hospůdku, kde nám na tyto pochoutky půjčí potřebné náčiní i suroviny a my si můžeme pochutnat v pohodlí nahoře. A ještě jedna zkušenost na závěr - už mne nikdo nedostane do lehátkového autobusu. Zbylo na mne místo na palandě zvíci metru dvacet, v kalném ránu jsem nemohla otáčet hlavou, v jedné noze mi běhali mravenci, na druhou jsem napadala a zalehlo mi v uchu. Kdepak rovnou na svah lyžovat.
V 80. letech bylo Val Thorens a okolí se svými nejmodernějšími lanovkami považováno za místo největšího rozvoje lyžování na světě. "Požadavky vysokohorských návštěvníků se však v souladu s dobou mění," přiznává Nathalie Grosseová z Val Thorens Tours. "Už bychom nevystačili jen s obrovskými prostorami pro lyžování a snowboarding, s mimořádně kvalitním sněhem od listopadu do května, lidé chtějí také patřičně 'horsky' bydlet. Už nestavíme kostky s rovnými střechami, budujeme zdejší typickou architekturu, naše vesnice dostala i zvonici se zvonem," dodává. Další krásný den v savojských Třech údolích končí, máme v nohou přes třicet kilometrů. Hádáme se, zda si dáme k večeři fondue, nebo raclette. Dole pod naším apartmánem jsme totiž objevili hospůdku, kde nám na tyto pochoutky půjčí potřebné náčiní i suroviny a my si můžeme pochutnat v pohodlí nahoře. A ještě jedna zkušenost na závěr - už mne nikdo nedostane do lehátkového autobusu. Zbylo na mne místo na palandě zvíci metru dvacet, v kalném ránu jsem nemohla otáčet hlavou, v jedné noze mi běhali mravenci, na druhou jsem napadala a zalehlo mi v uchu. Kdepak rovnou na svah lyžovat.
</TEXT>
</DOC>
<DOC>
<DOCID>LN-20020209072</DOCID>
<DOCNO>LN-20020209072</DOCNO>
<DATE>02/09/02</DATE>
<TITLE>
Jak se tam dostat
</TITLE>
<TEXT>
Autem: Cestujete přes Německo a Švýcarsko směrem na Lyon.
Zájezdy organizované turistickými kancelářemi jsou výrazně levnější než individuální cesty.
</TEXT>
<HEADING>
Ceny permanentek
</HEADING>
<TEXT>
Permanentka pro Tři údolí na 6 dní vás vyjde asi na 7000 Kč, děti o něco méně. O něco levnější jsou permanentky pro jednotlivá střediska.
</TEXT>
<HEADING>
Kuchyně
</HEADING>
<TEXT>
Fondue a raclette: U sjezdovek vám za poplatek poskytnou suroviny a zařízení, abyste si tyto pochoutky mohli připravit venku u svahu.
Ubytování
Hotely: Cena dvoulůžkového pokoje se pohybuje od asi 1500 Kč do asi 3000 Kč za noc.
Chaty: Studio pro 4 osoby stojí asi 15 000 až 20 000 Kč týdně.
Praktické rady
Honorární konzulát ČR v Lyonu, 4 bld Eugene Deruelle, 69427 Lyon
Telefony: První pomoc 15, policie 17, hasiči 18
</TEXT>
</DOC>
<DOC>
<DOCID>LN-20020209073</DOCID>
<DOCNO>LN-20020209073</DOCNO>
<DATE>02/09/02</DATE>
<TITLE>
Václav Vydra o Les 3 Vallées
</TITLE>
<TEXT>
"Sice jsem tam přijel, když byla zrovna obleva, přesto toho nelituji," říká herec Václav Vydra o svém lyžování v Les 3 Valées. Kromě těžkého sněhu musel zdolávat i další nástrahy. "Měl jsem čerstvě vyléčený výron kotníku. Dal se jen tak tak zapnout do boty - a zvolna vozit. Stejně jsem ale po dvou dnech dostal chřipku." Podstatnou část pobytu tedy strávil v maličkém pokojíku spartánsky zařízeného studia. "Pořád jsem ležel, a tak mi ta stísněnost ani nevadila. Ty garsonky jsou skutečně vymyšlené tak, aby se na co nejmenší ploše ubytovalo co nejvíce lidí. Ale já nejsem vybíravý a ty základní věci potřebné k životu jsem tam našel. Navíc většina studií je položena tak, že člověk vyleze ze dveří, nakopne lyže a je okamžitě u vleku. Poslední dva dny jsem si pak opravdu skvěle zalyžoval. Krásné počasí, byli jsme ve všech třech údolích. Člověk tady opravdu nemá pocit, že by své peníze obětoval zbytečně. Dostanete za ně skutečně kvalitní služby." Václav Vydra přitom může srovnávat. Již předtím vyzkoušel lyžařské svahy v Rakousku a Itálii. " Jediné, co mě tady překvapilo, bylo to, že se tu občas dělá u vleků a lanovek fronta. Malá, tak na deset minut, ale přece. To jsem předtím v Rakousku nebo Itálii nezažil."
</TEXT>
</DOC>
<DOC>
<DOCID>LN-20020209074</DOCID>
<DOCNO>LN-20020209074</DOCNO>
<DATE>02/09/02</DATE>
<TITLE>
za kulturou: s harfenistkou Kateřinou Englichovou
</TITLE>
<TEXT>
"Do divadla půjdu kdykoliv a ráda," řekla mladá harfenistka Kateřina Englichová, žádaná sólistka českých i mezinárodních pódií i televizní obrazovky s upřímným nadšením.
Častá návštěvnice pražských divadel nechala protentokrát svého manžela Václava Bartušku doma - přestože prý spolu v divadle byli i v předvečer sňatku a hned týden po svatbě. "Zrovna jsme ale tehdy natrefili na poněkud depresivní inscenaci o neporozumění," vzpomíná se smíchem. Ani Bailegangaire irského dramatika Toma Murphyho není zrovna oddechovou podívanou, Kateřina je na to však připravena: "Už jsem o autorovi slyšela a těším se," tvrdí. Zřejmě i proto, že mezi protagonistkami je Taťjana Medvecká, s níž harfenistka společně vystupuje v hudebně-literárním programu ze Shakespearových sonetů.
</TEXT>
<HEADING>
Věčný a stále stejný monolog
</HEADING>
<TEXT>
V pohostinské režii Karla Kříže se na komorním jevišti, sevřeném diváky z obou stran, odehrává rodinné drama tří žen. Nemocnou a pomatenou stařenu představuje Věra Galatíková, její dvě vnučky Taťjana Medvecká a Miluše Šplechtová. Děj umístil dramatik a prozaik Tom Murphy do prostého stavení kdesi na irském venkově roku 1984 - tedy do prostředí, které autor sám dobře znal. Z velké postele bláznivá Mommo pronáší svůj nekonečný a stále stejný monolog. Příběh, který nikdy nedovypráví do konce. Stejně bezútěšně působí i postava osamělé, pracovité Mary, která se stará o svou babičku, jež ji ale nepoznává. Se střídavým úspěchem se Mary snaží, aby Mommo svoje vyprávění dovedla ke konci a tím ulevila svému svědomí a všem přítomným - čím dál je jasnější, že nejde o legendu z dávných časů, ale o vlastní příběh Mommo na pozadí tragické rodinné události. Diváky chvílemi až mrazí, když se z úryvků a narážek vynoří obrysy staré, avšak bolestivé události.
</TEXT>
<HEADING>
Optimistický konec
</HEADING>
<TEXT>
Přesto nepostrádá Bailegangaire komické momenty - především zásluhou živelné Dolly, jež se se svými starostmi dovede racionálně a energicky vyrovnat. Dollyino očekávané dítě se nakonec stává symbolem nadějí. "Ten optimistický závěr mi k celé hře trochu neseděl, přiznává harfenistka, "moc se k celkovému vyznění nehodil". Přesto prý odchází spokojená. "Myslím, že herecké typy byly vybrány přesně," hodnotí Kateřina Englichová obsazení. Obdivuje autentický výkon Věry Galatíkové, jež v roli pomatené Mommo předvádí sáhodlouhý, náročný monolog. "Cítím respekt vůči hercově paměti. Zdá se mi nemožné naučit se tak dlouhý text - a kdyby jen jeden! Hudební paměť mi připadá mnohem přirozenější, i když z opačného pohledu se asi může taky jevit obtížné naučit se a odehrát celý koncert zpaměti."
Přesto nepostrádá Bailegangaire komické momenty - především zásluhou živelné Dolly, jež se se svými starostmi dovede racionálně a energicky vyrovnat. Dollyino očekávané dítě se nakonec stává symbolem nadějí. "Ten optimistický závěr mi k celé hře trochu neseděl, přiznává harfenistka, "moc se k celkovému vyznění nehodil". Přesto prý odchází spokojená. "Myslím, že herecké typy byly vybrány přesně," hodnotí Kateřina Englichová obsazení. Obdivuje autentický výkon Věry Galatíkové, jež v roli pomatené Mommo předvádí sáhodlouhý, náročný monolog. "Cítím respekt vůči hercově paměti. Zdá se mi nemožné naučit se tak dlouhý text - a kdyby jen jeden! Hudební paměť mi připadá mnohem přirozenější, i když z opačného pohledu se asi může taky jevit obtížné naučit se a odehrát celý koncert zpaměti."
</TEXT>
</DOC>
<DOC>
<DOCID>LN-20020209075</DOCID>
<DOCNO>LN-20020209075</DOCNO>
<DATE>02/09/02</DATE>
<TITLE>
říká špičkový vlámský choreograf Wim Vandekeybus o své inspiraci a způsobu práce
</TITLE>
<TEXT>
Divadlo Archa představí zítra a následující dva dny nový projekt choreografa Wima Vandekeybuse Scratching the Inner Fields. Tvorba tohoto známého vlámského choreografa není typicky taneční záležitostí.
Pro Vandekeybusovy projekty je příznačné prolínání žánrů - tance, výtvarné performance, hudebního divadla, filmu, například jedna z jeho choreografií What Body Does not Remember byla oceněna za "brutální konfrontaci hudby a tance" (1988, Cena Bessie Award). Wim Vandekeybus může vzbuzovat různorodé pocity a ohlasy, ale jedno je jisté - nenechá nikoho v klidu.
LN: Co je námětem vašeho představení Scratching the Inner Fields?
Ženská síla i křehkost a tajemství nevědomí. V mém pojetí je žena jako odolné zvíře - jako lovec a kořist zároveň, ale také jako snílek a stvořitelka vlastních přání (a to nejenom jako matka). Vyprávím o primitivní síle v tmavé jeskyni podsvětí, kde lze pohlédnout do vlastního nitra, neboť naše podvědomí poskytuje jiný obraz reality než naše oči.
LN: Pro každého jsou důležité jeho kořeny, zázemí. Můžete říci, jaké byly ty vaše?
Narodil jsem se v De Kempen - vlámské části Belgie. V rodině nás bylo šest dětí. Otec byl veterinář, a tak jsem vyrůstal mezi spoustou zvířat, hlavně mezi koňmi. Moje dětství bylo pravděpodobně nejintenzivnější etapou mého života. Viděl jsem hodně smutku i krásy. Stále se mi zdá o dětství, nikdy nemám sny o současnosti. Dětství vnímám jako čas fyzické nespoutanosti a dobrodružství.
LN: Z vašich choreografií, které jsem viděla, se mě až nepříjemně dotýkala jejich agrese, brutalita. Co vás vede k tomuto úhlu pohledu ve vašich uměleckých výpovědích?
Svět je mnohem agresivnější než mé práce. Vidím to spíše jako potřebu extrému nebo konfrontaci nebezpečných vášní a přirozené lhostejnosti. To je artificiální aspekt mé práce, který mi dává možnost jít až do krajnosti, aniž bych šel proti přání účinkujících samých: dotýkáme se témat, diskutujeme a potom vybíráme způsob, jak je vyjádřit abstraktně. Pro mne z toho plyne spíše pozitivní energie. A někdy je síla stejně důležitá jako křehkost a naopak.
LN: Co vás nejvíc inspiruje?
Lidé, s nimiž pracuji a jejich energie.
LN: Vaše představení jsou prosycena silně autentickými momenty, civilním projevem. Do jaké míry před zkouškami máte představení připraveno?
Vidím barevné ladění celého příběhu, tance, náladu, rytmus. Ale vše začíná, až když to spojím s určitou tváří, tělem. Stále se zabývám stejnými tématy, ale průběžně pro ně hledám nové formy vyjádření.
LN: Čtete kritiky na své práce? Jakou důležitost pro vás mají?
Čtu je zřídka. Nesnáším kritiky, kteří všechno popisují. Někteří jsou zajímaví tím, že mi ukazují mou vlastní práci z jiného úhlu pohledu.
LN: Který ze současných choreografů vás nejvíce oslovuje?
Moji tanečníci, když začnou sami tvořit.
</TEXT>
</DOC>
<DOC>
<DOCID>LN-20020209076</DOCID>
<DOCNO>LN-20020209076</DOCNO>
<DATE>02/09/02</DATE>
<TITLE>
Palácový lev dotykem. Zprostředkovat zážitek z umění asijského sochařství i zrakově postiženým návštěvníkům cestou převyprávění technikou hmatového modelování se pokusili na zbraslavském zámku ve Sbírce orientálního umění NG. Inspirací k modelování byla prohlídka dvou protějškových palácových lvů karadžiši, kteří pocházejí z Japonska z 2. poloviny 19. století. Vzniklý soubor 12 objektů z hrnčiny překvapuje detaily, jež nevidomí autoři vytvořili: zdůraznili zuby zvířete, jeho plamínkovou hřívu a ocas, drápy i perlu. Modelovali rukama bez nástrojů. Vzniklé skulptury jsou ponechány bez glazur, zůstaly na nich zachovány stopy prstů v hlíně.
</TITLE>
<TEXT>
Premiéra Zbyňka Matějů. Do programu svého zítřejšího abonentního koncertu ve Dvořákově síni Rudolfina zařadila Pražská komorní filharmonie premiéru skladby Zbyňka Matějů Gooseberry concerto pro basklarinet a smyčce. Jako sólista vystoupí člen Českého klarinetového kvarteta Petr Valášek. Kromě toho zazní Symfonie D dur "Hodiny" Josepha Haydna, Fuga J. S. Bacha v orchestraci Antona Weberna a Rapsodie-koncert pro violu B. Martinů v podání Alexandra Besy.
Obrazy a fotografie bývalých pacientů. V pražském Klubu v Jelení byla otevřena výstava obrazů a fotografií klientů a přátel Doléčovacího centra Sananim, které se již jedenáct let zabývá prevencí a léčbou drogových závislostí a nabízí on-line anonymní poradnu (http:// www.drogovaporadna.cz). Klíčové aktivity a služby DC poskytuje prostřednictvím odpoledního stacionárního programu, programu chráněného bydlení a chráněné keramické dílny.
Thomas Bernhard na Vltavě a na Strahově. Rakouskému dramatikovi, kontroverznímu umělci a jednomu z největších kritiků rakouské společnosti Thomasi Bernhardovi věnuje stanice Vltava Českého rozhlasu svou víkendovou přílohu. Dnes dopoledne uvede dvě a půl hodiny trvající pořad, který připravil germanista a překladatel Tomáš Dimter. V podání Jiřího Ornesta zaznějí ukázky z Bernhardových románů Ztroskotanec, Staří mistři a Mýcení. V Památníku národního písemnictví v Praze je také do konce března otevřena výstava Bernhardovy literární pozůstalosti.
</TEXT>
</DOC>
<DOC>
<DOCID>LN-20020209077</DOCID>
<DOCNO>LN-20020209077</DOCNO>
<DATE>02/09/02</DATE>
<TITLE>
Sedm let příprav na uspořádaní olympiády v Salt Lake City skončilo. Na včerejšek krátce před osmou hodinou byla naplánována chvíle, kdy americký prezident Georg Bush přednese magickou formuli: "Považuji XIX. zimní olympijské hry za zahájené."
</TITLE>
<TEXT>
SALT LAKE CITY - Ceremoniál sledovalo padesát tisíc lidí přímo v hledišti Rice-Ecclesova stadionu, další čtyři miliardy pak u televizních obrazovek po celé planetě. Již od rána bylo počasí v Salt Lake City vskutku zimní. Silná sněhová vánice, jíž se proplétaly vrtulníky křižující pro tento den neprodyšně uzavřený vzdušný prostor nad utažskou metropolí. Bezpečnostní opatření tu dostávají přívlastky jako největší akce tohoto druhu v dějinách lidstva. Přesto už se objevila i první slabá místa. Několik soukromých letadel se dostalo přes přísný zákaz nad Salt Lake City, neznámý muž ručkoval po plotě olympijské vesnice a naposledy byla nedaleko jednoho z areálů nalezena skrytá ostřelovací puška. To však nic neubírá na nadšení návštěvníků i místních obyvatel. Olympijská atmosféra se dala snad i krájet, když ve čtvrtečním slunném odpoledni dorazil olympijský oheň po pětašedesáti dnech cesty 46 státy americké unie do Salt Lake City. Sedmileté přípravy olympiády teď mají nést své ovoce. Město převlečené do hávu s pěti kruhy freneticky aplaudovalo, když herec převlečený za Brighama Younga, praotce mormonů, pronesl pochodeň Emigration kaňonem, cestou kterou více než před 150 lety první mormoni přišli do Salt Lake City. Poté se oheň dostal do ruky i nejvyššímu představiteli Církve Ježíše Krista Svatých posledních dnů, jedenadevadesátiletému prorokovi Gordonovi B. Hicklyemu. "Udělejme olympijské hry velkolepou událostí pro každého, kdo se k nám v tomto nádherném horském městě připojí," vyzval dav, kterým musel cestu pochodni razit kordon policistů na motocyklech a koních. Cestou k utažskému kapitolu míjel prastarý symbol olympiád mnohá shromaždiště, reklamní prostranství sponzorských pivovarů. Pochodeň nesli místní celebrity, potomci slavných či lidé postižení. Uvítací slavnost, kterou formálně přišla olympiáda do Salt Lake City, vyvrcholila obřím ohňostrojem a rozsvícením pěti obřích olympijských kruhů pod úpatím Wasatch Mountains.
</TEXT>
<HEADING>
Američané si vypočítali dvacet medailí
</HEADING>
<TEXT>
Během příštích šestnácti dnů tedy propukne v Salt Lake City velkolepá sportovní slavnost. Přes dva a půl tisíce sportovců bude bojovat celkem o 78 sad cenných kovů. Znovu se zrodí nové sportovní modly. Olympijská nálada vždy značně závisí i na úspěších domácích sportovců. A v této souvislosti jsou Američané rozhodně velcí optimisté. Vypočítali si totiž rekordní příděl dvaceti medailí pro svou zemi. Deset z nich prý mají obstarat sjezdaři a snowboardisté. Konkurence z 76 zemí světa je však také připravena. Své medailové želízko v ohni má již dnes i česká výprava. Kateřina Neumannová totiž běží první závod - 15 kilometrů volně. Olympiáda může začít. A všichni v Salt Lake City věří, že plakat se během ní bude jen kvůli sportovním výsledkům.
Během příštích šestnácti dnů tedy propukne v Salt Lake City velkolepá sportovní slavnost. Přes dva a půl tisíce sportovců bude bojovat celkem o 78 sad cenných kovů. Znovu se zrodí nové sportovní modly. Olympijská nálada vždy značně závisí i na úspěších domácích sportovců. A v této souvislosti jsou Američané rozhodně velcí optimisté. Vypočítali si totiž rekordní příděl dvaceti medailí pro svou zemi. Deset z nich prý mají obstarat sjezdaři a snowboardisté. Konkurence z 76 zemí světa je však také připravena. Své medailové želízko v ohni má již dnes i česká výprava. Kateřina Neumannová totiž běží první závod - 15 kilometrů volně. Olympiáda může začít. A všichni v Salt Lake City věří, že plakat se během ní bude jen kvůli sportovním výsledkům.
</TEXT>
</DOC>
<DOC>
<DOCID>LN-20020209078</DOCID>
<DOCNO>LN-20020209078</DOCNO>
<DATE>02/09/02</DATE>
<TITLE>
Nevídaně tvrdě a odvážně vystoupil v předvečer úvodního závodu Kateřiny Neumannové na olympijských hrách její trenér Stanislav Frühauf. Prohlásil, že je zcela zřejmé, že zejména ruské lyžařky dopují, a olympijské soutěže tak nebudou regulérní.
</TITLE>
<TEXT>
SOLDIER HOLLOW (od zvláštního zpravodaje LN v USA) - Trenér vedoucí lyžařky Světového poháru, a tudíž i největší favoritky běžeckých soutěží je stoprocentně přesvědčený, že jeho svěřenkyně bude závodit se soupeřkami, které se na hry připravily nedovoleným způsobem a použily zakázané prostředky. "Já tyhle věci zcela jasně poznám, není co řešit," pravil včera pro LN znechucený Frühauf. "Děje se to pravidelně před každou velkou soutěží a jede v tom většina lyžařek z východního bloku." Výroky Frühaufa nelze brát rozhodně na lehkou váhu, protože podobná slova otevřeně pronesl i na loňském mistrovství světa v Lahti. Několik dní předtím, než propukl skandál kolem dopujících Finů, označil s udivující přesností lyžaře, kteří dopují, do té doby nedotknutelného lyžařského ,boha' Finu Myllyläho nevyjímaje. Tehdejší vedení českého lyžařského svazu dokonce uvažovalo, že Frühaufa za jeho opovážlivost potrestá, poté, co se ale ukázalo, že měl správný odhad, názor poněkud změnilo...
</TEXT>
<HEADING>
Ruské lyžařky jsou prý "vyšlehané"
</HEADING>
<TEXT>
"Dlouhé roky cestuji po světě a moc dobře vím, jak Rusky jezdí. Skutečně poznám, že do Soldier Hollow přijely ,vyšlehaný'," pokračoval trenér. "Na lyžích se projevují zcela jiným způsobem než během sezony, čiší z nich mimořádná výbušnost a síla, komplexně se změnily. Vypadají zkrátka zcela jinak." Frühauf sice kvituje zvýšenou snahu bojovat i v lyžování proti nepovoleným prostředkům, připomíná ale, že věda vždy měla a zřejmě i bude mít náskok... "O tom, že Rusky dopují, tady ví každý, jenže většina lidí se s tím asi smířila. Řeknu vám, že špičkový sport dnešní doby je prohnilý s prominutím na sračku a já už se těším, až se s ním rozloučím." Už po Naganu Frühauf zvažoval, že by v případě vítězství Neumannové vážně uvažoval, že skončí. Nakonec se ale společně s Kateřinou rozhodl, že se ještě jednou na olympijských hrách o kýžené zlato pokusí. Znamenají snad včerejší tvrdá Frühaufova slova, že Neumannová nemá na olympijských hrách šanci na výhru či snad dokonce ani na medaili? "Samozřejmě, že se to může stát. Já ani nevím nic o tom, že by někdo z nás medaili sliboval," odvětil. Neumannová hovoří o dopingu mnohem zdrženlivěji než její trenér, anebo přesněji řečeno diplomatičtěji. Z různých jejích náznaků je ale zřejmé, že o čistotě všech svých soupeřek také není přesvědčená. Jisté pochybnosti vyjádřila na přelomu roku o Estonce Šmigunové, která koncem minulého roku uvízla v dopingových osidlech, ale za poněkud záhadných okolností byla po údajném negativním druhém testování trestu ušetřena. K případu Šmigunové jen řekla, že je to zvláštní... "Jak závody dopadnou, samozřejmě nemohu dopředu vědět, mám ale dobrý vnitřní pocit, že jsem pro úspěch udělala maximum," pravila Neumannová vyrovnaně.
</TEXT>
<HEADING>
Trenér: Nic nevzdáváme
</HEADING>
<TEXT>
Boj na olympijských tratích ve značné nadmořské výšce však Neumannová ani Frühauf předem nevzdávají. "Připravili jsme se, jak nejlépe to šlo. Pakliže se prudce nezmění počasí, problém by neměl nastat ani s mazáním. Každopádně do nich Kateřina půjde," řekl pevně. Za několik hodin po tomto výroku se ale v Salt Lake City naprosto zlomilo počasí. Místo modré oblohy přišla větrná bouře a husté sněžení. Tedy podmínky, které Neumannová nemá ráda. Závěrem Frühauf máchnutím ruky smetl ze stolu zlehka nadhozenou otázku: Když ostatní lyžařky ze světové špičky dopují, nedělá to i Neumannová? "Neexistuje," odpověděl rázně. "Třeba nebudeme vyhrávat, ale budeme mít oba čisté svědomí. A to je v životě mnohem důležitější než všechny medaile světa dohromady. Namísto dovětku připomeňme několik hodin starou zprávu: jedna z nejlepších světových lyžařek Ruska Baranovová - Masolkiová byla usvědčena z dopingu.
Boj na olympijských tratích ve značné nadmořské výšce však Neumannová ani Frühauf předem nevzdávají. "Připravili jsme se, jak nejlépe to šlo. Pakliže se prudce nezmění počasí, problém by neměl nastat ani s mazáním. Každopádně do nich Kateřina půjde," řekl pevně. Za několik hodin po tomto výroku se ale v Salt Lake City naprosto zlomilo počasí. Místo modré oblohy přišla větrná bouře a husté sněžení. Tedy podmínky, které Neumannová nemá ráda. Závěrem Frühauf máchnutím ruky smetl ze stolu zlehka nadhozenou otázku: Když ostatní lyžařky ze světové špičky dopují, nedělá to i Neumannová? "Neexistuje," odpověděl rázně. "Třeba nebudeme vyhrávat, ale budeme mít oba čisté svědomí. A to je v životě mnohem důležitější než všechny medaile světa dohromady. Namísto dovětku připomeňme několik hodin starou zprávu: jedna z nejlepších světových lyžařek Ruska Baranovová - Masolkiová byla usvědčena z dopingu.
</TEXT>
</DOC>
<DOC>
<DOCID>LN-20020209079</DOCID>
<DOCNO>LN-20020209079</DOCNO>
<DATE>02/09/02</DATE>
<TITLE>
* Prezident Bush v noci na dnešek zahájil XIX. zimní olympijské hry
</TITLE>
<TEXT>
* Po dnech bez mráčku zažilo Salt Lake City sněhovou bouři
* Trenér běžkařky Neumannové obvinil ruské reprezentantky z užívání nedovolených prostředků
* Hokejista Jiří Dopita má problémy s krční páteří, olympijský turnaj snad stihne
* Čeští sjezdaři si vyzkoušeli trať Grizzly, která je pořádně vyděsila
</TEXT>
</DOC>
<DOC>
<DOCID>LN-20020209080</DOCID>
<DOCNO>LN-20020209080</DOCNO>
<DATE>02/09/02</DATE>
<TITLE>
Počítačový program by potřeboval trenér hokejové reprezentace Slovenska
</TITLE>
<TEXT>
Ján Filc k vytvoření sestavy pro zápasy kvalifikace olympijského turnaje. Do něj tým vstupuje dnes klíčovým duelem s Německem. S řadou posil z NHL totiž může počítat až v případě postupu do finálové skupiny.
SALT LAKE CITY (od zvláštního zpravodaje LN v USA) - Mezi řadou otazníků mají Slováci snad jedinou jistotu. V případě postupu z kvalifikace nenarazí ve skupině na Česko. Díky umístění z MS '99 v Norsku jsou totiž nejlépe nasazení z kvalifikantů, tudíž nemohou jít do skupiny k Čechům, tehdejším mistrům světa. Jinak je však dění kolem slovenského týmu značně rozostřené. Kličkování mezi uvolněnými posilami z NHL, které budou do Salt Lake přijíždět a zase odjíždět, problém jak všechny napsat na pouze třiadvacetičlennou soupisku, jak reagovat na vývoj ve skupině nasazením posil do duelů podle důležitosti. "Bude to hodně složité," přiznává trenér Filc. "Dnes ještě ani nevíme, v jaké sestavě nastoupíme k dalším duelům s Lotyšskem a Rakouskem." Ze čtyřčlenné skupiny postupuje pouze vítěz, naganské memento, kdy Slováci oslabení epidemií asijské chřipky a problémy s omezenou soupiskou prohráli poslední postupový zápas s Kazachstánem, je silné. Dvě volná místa tehdy zaujali Švehla s Bondrou, další hvězdy NHL Pálffy, Demitra, Stümpel a Zedník jen pozorovali fiasko z tribuny. "Něco podobného už nechci zažít," horlí Róbert Petrovický, kapitán dnešního týmu. Generální manažer Peter Šťastný víc než rok objížděl města NHL a všemi dostupnými prostředky přesvědčoval kluby, aby slovenské hokejisty uvolnily během rozehrané ligy. Ta si totiž vybere přestávku až pro hlavní turnaj. "Nejdříve to nikdo nechtěl ani připustit, třeba v Buffalu a Bostonu byli hodně zarytí, a vidíte, Šatan se Stümpelem nakonec přijedou," usmívá se Šťastný, legendární hokejista. Dobře ví, že situace má i přesto daleko k ideálu. "Je to taková střední cesta. I přesto bychom mohli být vážným konkurentem každému soupeři na turnaji," říká manažer, jenž by mohl tým v případě postupu do dalších bojů složit už načisto v plné síle. Pro slovenské hvězdy z NHL však bude kvalifikace vyčerpávající. Například Šatan sehraje společně s klubovými povinnostmi čtyři zápasy v pěti dnech. "Únavu nepřipouštím, veřím, že olympijské zápasy budou pro kluky adrenalinem, obdobou play off," doufá Šťastný, jenž se však straní sebevědomé rétoriky Petera Bondry, podle kterého mají Slováci reálnou šanci na medaili. "Také ani nemusíme postoupit z kvalifikace, vzpomeňte si na Rusy před dvěma lety. Doma měli na mistrovství nejsilnější tým za dlouhou dobu a stejně vyhořeli. I nám se to může stát..."
</TEXT>
<HEADING>
Jak mohou Slováci využívat posily z NHL
</HEADING>
<TEXT>
* ke všem třem zápasům kvalifikace posílí z NHL tým Bartečko (Atlanta), Ronald Petrovický (Calgary), Obšut (Colorado) a Smrek (NY Rangers)
* k úvodnímu duelu s Německem nastoupí Šatan (Buffalo), Handzuš (Phoenix), zřejmě i Pálffy a Višňovský (Los Angeles)
* k druhému duelu s Lotyšskem nastoupí Pálffy, Demitra (St. Louis), Stümpel (Boston), možná Chára, Hossa (oba Ottawa), Višňovský
* k poslednímu zápasu s Rakouskem budou připraveni Hossa, Bondra (Washington), Zedník (Montreal)
</TEXT>
</DOC>
<DOC>
<DOCID>LN-20020209081</DOCID>
<DOCNO>LN-20020209081</DOCNO>
<DATE>02/09/02</DATE>
<TEXT>
SALT LAKE CITY - Krkolomná odysea slovenských hokejistů pendlujících mezi povinnostmi k zaměstnavateli v NHL a snahou pomoci národnímu týmu k postupu z kvalifikace olympijského turnaje demonstruje příběh Mira Šatana. V pátek večer se kanonýr Buffala Sabres hned po zápase v Ottawě "nalodil" na palubu soukromého letadla, které ho převezlo do Evastonu ve Wyomingu. Přímo do Salt Lake City letět nemohl, neboť během zahajovacího ceremoniálu je nad městem naprosto uzavřen vzdušný prostor. Proto přesedne do auta a devadesátiminutovou cestu zvládne po silnici. Přespí v olympijské vesnici, dnes ráno v devět zdejšího času ho čeká trénink, ve čtyři nastoupí k duelu s Německem. Hned poté znovu odjede autem do Evastonu a odletí za svým Buffalem do New Jersey, kde ho v nedělní podvečer čeká další ze zápasů NHL.
</TEXT>
</DOC>
<DOC>
<DOCID>LN-20020209082</DOCID>
<DOCNO>LN-20020209082</DOCNO>
<DATE>02/09/02</DATE>
<TITLE>
SALT LAKE CITY - Zvláštní fax s nepříjemnou zprávou přišel včera z klubu NHL Philadelphia Flyers do sídla české výpravy v Salt Lake City. Hokejista Jiří Dopita, olympijský vítěz a trojnásobný mistr světa, má podle něj problémy s krční páteří, které by mohly ohrozit jeho start na olympijském turnaji. Třiatřicetiletý útočník v NHL za svůj klub nenastoupil v posledních čtyřech zápasech, jinými slovy už dva týdny vůbec hokej nehraje. "Jirka přitom chtěl již v minulých zápasech nastoupit, cítil se dobře, ale klubový lékař ho nechtěl uschopnit," popisoval poslední situaci přímo v Salt Lake city manažer hokejového týmu František Černík. Zpráva pro českou výpravu prý dokonce byla formulována jako olympijská omluvenka. Kdyby totiž Philadelphia Dopitu do začátku turnaje neuschopnila, nemohl by se OH zúčastnit. "Vypadá to trochu jako naschvál od Philadelphie. S Jirkou se tam v určitých věcech neshodli, tak se mu to možná snaží tímto způsobem vrátit. Jirka jim totiž jasně naznačil, že si připadá nevyužitý a pokud se nic nezmění, chtěl by být vyměněný do jiného klubu. Teď mu proto mohou dělat naschvály," myslí si dobře informovaný muž v pozadí celé kauzy. Ve zprávě, kterou výprava v Salt Lake City obdržela, se píše o Dopitových problémech s vyhřezlou ploténkou. Ty se prý přidaly k bolestem krční páteře, která byla hlavní příčinou Dopitovy absence v minulých zápasech a která již hokejistu netrápí. "Vyhřezlá ploténka není žádný problém. Není to věc, kvůli které by Jirka nemohl hrát. Když přijede dáme ho během chvilky do pořádku," míní věhlasný fyzioterapeut Pavel Kolář. To samé si myslí i lékař českých sjezdařů Jiří Obenberger, který telefonicky hovořil jak s hráčem, tak i s lékařem Philadelphie. "Potíže by mohl odstranit běžný chiropraktický zákrok. Během čtvrt hodiny bychom ho mohli dát dohromady," věří Obenberger. Dopita by měl podle původního plánu do Salt Lake City dorazit ve středu 13. února. Kdyby ho nakonec klub přece jen do Salt Lake City nepustil, je žhavým kandidátem na uvolněné místo slávista Josef Beránek, kterého včera trenéři sledovali při pražském derby.
</TITLE>
<HEADING>
Hamrlík dostal pukem, zranění ale není vážné
</HEADING>
<TEXT>
Na listině zraněných hráčů NHL se včera znovu objevil i obránce Islanders Roman Hamrlík. Nejlepší český bek inkasoval v průběhu čtvrtečního zápasu s Torontem ránu pukem do kolene, které měl před několika týdny operované. Rentgenový snímek ale vzápětí ukázal, že pohmoždění není rozsáhlé a Hamrlíkův start na OH by neměl být ohrožen.
Na listině zraněných hráčů NHL se včera znovu objevil i obránce Islanders Roman Hamrlík. Nejlepší český bek inkasoval v průběhu čtvrtečního zápasu s Torontem ránu pukem do kolene, které měl před několika týdny operované. Rentgenový snímek ale vzápětí ukázal, že pohmoždění není rozsáhlé a Hamrlíkův start na OH by neměl být ohrožen.
</TEXT>
</DOC>
<DOC>
<DOCID>LN-20020209083</DOCID>
<DOCNO>LN-20020209083</DOCNO>
<DATE>02/09/02</DATE>
<TEXT>
Jízda v boulích představuje vzrušující a divácky velice atraktivní olympijskou disciplínu, což při včerejším tréninku nechtěně potvrdil i japonský lyžař Katsuya Nakamoto
</TEXT>
</DOC>
<DOC>
<DOCID>LN-20020209084</DOCID>
<DOCNO>LN-20020209084</DOCNO>
<DATE>02/09/02</DATE>
<TEXT>
SALT LAKE CITY - Nepříznivé počasí překazilo začátek soutěží na zimních olympijských hrách v Salt Lake City. Kvalifikace skokanů na středním můstku byla kvůli silnému větru a sněžení nejprve o tři hodiny odložena a později pro ten den zcela zrušena. Stejně dopadli i sjezdaři a sjezdařky, kteří měli trénovat ve Snowbasinu. Rychlost větru tam přesahovala 140 kilometrů za hodinu. Hned první den her tak počasí donutilo organizátory měnit program, přičemž změna klimatu nastala v den slavnostního zahájení. Čtrnáct dnů panovalo v Utahu slunečné, mrazivé a téměř bezvětrné počasí. Skokani seděli tři hodiny na nájezdu, schovaní v kabině nad můstkem, a čekali, jak se situace vyvine. "Každý se s tím vypořádával jinak. Někdo se protahoval, ale většinou se kecalo. Nic víc se dělat nedalo," popsal situaci trenér David Jiroutek. Kvalifikace je odložena na sobotu nebo na neděli, kdy se podle plánu má závod uskutečnit od 16:30 středoevropského času.
</TEXT>
</DOC>
<DOC>
<DOCID>LN-20020209085</DOCID>
<DOCNO>LN-20020209085</DOCNO>
<DATE>02/09/02</DATE>
<TEXT>
SALT LAKE CITY - Americký bobista Pavel Jovanovic nesmí s konečnou platností startovat na olympijských hrách. Rozhodla o tom Mezinárodní sportovní arbitráž v Lausanne, která zamítla jeho odvolání proti devítiměsíčnímu trestu za doping, jenž bobistovi disciplinární komise udělila. Jovanovic měl být v Salt Lake klíčovou postavou čtyřbobu USA i dvojbobu, v němž závodí s Toddem Haysem.
</TEXT>
</DOC>
<DOC>
<DOCID>LN-20020209086</DOCID>
<DOCNO>LN-20020209086</DOCNO>
<DATE>02/09/02</DATE>
<TEXT>
POTCHEFSTROOM, JAR - Oštěpaře Jana Železného zastihla olympiáda na soustředění v Jihoafrické republice, legendární sportovec bude sledovat boje o medaile u televizní obrazovky. "Bál jsem se, zda o něco nepřijdu, ale jedna zdejší stanice bude ze Salt Lake City vysílat 24 hodin denně a třeba na zápasy hokejistů si přivstanu," hlásil Železný z Potchefstroomu. "Věřím hlavně našim hokejistům. Pokud bude mít Hašek formu jako v Naganu, mohou být znovu úspěšní. Neumannové přeji tvrdý sníh," uvedl Železný. "Především si ale přeji, aby se nic nepřihodilo," dodal s ohledem na skutečnost, že od útoku teroristů na USA jsou olympijské hry nejvýznamnější událostí celosvětového měřítka, kterou Amerika pořádá. Železný už v Jižní Africe "osiřel", protože zbývající čeští atleti již nabírali směr domů. Až do konce dubna bude Železnému v Potchefstroomu dělat společnost pouze jeho oštěpařský kolega Miroslav Guzdek. Dosavadní měsíc přípravy v osvědčených podmínkách si oštěpař pochvaloval. "Jen čekám na vysokou vodu, aby mi konečně vyšel pořádný rybářský úlovek."
</TEXT>
</DOC>
<DOC>
<DOCID>LN-20020209087</DOCID>
<DOCNO>LN-20020209087</DOCNO>
<DATE>02/09/02</DATE>
<TITLE>
Zápisky od Solného jezera
</TITLE>
<TEXT>
Jsou všude. Na letištích, ve sportovních halách, tiskových střediscích, u skokanských můstků či běžeckých tratí. Obelstít je nelze, za kamarády je nikdo nepovažuje, ale snad všichni je v hlavním městě Utahu vcelku v klidu respektují. Před pěti měsíci, přesněji řečeno před 11. září 2001, by však o podobné toleranci nemohla být nejspíš ani řeč... Samozřejmě, jde o detektory. Procedura před vstupem do jakéhokoliv prostoru vonícího olympiádou, vypadá zhruba stejně: sundat batoh, z kapes vyndat vše, o čem víte a někdy ani nevíte. Projít detektorem, jenž buď pípne, anebo nepípne. Když ano, pokus si zopakujete, anebo podstoupíte další proceduru. Tělo vám vzápětí zrentgenuje přístroj, kterým se po lesích u Milovic dodnes hledají miny po ruských vojácích. Cožpak o to, detektor projíždějící po těle místy i šimrá, a když s ním po vás šmejdí pohlaví ženské, není to ani moc nepříjemné. Horší chvíle nastávají, když se ruce ochránců pořádku vnoří do zavazadla. Zřejmě i kvůli posmrkaným kapesníkům si občas kontroloři navlékají rukavice. Obvyklý chaos v batohu učiní po chvilce přehrabávání zcela nepřehledným.
</TEXT>
<HEADING>
Máte foťák? Připravte se na problémy
</HEADING>
<TEXT>
Běda tomu, koho ale napadlo vzít si s sebou třeba fotoaparát, kameru, magnetofon či třeba počítač na psaní článků. Čekání na vpuštění do areálu se pak začne nepříjemně protahovat. Všechno se musí uvést do provozu a předvést, v mrazu, za slunce, za každých okolností. Otevřít, zavřít, otevřít, zavřít. Jistý kolega žurnalista se dostal do potíží kvůli vybité baterii u počítače. Tu ještě stačil usmlouvat, postrádal ji ale také u diktafonu, a už se plácal v potížích. Slušné sousto pro kontrolory představuje i trenér Kateřiny Neumannové Stanislav Frühauf. Prohledat jeho kufry napěchované vosky chvilku trvá. Jiný nejmenovaný člen české výpravy po neblahých zkušenostech z newyorského letiště, kde se musel při přestupu do jiného letadla třikrát zouvat, se dokonce naučil nosit čisté ponožky. Přísně zakázané je také nosit do olympijských areálů jídlo. Nenasytové mohou využívat pouze pohostinství v areálu. A kdyby si snad někdo hodlal přinést cosi k pití, musí si poctivě loknout. Sdruženář Pavel Churavý si tak na speciálních vitamínových nápojích často pochutnává už před tréninkem, skokan Jan Matura zase dost zvláštně fotografuje. V Utah Olympic Parku, kde včera pokoušel štěstí v kvalifikaci, totiž nestačí fotoaparát pouze zapnout. Jistota, že je opravdu funkční, a v případné atrapě se neschovává třeba výbušnina, musí být stoprocentní.
</TEXT>
<HEADING>
Když se fotí americký asfalt
</HEADING>
<TEXT>
Povel "tak něco vyfoťte" zněl poprvé takřka neuvěřitelně, leč bez jeho splnění by se Matura k můstku nedostal. A tak na olympijských hrách fotí jako divý, pohříchu ale nejvíc u detektorů vysoko v horách zvaných Wasatch Mountain. Asfalt pod svýma nohama si bude pamatovat nadosmrti, vycvakal na něj už pěkných pár záběrů. Každý trénink jeden dva. "Nechcete si raději vyfotit mě?" optala se ho po několika dnech dotyčná kontrolorka, když si uvědomila, že po vyvolání bude Maturův film poněkud jednotvárný. Jan si ale zachoval charakter. Zavrtěl hlavou a švihl bleskem dle zažité tradice opět na americký asfalt. Nechtěl riskovat, má přece doma v Lomnici nad Popelkou slečnu...
Povel "tak něco vyfoťte" zněl poprvé takřka neuvěřitelně, leč bez jeho splnění by se Matura k můstku nedostal. A tak na olympijských hrách fotí jako divý, pohříchu ale nejvíc u detektorů vysoko v horách zvaných Wasatch Mountain. Asfalt pod svýma nohama si bude pamatovat nadosmrti, vycvakal na něj už pěkných pár záběrů. Každý trénink jeden dva. "Nechcete si raději vyfotit mě?" optala se ho po několika dnech dotyčná kontrolorka, když si uvědomila, že po vyvolání bude Maturův film poněkud jednotvárný. Jan si ale zachoval charakter. Zavrtěl hlavou a švihl bleskem dle zažité tradice opět na americký asfalt. Nechtěl riskovat, má přece doma v Lomnici nad Popelkou slečnu...
</TEXT>
</DOC>
<DOC>
<DOCID>LN-20020209088</DOCID>
<DOCNO>LN-20020209088</DOCNO>
<DATE>02/09/02</DATE>
<TITLE>
Sobota 9. února
</TITLE>
<GEOGRAPHY>17</GEOGRAPHY>
<TEXT>
18: akrobatické lyžování - ženy, boule, kvalifikace
17 - 18: běh na lyžích - ženy, 15 km (PP 16.45)
17 - 20.15: severská kombinace - skok K90 (PP 18.00)
20 - 21: akrobatické lyžování - ženy, boule, finále (PP 20.05)
20 - 23.30: rychlobruslení - muži, 5000 m (PP 22.30)
20.30 - 22: běh na lyžích - muži, 30 km (PP 20.35)
22 - 00.30: lední hokej - muži, kvalifikační skupina B: Bělorusko - Ukrajina
00 - 02.30: lední hokej - muži, kvalifikační skupina A: Slovensko - Německo
02.30 - 05.30: krasobruslení - sportovní dvojice, krátký program (PP 02.35)
03 - 05.30: lední hokej - muži, kvalifikační skupina A: Rakousko - Lotyšsko
05 - 07.30: lední hokej - muži, kvalifikační skupina B: Švýcarsko - Francie
Neděle 10. února
16.30 - 19: skoky na lyžích - K90, finále (Z 19.30)
17 - 18: severská kombinace - běh 15 km (PP 16.45)
18 - 19.30: alpské lyžování - muži, sjezd (PP 17.55)
18 - 19.30: snowboarding - ženy, U-rampa, kvalifikace
21 - 22: snowboarding - ženy, U-rampa, finále
21 - 23.30: rychlobruslení - ženy, 3000 m
00 - 02.30: lední hokej - muži, kvalifikační skupina A: Rakousko - Německo
00 - 03: saně - muži, 1. a 2. jízda (PP a Z v přestávkách hokeje)
03 - 05.30: lední hokej - muži, kvalifikační skupina A: Lotyšsko - Slovensko
</TEXT>
</DOC>
<DOC>
<DOCID>LN-20020209089</DOCID>
<DOCNO>LN-20020209089</DOCNO>
<DATE>02/09/02</DATE>
<TITLE>
Davis Cup: po úvodních dvouhrách 1. kola vede český tým nad Brazilci 2:0
</TITLE>
<TEXT>
Co Novák začal, Ulihrach dokončil. Čeští tenisté vstoupili úspěšně do utkání 1. kola Světové skupiny Davisova poháru. Postup může stvrdit už dnešní čtyřhra.
OSTRAVA - Vypadalo to na tuhý boj. Úvodní sada duelu Jiří Novák - André Sa se protáhla do tie-breaku. Pak ale šlo všechno jako po másle. Ve druhém duelu nebylo o vítězi pochyb od prvních chvil. Bohdan Ulihrach nedal Fernandovi Meligenimu šanci.
</TEXT>
<HEADING>
Česko - Brazílie 2:0
</HEADING>
<TEXT>
"Chtěl bych oběma hráčům poděkovat za odpovědný výkon, hráli soustředěně," řekl kapitán Jan Kukal. Ve čtyřhře se očekává vítězství páru Novák - Rikl nad dvojicí Meligeni - Sa. "Předpokládám ale, že Brazilci nominaci změní," řekl Kukal. "V Davis Cupu není nic rozhodnuto předem, ovšem byl bych rád, kdybychom dnes rozhodli," dodal.
Jihoamerický tenista působil ze začátku jistějším dojmem, zatímco nervóznímu Novákovi se nedařilo rychle zakončovat výměny. Oba hráči drželi svůj servis, a první set tak dospěl až do tie-breaku. V něm už vedl Novák 5:2, ale Brazilec získal čtyři míče za sebou a čtvrtý setbol proměnil. "Soupeř měl v koncovce více štěstí. Cítil, že nemá co ztratit, tak hodně riskoval," upozornil Novák. Až v třetí hře druhé sady Sa poprvé ztratil svůj servis a karta se obrátila. Novák začal přesnými údery do rohů potírat soupeřovu největší zbraň: obíhaný forhend z bekhendové strany. V páté hře vzal protivníkovi podání i podruhé. "Změnil jsem taktiku. Přestal jsem se tlačit na síť, ale vsadil na výměny od základní čáry. Soupeře jsem chtěl uběhat, a to se povedlo," podotkl Novák. V druhém setu uhrál šest her v řadě a stejný kousek zopakoval i v třetí sadě, kdy už na umělém dvorci jednoznačně kraloval. Sa opět uhájil jen svůj úvodní servis. Poté, co jej Novák opakovaně připravil o výhodu podání, navíc začal více riskovat a suverenita českého hráče rostla. Zejména v závěru třetího setu Novák předvedl několik excelentních prohozů a Sa za sedmnáct minut vyprovodil poměrem 6:1. Opratě utkání už česká jednička nepustila. Ve čtvrté sadě sice za stavu 1:2 poprvé i naposledy přišel Novák o své podání, ale hned odpověděl stejným způsobem. Při svém podání využil hned první mečbol. "Myslím, že jsem měl herně navrch, výsledek proto považuji za spravedlivý," řekl Novák. "Hrál jsem dobře, ale Novák je přece jen kvalitnější a výše postavený hráč," uznal Sa a přiznal, že taraflex v Ostravě je nejrychlejším povrchem, na němž dosud hrál.
Esem zakončil svůj duel s Meligenim druhý český reprezentant Ulihrach. Nenechal tak nikoho na pochybách, že mu vítězství patří právem. Jeho protivník neměl po většinu času nárok. Po přesných prohozech často skončil bezmocně na zemi a sledoval odskakující míček. Jako ortodoxní antukář měl velké potíže s povrchem. Po dvou snadno vyhraných sadách vstoupil Ulihrach úspěšně i do té třetí. V osmé hře ale Meligeni prolomil jeho servis a srovnal na 4:4. Ulihrach ovšem okamžitě kontroval. "Bylo důležité, že jsem proměnil brejkbol," řekl český hráč. "Koncovka je u mně vždy trochu horší. Malinko jsem už myslel na výhru. Důležité ale bylo nesložit zbraně," dodal.
</TEXT>
</DOC>
<DOC>
<DOCID>LN-20020209090</DOCID>
<DOCNO>LN-20020209090</DOCNO>
<DATE>02/09/02</DATE>
<TITLE>
PRAHA - Hokejová extraliga pokračovala před více než dvoutýdenní olympijskou přestávkou 48. kolem. Již před sportovním svátkem přitom mohlo být rozhodnuto o osmičce týmů pro play off. Nakonec se tak ale nestalo. Osmé Znojmo totiž v domácím utkání vybojovalo s Vítkovicemi jen bod, a protože Vsetín doma porazil Kladno, zůstávají ještě obhájci titulu teoreticky ve hře o postup. Čtyři zápasy před koncem základní části však má Znojmo náskok 11 bodů. To znamená, že k absolutní postupové jistotě zbývá Znojemským získat právě včera ztracené dva body. "Doufám, že závěr základní části už se po olympiádě nezdramatizuje. S bodem proti Vítkovicím jsme nakonec spokojeni, protože jsme zápas nerozehráli dobře," tvrdil včera znojemský kouč Pavel Pazourek. V derby pražských "S" překvapivě uspěli hostující slávisté. Sparťané utrpěli teprve pátou porážku v sezoně a zároveň přišli o svou výtečnou sérii zápasů bez prohry. Ta trvala plných šestnáct utkání. Duel pečlivě sledovali i reprezentační trenéři. Zajímali se především o formu Josefa Beránka, který je považovaný za prvního náhradníka v případě, že by na olympiádu nemohl jet některý z nominovaných útočníků. A Beránek je rozhodně nezklamal. Další série, ale tentokrát černá, skončila v Třinci. Ten sice prohrával se Zlínem už 1:3, ale nakonec ještě zápas v prodloužení vyhrál. S rukama nad hlavou hokejisté odcházeli po sedmi neúspěšných duelech.
</TITLE>
<TEXT>
Hvězdy 48. extraligového kola
1. Josef Beránek (Slavia). V derby nahrál na dva góly, byl oporou vítězů.
2. Radovan Biegl (Vsetín). Proti Kladnu vychytal nulu, vyzařoval jistotu a sebevědomí.
3. Roman Málek (Slavia). Podržel Slavii v době náporu Sparty. Jistota sama.
</TEXT>
</DOC>
<DOC>
<DOCID>LN-20020209091</DOCID>
<DOCNO>LN-20020209091</DOCNO>
<DATE>02/09/02</DATE>
<TITLE>
K. Vary - Č. Buděj. 3:3
</TITLE>
<TEXT>
Marek Sýkora, trenér K. Varů: "Podepsala se na nás předchozí série, v níž jsme vždy vybojovali body. V mužstvu zavládl pocit uspokojení a na zápase se to projevilo."
Václav Červený, trenér Č. Budějovic: "Naším cílem bylo bodovat, to se nám nakonec povedlo. Měli jsme ovšem na to, získat nejméně dva body."
</TEXT>
<HEADING>
Havířov - Litvínov 6:3
</HEADING>
<TEXT>
Ivo Peštuka, trenér Havířova: "Uvědomovali jsme si důležitost utkání, chtěli jsme mít před olympijskou přestávkou klid. Skvěle nám opět zachytal mladíček Čech."
Josef Beránek, trenér Litvínova: "Dokážeme si vytvořit tlak, ale neproměňujeme šance. Je to stále stejné."
</TEXT>
<HEADING>
Třinec - Zlín 4:3 pp
</HEADING>
<TEXT>
Antonín Stavjaňa, trenér Třince: "Věděl jsem, že vyhrajeme, ale netušil jsem, zda se toho dožiji. Jádro týmu vzalo odpovědnost na sebe."
Zdeněk Venera, trenér Zlína: "Čekali jsme třinecký nápor, protože série porážek Třince už byla dlouhá. Závěr jsme nezvládli."
</TEXT>
<HEADING>
Vsetín - Kladno 2:0
</HEADING>
<TEXT>
Pavel Pazourek, trenér Znojma: "Vybrali jsme si opět volnější druhou třetinu, ale za výkon v té třetí jsme si bod zasloužili."
Alois Hadamczik, trenér Vítkovic: "Dvě třetiny jsme byli lepší. Ale vzhledem k té poslední byla asi remíza zasloužená."
</TEXT>
<HEADING>
Plzeň - Pardubice 2:2
</HEADING>
<TEXT>
Pavel Hynek, trenér Sparty: "Hrajeme bez řady nemocných a zraněných hráčů a drželi jsme se silou vůle. Bohužel jsme už nedokázali dosáhnout alespoň na remízu."
Ondřej Weissmann, trenér Slavie: "Sparta byla v první třetině lepší, od druhé jsme již měli navrch."
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020209092</DOCID>
<DOCNO>LN-20020209092</DOCNO>
<DATE>02/09/02</DATE>
<GEOGRAPHY>PRAHA</GEOGRAPHY>
<TEXT>
Po včerejší předehrávce Teplice - Žižkov dnes pokračuje všemi zbylými zápasy úvodní kolo jarní sezony první fotbalové ligy. Hned trojice utkání je k vidění v Praze, před vlastními fanoušky se představí Bohemians, Slavia i Sparta. S největším napětím je očekáván start slávistů, Jablonec ovšem není lehkým soupeřem, navíc slibuje aktivní fotbal. Na Letnou dorazí Hradec. "Těsnou prohrou mě zklamou méně, než zbabělostí," řekl na adresu svých hráčů hostující kouč Petr Uličný.
</TEXT>
</DOC>
<DOC>
<DOCID>LN-20020209093</DOCID>
<DOCNO>LN-20020209093</DOCNO>
<DATE>02/09/02</DATE>
<TITLE>
TEPLICE - K boji o titul se odpíchli v úvodním utkání jarní části elitní fotbalové soutěže hráči Žižkova. Z Teplic, které chtěly stůj co stůj vyhrát, si vezou tři body.
</TITLE>
<TEXT>
FK Teplice 1
</TEXT>
<HEADING>
Viktoria Žižkov 3
</HEADING>
<TEXT>
Jen patnáct minut domácí živili naději na jarní fotbalové procitnutí. Pak schytali tři gólové direkty za sebou a šli truchlit. Zaslouženě, byli po všech stránkách horší. Pavel Horváth, největší zimní přestupový trhák, do jehož příchodu Severočeši vložili 25 milionů korun, poslal novému zaměstnavateli brzy první splátku. Všiml si, že brankář Pižanowski stojí čtyři metry před brankovou čárou, a tak ho z hranice šestnáctky přeloboval. Míč sice narazil do břevna, ale dobíhající Divecký ho lehce doklepl do sítě. Karambol pro hosty však odstartoval krátce předtím hrubým faulem na Mlejnského Vachoušek. Než se žižkovská obrana stačila s vynuceným střídáním srovnat, inkasovala. S lépe organizovanými i kombinujícími Pražany to ovšem nezamávalo. Nejprve si s bývalým sparťanem Lengyelem v souboji jeden na jednoho pohrála slovenská posila Oravec a plíživou křížnou střelou srovnal skóre. Před půlí úplně otočil karty ranou k tyči Šmarda, ale teplickou tryznu dovršil až po přestávce brankář Poštulka. Ten nastřelil dotírajícího Chihuriho, který prázdnou bránu minout nemohl.
František Cipro, trenér Teplice: "Za stavu 1:0 jsme se nechali zbytečně zatlačit před vlastní branku. Poštulkova chyba nás definitivně poslala do kolen."
Zdeněk Ščasný, trenér Žižkova: "Domácím jsme příliš prostoru nedali a ve druhém poločase jsme hru kontrolovali."
</TEXT>
</DOC>
<DOC>
<DOCID>LN-20020209094</DOCID>
<DOCNO>LN-20020209094</DOCNO>
<DATE>02/09/02</DATE>
<TITLE>
TEPLICE - Na středovém kruhu si dal ruce v bok a odevzdaným pohledem sledoval chybou zmučeného brankáře Poštulku. Pavel Horváth už v tu chvíli věděl, že jeho obnovená premiéra v české lize skončila fiaskem. "Jsem zklamaný," krčil po utkání rameny muž, jenž na Stínadla přišel ověnčen zkušenostmi ze Sportingu Lisabon a tureckého klubu Galatasaray Istanbul. "Po rychlém gólu jsme se nechali zbytečně strhnout a vzadu to otevřeli. Musíme si ujasnit, co chceme hrát." Když šestnáctinásobný reprezentant nastupoval na plochu, ještě se křenil. "Už v kabině není ticho jako na pohřbu," pochvalovali si i tepličtí profesionálové nakažlivost Horváthova úsměvu a různých vtípků. Novému lídrovi stoprocentně věří. Když v šatně hlasovali o vůdci pro jaro, zvedli všichni ruce pro Horvátha. Z volebních konkurentů - Diveckého, Rampáčka a Frťaly - se stali pouzí komparsisté. Nezlobili se. "Že si Vachoušek rád lehá? Tak se na to podíváme," sbíral si informace o svých spoluhráčích Horváth. Na hřišti se mu však kamarády zatím srovnat do latě nepodařilo. "Když jsme měli soupeře dorazit, tak jsme to nedělali," zoufal bývalý slávista. "Ve druhé půli už jsem si moc nezahrál, jen to přes mě lítalo."
</TITLE>
<HEADING>
Sundal jsem špeky, tvrdí záložník
</HEADING>
<TEXT>
Jak se změnil za rok a půl, co si vydělával v zahraničí? Vizuálně dost, baculaté bříško nahradila harmonika vytvořená ze svalů. Jeho 178 centimetrů vysoká postava už nosí jen 78 kilogramů. "Sundal jsem špeky," říká k tomu Horváth. "Jím zeleninu, těstoviny a posiluju," přidal recept, který mu vypsali v Portugalsku. Jeho největší fotbalová zbraň mu však zůstala: překvapivé a originální nápady v ofenzivě. Už před šibalským lobem, kterým zadělal na Diveckého trefu, se blýskl jinou čertovinou: všichni čekali přihrávku na jistotu do středu, ale on balón posunul kolmo vpřed. Další fotbalové dobroty však už neservíroval. "Mohlo to být lepší," uznal Horváth, kterému na tribuně držel palce rozsáhlý rodinný klan. "Sedělo tam snad osm příbuzných. O to víc mě štve, že to tak dopadlo." Co dál? "Musíme se hlavně uklidnit," odpověděl Horváth.
Jak se změnil za rok a půl, co si vydělával v zahraničí? Vizuálně dost, baculaté bříško nahradila harmonika vytvořená ze svalů. Jeho 178 centimetrů vysoká postava už nosí jen 78 kilogramů. "Sundal jsem špeky," říká k tomu Horváth. "Jím zeleninu, těstoviny a posiluju," přidal recept, který mu vypsali v Portugalsku. Jeho největší fotbalová zbraň mu však zůstala: překvapivé a originální nápady v ofenzivě. Už před šibalským lobem, kterým zadělal na Diveckého trefu, se blýskl jinou čertovinou: všichni čekali přihrávku na jistotu do středu, ale on balón posunul kolmo vpřed. Další fotbalové dobroty však už neservíroval. "Mohlo to být lepší," uznal Horváth, kterému na tribuně držel palce rozsáhlý rodinný klan. "Sedělo tam snad osm příbuzných. O to víc mě štve, že to tak dopadlo." Co dál? "Musíme se hlavně uklidnit," odpověděl Horváth.
</TEXT>
</DOC>
<DOC>
<DOCID>LN-20020209095</DOCID>
<DOCNO>LN-20020209095</DOCNO>
<DATE>02/09/02</DATE>
<TITLE>
Pozoruhodné neznalosti projevují obyvatelé Salt Lake City při dotazech na české hokejisty, jedny z favoritů olympijských her.
</TITLE>
<TEXT>
SALT LAKE CITY (od zvláštního zpravodaje LN v USA) - Hašek, Jágr, posvátný naganský triumf. Doma znají hokejovou mytologii českého národa snad i děti ve školce, olympijské město Salt Lake City však jen významně povytáhne obočí a při zmínce o českém vítězství na posledních hrách složí dodatečně poklonu. "No to je skvělé, ani jsem to nevěděl. Gratuluju," říká trochu překvapený dobrovolný pomocník ve fialovočerné uniformě David Hyde. Chlapík ve středních letech s pečlivě učesanou patkou žije stejně jako zbylí dotázaní v blažené nevědomosti. "Žádného vašeho hráče neznám, opravdu ne, promiňte," uculuje se Hyde. "Lední hokej? Nevím, neznám, nehraju," tvrdí voják v maskáčích procházející tiskovým střediskem. Opodál stojící policista Phil Connroy před prodejnou McDonald's jen zakroutí hlavou. "O hokeji nevím téměř nic. Že Češi vyhráli poslední olympiádu? To je fajn," říká nevzrušeně. A co Dominik Hašek? "Hraje v NHL, tak to jsem o něm možná slyšel," dodá muž zákona. "Promiňte, víte u nás v Utahu není hokej moc populární," omlouvá své faux pas další dobrovolník David Welsch, muž ve středních letech, jenž Jaromíra Jágra označí za oporu amerického týmu. "Jsme již moc na západě, východněji je to lepší," mávne rukou snad někam směrem k sousednímu Coloradu, jehož metropole Denver si hýčká úřadující šampiony Stanley Cupu Colorado Avalanche.
</TEXT>
<HEADING>
Lední hokej? Kdepak, basketbal
</HEADING>
<TEXT>
Pouštní Utah není zrovna země hokeji zaslíbená, lépe řečeno jím nějak poznamenaná. Prim tu na sportovním poli hrají basketbaloví profesionálové z NBA Utah Jazz vedení Karlem Malonem a Johnem Stocktonem, kteří dvakrát za sebou ve druhé polovině devadesátých let stanuli ve finále ligy proti Chicago Bulls Michaela Jordana. Nejznámější hokejový tým tu jsou Utah Grizzlies hrající nižší zámořskou soutěž. Svého času tu působili český obránce Milan Tichý a gólman Milan Hnilička. "Hokej tu opravdu není moc populární, ale zvedá se a po olympiádě to tu bude ještě lepší. Vyrostly nové haly, olympijský turnaj tady tento sport ještě zpopularizuje," myslí si David Hyde, jenž prý pro nadcházející hry favorizuje Kanaďany. Možná viděl reklamu, na které pod obrázek Wayna Gretzkého ještě v dresu New York Rangers vepsala jedna společnost slogan: Dobří chlapci, zvítězte. Tak tedy další pokus. "Dobrý den, myslíte, že český hokejový tým může obhájit olympijské vítězství z Nagana?" Úsměv prodavačky vyložené u pultu s reklamními letáky mizí v nenávratnu. "Já ani nevím, že jste tehdy vyhráli," říká zasmušile, stejně jako zbylých sedm dotazovaných. Po chvíli však najde rovnováhu. "No, vždyť já ale ani neznám jména našich amerických hokejistů." Vypadá to, že Jágr, Hašek a spol. budou možná chodit po Salt Lake City téměř nepoznaní. Jako při příjezdu do Nagana. Z japonského města však už odlétali coby obletovaní šampioni, podobný scénář by i teď bral asi každý.
Pouštní Utah není zrovna země hokeji zaslíbená, lépe řečeno jím nějak poznamenaná. Prim tu na sportovním poli hrají basketbaloví profesionálové z NBA Utah Jazz vedení Karlem Malonem a Johnem Stocktonem, kteří dvakrát za sebou ve druhé polovině devadesátých let stanuli ve finále ligy proti Chicago Bulls Michaela Jordana. Nejznámější hokejový tým tu jsou Utah Grizzlies hrající nižší zámořskou soutěž. Svého času tu působili český obránce Milan Tichý a gólman Milan Hnilička. "Hokej tu opravdu není moc populární, ale zvedá se a po olympiádě to tu bude ještě lepší. Vyrostly nové haly, olympijský turnaj tady tento sport ještě zpopularizuje," myslí si David Hyde, jenž prý pro nadcházející hry favorizuje Kanaďany. Možná viděl reklamu, na které pod obrázek Wayna Gretzkého ještě v dresu New York Rangers vepsala jedna společnost slogan: Dobří chlapci, zvítězte. Tak tedy další pokus. "Dobrý den, myslíte, že český hokejový tým může obhájit olympijské vítězství z Nagana?" Úsměv prodavačky vyložené u pultu s reklamními letáky mizí v nenávratnu. "Já ani nevím, že jste tehdy vyhráli," říká zasmušile, stejně jako zbylých sedm dotazovaných. Po chvíli však najde rovnováhu. "No, vždyť já ale ani neznám jména našich amerických hokejistů." Vypadá to, že Jágr, Hašek a spol. budou možná chodit po Salt Lake City téměř nepoznaní. Jako při příjezdu do Nagana. Z japonského města však už odlétali coby obletovaní šampioni, podobný scénář by i teď bral asi každý.
</TEXT>
</DOC>
<DOC>
<DOCID>LN-20020209096</DOCID>
<DOCNO>LN-20020209096</DOCNO>
<DATE>02/09/02</DATE>
<TEXT>
SALT LAKE CITY - Český biatlonista Petr Garabík si musel připadat jako v neskutečném snu. Stál na stupních vítězů pod olympijskými kruhy, mával květinami a přijímal gratulace. Nebyl to sen. To jen při olympijské generálce obsadil třetí místo, a protože i pořadatelé to brali jako zkoušku se vším všudy, zažil i slastné pocity při slavnostním vyhlášení. Sám říká, že dobře ví, že to nic neznamená. Ne všichni vzali závod vážně, Němci a Norové dokonce nestartovali vůbec, protože v dějišti her ještě ani nejsou. "Byl to jen trénink. Ale střelba bez chyby - to člověku určitě vylepší náladu," přiznal Garabík. Jako jediný udržel krok s ruskou šesticí, pro niž to byl nominační závod. Rychlejší než on byli jen dva Rusové - mistr světa Roztovcev a Rožkov. Potom Garabík zamával z bronzového stupně prázdné tribuně, podal si ruce s ruskými soupeři a pak... Musel vrátit kytici. "Sorry, jen trénink," omlouvala se hosteska, když mu ji brala z ruky.
</TEXT>
</DOC>
<DOC>
<DOCID>LN-20020209097</DOCID>
<DOCNO>LN-20020209097</DOCNO>
<DATE>02/09/02</DATE>
<TITLE>
Respekt budí u sjezdařů olympijská trať v areálu Snowbasin. Po startu naberou rychlost 120 kilometrů v hodině a musejí dát pozor na každou chybu.
</TITLE>
<GEOGRAPHY>SNOWBASIN</GEOGRAPHY>
<TEXT>
Sešupem se sklonem 74 procent začne i skončí tříkilometrový sjezd mužů na OH v Salt Lake City. Trať dle projektu Bernharda Russiho v areálu Snowbasin nazvaná Grizzly proto po právu nejen u českých reprezentantů budí respekt. "Na prohlídce vypadali všichni vyděšeně," postřehl Ondřej Bank. Jako nejtěžší sjezd vyhodnotil trať Borek Zakouřil. "Kde jsou kritická místa? Já bych řekl, že je to kritické místo od shora až dolů. Jsem rád, že jsem dole," uvedl Zakouřil. Nejrychlejší muž čtvrtečního tréninku a vítěz sjezdu Světového poháru Stephan Eberharter mluvil o sjezdovce bez oddechu. "Musí se jet trpělivě. Každá nepatrná chybička se výrazně projeví v konečném času," konstatoval Eberharter. Švýcar Russi, před třiceti lety olympijský vítěz sjezdu ze Sappora, dokončil výstavbu trati v létě roku 1998. Sjezd má start ve výšce 2831 metrů nad mořem a převýšení 883 metrů, ale SP se na ní neuskutečnil. Závodníci loni absolvovali jen dva tréninky, ale soutěž byla kvůli hustému sněžení odvolána. Hned po startu naberou sjezdaři rychlost přes 120 kilometrů v hodině. "Slušně se to rozjede," přitakal Zakouřil. Následují technické pasáže a čtyři skoky. "Pořád je tam co dělat. Člověk si odpočine až dole," dodal. Skoky nejsou náročné, závodníci létají vzduchem maximálně třicet metrů a dva metry nad zemí. Nepříjemnější je přetížení, do kterého se jezdci dostanou v odkloněných zatáčkách. "Jsou tam dvě intenzivní komprese, až jsem měl problémy s rovnováhou," vzpomněl Holický zkušenosti po tréninku. Po minutě a půl se závodník přiblíží k cíli a znaven se ocitne na hraně finiše připomínajícího volný pád. Důležitý je správný nájezd do úzkého hrdla závěru. "Když se tam nedostanete včas, tak je člověk synem smrti," řekl nadneseně Holický. Celý sjezd závodníkům ztěžuje již tradičně zledovatělý podklad. "Je to strašně ošidné. Je tam moc zlomů a odkloněných nebo přikloněných bran a k tomu dost velká rychlost," řekl Bank. "Američani se chtěli trošku předvést, a proto postavili takovouhle náročnou sjezdovku," řekl Zakouřil.
</TEXT>
<HEADING>
Eberharter: Měl bych vyhrát, ne?
</HEADING>
<TEXT>
Už zítra se jede ve Snowbasinu sjezd mužů, a pokud se vydaří počasí, fanoušci se mohou těšit na atraktivní závod. Největšími favority jsou Rakušané, v první řadě Stephan Eberharter, který stejně jako loni při testu olympijské sjezdovky kraloval prvnímu tréninku. "Každý chce zlato, i já. Udělám všechno pro to, abych ho získal," usmíval se. "Kdybych vyšel naprázdno, byl bych zklamaný. Ale s letošními výsledky bych přece jen měl vyhrát - nebo ne?"
Už zítra se jede ve Snowbasinu sjezd mužů, a pokud se vydaří počasí, fanoušci se mohou těšit na atraktivní závod. Největšími favority jsou Rakušané, v první řadě Stephan Eberharter, který stejně jako loni při testu olympijské sjezdovky kraloval prvnímu tréninku. "Každý chce zlato, i já. Udělám všechno pro to, abych ho získal," usmíval se. "Kdybych vyšel naprázdno, byl bych zklamaný. Ale s letošními výsledky bych přece jen měl vyhrát - nebo ne?"
</TEXT>
</DOC>
<DOC>
<DOCID>LN-20020209098</DOCID>
<DOCNO>LN-20020209098</DOCNO>
<DATE>02/09/02</DATE>
<TEXT>
Kanaďané Jamie Saleová a David Pelletier trénují svůj volný program pro olympijskou soutěž v Salt Lake City
</TEXT>
</DOC>
<DOC>
<DOCID>LN-20020209099</DOCID>
<DOCNO>LN-20020209099</DOCNO>
<DATE>02/09/02</DATE>
<TEXT>
SALT LAKE CITY (od zpravodaje LN v USA) - S mírnými rozpaky skončilo otevření Českého olympijského domu v Salt Lake City. Chyběla totiž hlavní hvězda, Madeleine Albrightová - bývalá ministryně zahraničí Spojených států, která má české předky. "Zrušila to na poslední chvíli, ani neřekla důvod. Možná se včera moc veselila," prohodil zklamaně předseda Českého olympijského výboru Milan Jirásek, jenž však má v záloze další trumf. Vyjednal, že koncem příštího týdne dům navštíví předseda MOV Jacques Rogge. "Včera jsem s ním mluvil, slíbil to," řekl. V nízké budově nedaleko hokejové haly E-Center však bylo i bez hvězdy veselo, když se tradiční shromaždiště celebrit, sportovců a sponzorů slavnostně otevíralo. Budova zvenčí nepříliš vábně vyhlížející totiž uvnitř skýtá příjemné pohodlí. "Také jsme se na tom dost nadřeli. Máme to pronajaté od nějakých lidí z tichomořských ostrovů Tonga a Nauru, kteří tady měli hrozný nepořádek. Kompletně jsme to zrekonstruovali," řekl Štěpán Škorpil, ředitel domu. "Bylo až dojemné, jak naši krajané, když viděli vlát českou vlajku, sami přicházeli a nabízeli bezplatnou pomoc. Nakonec jsme tu barabiznu celkem zdárně přebudovali," vyprávěl Jirásek. Český dům je však přece jen trochu ochuzený. Snad poprvé v historii se sponzorské pivo netočí, nýbrž nalévá z plechovek. České výpravě totiž chybí v mormonském Utahu licence na takovou distribuci alkoholu. Proto je ve skladech naloženo 250 kartonů piva, v každém 24 plechovek. "Snad budeme mít víc důvodů k zapití než jen to dnešní otevření," přál si Škorpil. Český dům si už odbyl také první velký problém. Kuchaři si totiž přivezli jako pomůcku na ohřívání pevný líh, což neuniklo důkladným americkým kontrolám, a výpravě hrozí pokuta až 27 tisíc dolarů.
</TEXT>
</DOC>
<DOC>
<DOCID>LN-20020209100</DOCID>
<DOCNO>LN-20020209100</DOCNO>
<DATE>02/09/02</DATE>
<TITLE>
Rychlobruslař zastavil letadlo. Doslova v poslední chvíli zjistil nizozemský rychlobruslař Rintje Ritsma, že v letadle, v němž sedí, nejsou jeho kufry. Sotva se stroj na letišti v Calgary dal do pohybu, všiml si Ritsma, že jeho zavazadla zůstala na voze vedle letadla. Držitel stříbrné a bronzové medaile z olympiády v Naganu neváhal a nechal letadlo zastavit. "Pořád sice postrádám jeden kufr, ale v něm je jen další oblečení, které tak nutně nepotřebuji," mávl rukou Nizozemec.
</TITLE>
<TEXT>
Legendární Yzerman bude fit. Generální manažer kanadské hokejové reprezentace na olympijských hrách v Salt Lake City Wayne Gretzky může počítat i se službami zkušeného útočníka Steva Yzermana. Šestatřicetiletý centr Detroitu nenastoupil kvůli zranění pravého kolena v uplynulých čtrnácti dnech v NHL, ve čtvrtek ale poprvé lehce trénoval na ledě a poté prohlásil, že bude fit. "Cítil jsme se dobře, ale doktor mi nedovolil trénovat dříve. Nyní budu každý den bruslit a v pondělí v Montrealu bych již chtěl nastoupit," uvedl Yzerman. Zranil se 28. ledna a svému týmu tak bude chybět celkem ve čtyřech zápasech. Před olympiádou stihne odehrát ještě duel proti Minnesotě. Úvodní vystoupení čeká Kanadu 15. února proti Švédsku.
Rusům zřejmě bude chybět Juškevič. Ruský hokejista Dmitrij Juškevič se zranil a pravděpodobně nebude hrát na olympijských hrách. Obránce klubu Toronto Maple Leafs má krevní sraženinu v lýtkovém svalu pod kolenním kloubem. Podle generálního manažera klubu Pata Quinna se Juškevič zranil před úterním zápasem s Minnesotou. K zápasu nastoupil, ale odehrál jen několik minut, pak se vrátil do šatny, kde lékař odhalil původ bolesti. "Je to pro nás velká ztráta," uvedl gólman Toronta Curtis Joseph. "Juškevič je bojovník," dodal. Podobně reagoval i Juškevičův krajan Alexej Jašin z klubu New York Islanders. "Byla by to pro ruský tým obrovská ztráta. Ale teď je mnohem důležitější, aby se dal znovu do pořádku," konstatoval Jašin.
Lyžař skončil v nemocnici. Chilan Thomas Grob se při čtvrtečním tréninku na olympijský závod ve sjezdu ve Snowbasinu vážně zranil. Čtyřiadvacetiletý lyžař upadl tak nešťastně, že si zlomil holenní a lýtkovou kost. Pořadatelé jej nechali převést vrtulníkem do nemocnice v nedalekém Ogdenu, kde se Grob následně podrobil operačnímu zákroku. Dosud největším úspěchem chilského sjezdaře je jedenácté místo z kombinace z olympiády v Naganu.
</TEXT>
</DOC>
<DOC>
<DOCID>LN-20020209101</DOCID>
<DOCNO>LN-20020209101</DOCNO>
<DATE>02/09/02</DATE>
<TITLE>
Hra o nový byt v Praze za milion
</TITLE>
<HEADING>
* Chcete nový byt v Praze za milion?
</HEADING>
<TEXT>
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo kapesní počítač Psion?
* Chcete být mezi stovkami čtenářů, kteří v nové soutěži LN mohou vyhrát?
Hrajte s Lidovými novinami!
Jak vyhrát nový byt v Praze, spoustu peněz a další ceny?
* Zaškrtejte dnešní výherní čísla na své hrací kartě * Nalepte na kartu dnešní soutěžní kupon * Když zaškrtáte celý řádek, volejte neprodleně soutěžní linku * Podrobné informace najdete na své hrací kartě * Můžete zaškrtávat více hracích karet. Vyplatí se to!
máte problém?
</TEXT>
<HEADING>
Potřebujete další informace o čtenářské Hře LN?
</HEADING>
<TEXT>
Chyběla Vám ve včerejším magazínu Lidových novin soutěžní karta? Zavolejte na soutěžní linku 02/96 36 37 00 a my Vám ji obratem zašleme. Karty (jedna na osobu a den) jsou rovněž až do vyčerpání zásob k dostání zdarma v Trafice Lidových novin, kterou najdete v recepci LN v Pobřežní 20, Praha 8. Je otevřena ve všední dny od 9 do 16 hodin.
Z technických důvodů včera nefungovala soutěžní linka. Všem soutěžícím, kteří se včera nedovolali, se omlouváme. Ode dneška číslo 02/96 36 37 00 funguje normálně.
Zájezdy do soutěže dodala firma FISCHER
123 158 170 116 180 183 233 235 254 SMS hra o 2x 100 000 Kč a další ceny
otázka pro denní šanci:
Vyhrát dnes můžete: Televizor Sony za 10 000 Kč
Odpovídejte ve zvláštní SMS ve tvaru: HLA LN SANCE odpověď číslicí dnes od 7.00 do půlnoci.
Kolik stran LN vytvoří sloupec vysoký jako nejvyšší český reprezentant na OH v Salt Lake City? (počítáme s oficiální výškou v celých cm)
Dnešní otázky:
Otázka č. 4 (za 10 bodů)
Kolik a jaké medaile získala Kateřina Neumannová na olympiádě v Naganu?
a) 2 (stříbrnou a bronzovou) b) 1 (bronzovou) c) 2 (obě stříbrné) d) 1 (stříbrnou)
Otázka č. 5 (za 20 bodů)
Kolik olympijských medailí získala předchůdkyně Kateřiny Neumannové, běžkyně Květa Jeriová?
a) žádnou b) jednu c) dvě d) tři
Otázka č. 6 (za 30 bodů)
Který běžec na lyžích získal nejvíce medailí na olympiádě v Lillehammeru 1994?
a) Gunde Svan b) Vladimir Smirnov c) Björn Dählie d) Vegard Ulvang
Výherci:
Čtvrtek 7. února (sada s mobilním telefonem Nokia 3310)
Hanuš Maršálek z Ústí nad Labem
Odpovědi posílejte ve formátu: HLA LN CISLOOTAZKY ODPOVED tedy například HLA LN 01 B
Potřebujete další informace o čtenářské Hře LN? Volejte na soutěžní linku: 02/96 36 37 00 Linka je v provozu ve všední dny od 8 do 12 hodin
</TEXT>
</DOC>
</CZE>