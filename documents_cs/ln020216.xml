<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020216001</DOCID>
<DOCNO>LN-20020216001</DOCNO>
<DATE>02/16/02</DATE>
<TITLE>
Václav Klaus si zaslouží pochvalu, neboť došel k objevu, že dosavadní důchodové pojištění je vlastně daň. Na českého politika skvělý výkon. Bez ironie: Klaus má pravdu. Správně připomíná alarmující statistiky, podle nichž demografický vývoj vede ke krachu penzijního systému. Kdyby kterákoli životní pojišťovna zacházela s penězi jako český důchodový systém, její vedení by okamžitě putovalo do vazby pro zpronevěru. Jak je možné, že systém, který se deklaruje jako "pojištění", nevytváří žádné pojistné technické rezervy? Rostoucí objemy důchodů mohou v dohledné době zmrazit hospodářský růst. Již nyní ekonomika roste pomalu: tolik opěvovaný 3,6% růst v roce 2001 není důvod k radosti, potřebovali bychom dvojnásobné tempo. Bujením penzijních výdajů se může růst zanedlouho udusit. Octneme se v pasti chudoby: vyšší požadavky systému si vynutí zvýšení daňových ("pojistných") sazeb - ty pomohou jako utišující prostředek, dlouhodobě však sníží výkonnost ekonomiky a zvýší nezaměstnanost. Na konci je státní bankrot. ODS navrhuje systém nahradit dvěma složkami: veřejnou a soukromou. Veřejná, státem garantovaná složka bude fungovat podobně jako dosavadní průběžný systém s tím rozdílem, že poskytne mnohem skromnější penze. Jejím úkolem bude zabezpečit základní životní minimum. Výhodou by bylo podstatné snížení důchodové daně - podle ODS by měl zaměstnanec platit na důchodové dani jen 15 %, nebo dokonce jen 10 % hrubé mzdy namísto dnešních 26 %. Díky tomuto snížení daní by měl zaměstnanec více prostředků, které by investoval podle svého uvážení do "penzijního spoření, životních pojistek, různých typů dlouhodobých investic či státem podporovaných metod mezigenerační solidarity v rámci rodiny". Tato soukromá složka má mít dominantní roli. Zaměstnanci do 30 až 35 let by do nového systému nastoupili povinně. Střední generace by si mohla vybrat: buď by zůstala u dnešního systému, nebo by jako "výslužné" za odpracovaná léta obdržela státní cenné papíry odpovídající částce, kterou člověk v minulosti na své důchody zaplatil. Tyto cenné papíry jsou inspirovány chilskými "bonos de reconocimiento" (česky nejlépe "zásluhové dluhopisy"). Klaus ovšem používá výraz "kupony" a "kuponový systém", což není právě obratné. Konečný stav by se asi měl blížit britskému systému (Beveridgeův plošný průběžný systém plus soukromé penzijní fondy). Takový systém by teoreticky mohl fungovat velmi dobře.
</TITLE>
<HEADING>
Nezbytné detaily chybějí
</HEADING>
<TEXT>
Ďábel se však skrývá v detailech a o nich zatím není nic známo. Publikované informace jsou obecné a nekonkrétní. Každý vážně míněný návrh penzijní reformy však musí mít charakter pečlivě připravené studie zahrnující všechny aspekty ekonomické, demografické, pojistně a finančně matematické, včetně role kapitálových trhů. Kdo tuto studii pro ODS vypracoval? Jaké má ODS experty ve zmíněných oblastech? Proč je předkládaný "plán" tak vágní, pokud jde o úpravu soukromého pilíře systému? Proč se jen velmi obecně píše o "různých typech dlouhodobých investic" a co to jsou "metody mezigenerační solidarity"? Zde je třeba uvést na pravou míru mýtus o vynikajícím ekonomickém zázemí ODS. Ve finanční ekonomii je velmi sporné. Stačí připomenout neslavně proslulé výroky a články některých špiček ODS (včetně Václava Klause) o kapitálovém trhu. Tito lidé neznají rozdíly mezi systematickým, systémovým a nesystematickým rizikem. To je látka na úrovni bakalářského studia, již znají i mnozí laici. Jak kvalitní návrh tedy můžeme očekávat? Reformu sice potřebujeme, ale ne za cenu dalších finančních průšvihů. Katastrofa českého akciového trhu v 90. letech ukázala, že profesionální nedostatečnost nelze vyvážit pravicovou rétorikou. Abychom však byli objektivní - nelze vyloučit, že si ODS nechala návrh penzijní reformy zpracovat u některé špičkové poradenské firmy a že jej z taktických důvodů pečlivě tají. Nechť jej tedy zveřejní - pokud existuje - a pak teprve bude možné návrh reformy seriózně posoudit. Nebylo by fér jej předem zatracovat bez znalosti všech faktů.
Ďábel se však skrývá v detailech a o nich zatím není nic známo. Publikované informace jsou obecné a nekonkrétní. Každý vážně míněný návrh penzijní reformy však musí mít charakter pečlivě připravené studie zahrnující všechny aspekty ekonomické, demografické, pojistně a finančně matematické, včetně role kapitálových trhů. Kdo tuto studii pro ODS vypracoval? Jaké má ODS experty ve zmíněných oblastech? Proč je předkládaný "plán" tak vágní, pokud jde o úpravu soukromého pilíře systému? Proč se jen velmi obecně píše o "různých typech dlouhodobých investic" a co to jsou "metody mezigenerační solidarity"? Zde je třeba uvést na pravou míru mýtus o vynikajícím ekonomickém zázemí ODS. Ve finanční ekonomii je velmi sporné. Stačí připomenout neslavně proslulé výroky a články některých špiček ODS (včetně Václava Klause) o kapitálovém trhu. Tito lidé neznají rozdíly mezi systematickým, systémovým a nesystematickým rizikem. To je látka na úrovni bakalářského studia, již znají i mnozí laici. Jak kvalitní návrh tedy můžeme očekávat? Reformu sice potřebujeme, ale ne za cenu dalších finančních průšvihů. Katastrofa českého akciového trhu v 90. letech ukázala, že profesionální nedostatečnost nelze vyvážit pravicovou rétorikou. Abychom však byli objektivní - nelze vyloučit, že si ODS nechala návrh penzijní reformy zpracovat u některé špičkové poradenské firmy a že jej z taktických důvodů pečlivě tají. Nechť jej tedy zveřejní - pokud existuje - a pak teprve bude možné návrh reformy seriózně posoudit. Nebylo by fér jej předem zatracovat bez znalosti všech faktů.
</TEXT>
</DOC>
<DOC>
<DOCID>LN-20020216002</DOCID>
<DOCNO>LN-20020216002</DOCNO>
<DATE>02/16/02</DATE>
<TEXT>
Horníky nedáme - to je Zemanovo heslo, které provází celou privatizaci české elektroenergetiky. Premiér se potom nemůže divit, že se privatizace tuzemského trhu s elektřinou hroutí jako domeček z karet: favorit všech favoritů - francouzský energetický gigant Electricité de France - včera oznámil, že odstupuje ze soutěže. Právě k Francouzům přitom přistupovala vláda nadmíru přívětivě. Aby ne. Vždyť byli ochotni převzít Temelín a pomoci českým horníkům, od nichž by 15 let odebírali uhlí do elektráren. Ostatní potenciální investoři nejenže neměli o uhlí zájem, někteří byli dokonce tak drzí, že chtěli koupit ČEZ bez Temelína. Nakonec si ale i EdF spočítal, že si kvůli nepřiměřeně tvrdým podmínkám prodeje nemůže dovolit vyplatit požadovaných dvě stě miliard. Třeba 120 až 150 miliard, to by ještě Francouzi snesli. Vláda ale stále dokola křičí: Buď dvě stě miliard, jinak jděte k šípku. Svým voličům přece musí dát jasný signál: Nenecháme ze sebe dělat ořezávátka, rodinné stříbro nebudeme vyprodávat pod cenou. Možná i Zemanův kolektiv ví, že takhle se byznys nedělá. Ale volby jsou přece důležitější.
</TEXT>
</DOC>
<DOC>
<DOCID>LN-20020216003</DOCID>
<DOCNO>LN-20020216003</DOCNO>
<DATE>02/16/02</DATE>
<TITLE>
Kateřinu Neumannovou dělily od druhého bronzu centimetry
</TITLE>
<TEXT>
Třicet centimetrů chybělo včera nejlepší české lyžařce k získání další medaile. V dramatickém závěru skončila čtvrtá, 11 setin od bronzu.
SOLDIER HOLLOW/PÍSEK - Sbírku tří olympijských medailí, dvou z Nagana a jedné z úvodního dne her v Salt Lake City, zatím Neumannová nerozšířila. "Ve finiši jsem myslela, že si jedu pro bronz. Nepostřehla jsem, jak se stranou posouvá dopředu Kanaďanka Scottová," hlesla po závodě běžkyně a slzy jí stékaly po tváři. Přitom kombinace na dvakrát pět kilometrů je její parádní disciplína. A v den svých 29. narozenin měla tvrdý sníh, který jí vyhovuje. Medailová kalvárie začala už v první polovině závodu, který se běží klasickým stylem. Cílem Neumannová projela jako osmá s půlminutovou ztrátou na pozdější vítězku Olgu Danilovovou z Ruska. "Bohužel jsem se spíš trápila, ale už ráno jsem se necítila v optimální formě," řekla Neumannová. Na volné pětce se pak dokázala česká běžkyně dostat z osmého místa až na čtvrté. "Je to super, kdo mohl čekat, že Katka stáhne takovou ztrátu," řekla maminka Zdenka. Kateřina Neumannová se včera stala podruhé tetou. "Všechno tohle je fajn," utrousil otec závodnice Milan Neumann. "Ale Katka není na bedně," dodal po chvilce.
"Když jsem se podívala na výsledkovou tabuli a viděla se na čtvrtém místě, tak už jsem nevěřila, že by se něco mohlo změnit" Rozhovor s Kateřinou Neumannovou
</TEXT>
</DOC>
<DOC>
<DOCID>LN-20020216004</DOCID>
<DOCNO>LN-20020216004</DOCNO>
<DATE>02/16/02</DATE>
<GEOGRAPHY>HAAG</GEOGRAPHY>
<TEXT>
"Žádám, aby byli jako svědci povoláni Clinton a Schröder a já měl možnost je vyslechnout," uvedl včera před mezinárodním trestním tribunálem v Haagu jugoslávský exprezident Slobodan Milošević. Politik, čelící obvinění z nejtěžších zločinů, prohlásil, že skutečným zlem byl úder NATO proti jeho zemi. Kromě bývalého prezidenta USA Clintona či německého kancléře Schrödera je na Miloševičově seznamu prominentních svědků dalších 13 jmen - například Helmut Kohl. Clinton podle Miloševiče "chtěl vstoupit do historie jako první člověk, který bombardoval čínské území", a nařídil proto nálet na čínskou ambasádu v Bělehradě. Německo zase prý bylo "v čele spiknutí s cílem ospravedlnit agresi NATO". O případném povolání svědků rozhodne soud.
</TEXT>
</DOC>
<DOC>
<DOCID>LN-20020216005</DOCID>
<DOCNO>LN-20020216005</DOCNO>
<DATE>02/16/02</DATE>
<TITLE>
Pád čtyřkoalice zvýšil preference ostatních stran
</TITLE>
<GEOGRAPHY>PRAHA</GEOGRAPHY>
<TEXT>
První zveřejněné předvolební průzkumy po rozpadu čtyřkoalice jsou nekompromisní. Nástupnická Koalice KDU a US-DEU se totiž v oblibě propadla zhruba na polovinu preferencí vedoucích ODS a ČSSD. Čtyřkoalice si původně dělala ambice na volební vítězství. A průzkumy veřejného mínění to dlouhou dobu potvrzovaly. Zatímco v prosinci "hlasovalo" pro čtyřkoalici 29 procent a v lednu 22 procent, v únoru je rozhodnuto volit nástupnickou Koalici už jen zhruba 12 procent voličů. Takový je výsledek krize, kterou odstartoval spor o staré dluhy ODA. "Pokles preferencí je spravedlivou odměnou strůjců rozpadu čtyřkoalice," reagoval na zveřejněné průzkumy šéf ODA Michael Žantovský. Nejnovější žebříček volebních preferencí zveřejnily včera hned dvě agentury. Jejich zjištění jsou podobná. Podle Střediska empirických výzkumů (STEM) vede ČSSD, kterou by dnes volilo 23,8 procenta občanů. Těsně za ní následuje ODS s 23 procenty. Komunisté ztrácejí na vedoucí tandem deset procent. Koalice lidovců a unionistů má podle STEM jistou podporu pouze dvanácti procent respondentů. Preference ODA, která po rozpadu čtyřkoalice chce kandidovat samostatně, činí 0,9 procenta hlasů. Žebříček Centra pro výzkum veřejného mínění vede také ČSSD s 23 procenty, za ní ještě figuruje někdejší čtyřkoalice s 19 a ODS s 18,5 procenta. Do sněmovny by se dostali i komunisté s 13,5 procenta. Průzkum se ale uskutečnil ještě před rozpadem čtyřkoalice. S odlivem příznivců spojenectví lidovců a unionistů se tak trochu počítalo. "Pro mě a asi ani pro nikoho není překvapením, že se všechny naše problémy z poslední doby odrazí na voličské přízni," prohlásila předsedkyně US-DEU Marvanová. Přesto věří, že koalice obou stran může nabídnout lidem alternativu k ODS nebo ČSSD. Podle šéfa lidovců Cyrila Svobody mohou padající preference paradoxně přinést i to, že se obě strany vybičují k maximálnímu výkonu v předvolební kampani. "Je to dobrá motivace, abychom se vydali ze všech sil," řekl. Právě lidovci za rozpadem čtyřkoalice a tím pádem i poklesem preferencí stojí - odmítli se totiž spokojit s řešením, kterým se ODA chtěla zbavit svého dluhu. "Nelituji toho, co jsme učinili," tvrdí Svoboda. Ani pohled do budoucna není pro Koalici příliš optimistický, i když odhadovat její další vyhlídky je podle analytiků průzkumných agentur složité. Ne všichni voliči se v nové situaci orientují a někteří v aktuálním průzkumu STEM stále dávají hlas neexistující čtyřkoalici. Tato podpora vychází na 18 procent hlasů. "Jistou podporu má ale Koalice jen u 12 procent respondentů, kteří v průzkumu projevili ochotu volit KDU-ČSL, US-DEU či dvojblok obou stran." uvádí šetření STEM.
Vývoj volebních preferencí v letošním roce
začátek ledna 2002
</TEXT>
<HEADING>
výzkum agentury STEM konaný před rozpadem čtyřkoalice
</HEADING>
<TEXT>
* poměrně velký počet respondentů ( 7,6 %), ještě ze setrvačnosti jmenoval čtyřkoalici * ODA by dnes získala 0,9 % * k volbám by nyní přišly asi dvě třetiny občanů
* poměrně velký počet respondentů ( 7,6 %), ještě ze setrvačnosti jmenoval čtyřkoalici * ODA by dnes získala 0,9 % * k volbám by nyní přišly asi dvě třetiny občanů
</TEXT>
</DOC>
<DOC>
<DOCID>LN-20020216006</DOCID>
<DOCNO>LN-20020216006</DOCNO>
<DATE>02/16/02</DATE>
<TEXT>
Američtí vědci jako první na světě naklonovali kočku. Kotě jménem CC se narodilo v prosinci.
</TEXT>
</DOC>
<DOC>
<DOCID>LN-20020216007</DOCID>
<DOCNO>LN-20020216007</DOCNO>
<DATE>02/16/02</DATE>
<TITLE>
Premiér Zeman v rozhovoru týdne:
</TITLE>
<GEOGRAPHY>PRAHA</GEOGRAPHY>
<TEXT>
Premiér Miloš Zeman v sobě znovuobjevil prognostika. V rozhovoru pro LN prozradil, že má několik scénářů budoucí vlády. Zeman předpokládá rozpad dvojkoalice US-DEU a KDU-ČSL. Vyhraje-li volby ČSSD, sestaví prý vládu s lidovci. V případě Klausova vítězství obsadí Strakovu akademii ODS spolu s US-DEU. "Jsem si tím zcela jist," řekl. Připustil však i koalici ODS a ČSSD. "Samozřejmě, že velká koalice je jednou z možných variant," upozornil Zeman. Přitom ještě v roce 1998 obě strany tvrdily, že by to byl podvod na voličích.
PRAHA - Premiér Miloš Zeman v sobě znovuobjevil prognostika. V rozhovoru pro LN prozradil, že má několik scénářů budoucí vlády. Zeman předpokládá rozpad dvojkoalice US-DEU a KDU-ČSL. Vyhraje-li volby ČSSD, sestaví prý vládu s lidovci. V případě Klausova vítězství obsadí Strakovu akademii ODS spolu s US-DEU. "Jsem si tím zcela jist," řekl. Připustil však i koalici ODS a ČSSD. "Samozřejmě, že velká koalice je jednou z možných variant," upozornil Zeman. Přitom ještě v roce 1998 obě strany tvrdily, že by to byl podvod na voličích.
</TEXT>
</DOC>
<DOC>
<DOCID>LN-20020216008</DOCID>
<DOCNO>LN-20020216008</DOCNO>
<DATE>02/16/02</DATE>
<TITLE>
Prezident Havel se s politiky pře o to, do jaké míry se musí hlava státu o některých svých krocích radit s vládou.
</TITLE>
<GEOGRAPHY>PRAHA</GEOGRAPHY>
<TEXT>
Další přestřelka mezi Hradem a stranami opoziční smlouvy je v plném proudu. Vše spustil ve čtvrtek vicepremiér Pavel Rychetský, když v rozhlasové stanici BBC prezidenta kritizoval za to, že požádal Senát o jmenování předsedkyně Nejvyššího soudu Elišky Wagnerové soudkyní Ústavního soudu bez konzultace s vládou. "To by nebylo možné ani v monarchii. Já si nedovedu představit moderní monarchii v moderním světě, aby se tak zásadní rozhodnutí dozvídali nejvyšší ústavní činitelé ze zpráv ČTK," komentoval Rychetský poznámku místopředsedy ODS Ivana Langra, podle kterého by takový krok byl možný v monarchii, a nikoliv v demokracii. K Rychetskému se přidal i šéf resortu spravedlnosti Jaroslav Bureš, kterého mrzí, že prezident "nepovažoval za vhodné" vyslechnout si i jeho názor. S námitkami podobného rázu včera přišel i ministr financí Jiří Rusnok. S tím prý zase Havel dostatečně neprobíral svůj záměr znovujmenovat do funkce viceguvernéra České národní banky Luďka Niedermayera. Také předseda ČSSD Vladimír Špidla soudí, že "konzultace s ministerským předsedou a ministrem spravedlnosti není nic, co by bralo prezidentovi na důstojnosti". Ostrá reakce hlavy státu na tuto kritiku na sebe nenechala dlouho čekat. "Nebudu se řídit principy opoziční smlouvy," vzkázal Havel ČSSD a ODS a dodal, že striktně dodržuje ústavu a nebrání se "rozpravě o jakémkoliv svém úmyslu či jmenování". Svůj postup ve zmíněných případech vysvětlil tak, že pouze chrání nezávislost některých institucí. Podle Rychetského navíc prezident obecně udržuje vztahy se Zemanovým kabinetem na bodě mrazu, s ministry nekomunikuje a nenavštěvuje vládní zasedání. To Havel popírá: "Vládu jsem navštívil poměrně nedávno, jsem s ní v kontaktu." Prezidentův mluvčí Špaček na důkaz faktu, že Havel s ministry komunikuje, médiím rozeslal seznam prezidentových setkání s vicepremiérem Rychetským za poslední dva roky i letošních schůzek se šéfem resortu spravedlnosti Burešem.
PRAHA - Další přestřelka mezi Hradem a stranami opoziční smlouvy je v plném proudu. Vše spustil ve čtvrtek vicepremiér Pavel Rychetský, když v rozhlasové stanici BBC prezidenta kritizoval za to, že požádal Senát o jmenování předsedkyně Nejvyššího soudu Elišky Wagnerové soudkyní Ústavního soudu bez konzultace s vládou. "To by nebylo možné ani v monarchii. Já si nedovedu představit moderní monarchii v moderním světě, aby se tak zásadní rozhodnutí dozvídali nejvyšší ústavní činitelé ze zpráv ČTK," komentoval Rychetský poznámku místopředsedy ODS Ivana Langra, podle kterého by takový krok byl možný v monarchii, a nikoliv v demokracii. K Rychetskému se přidal i šéf resortu spravedlnosti Jaroslav Bureš, kterého mrzí, že prezident "nepovažoval za vhodné" vyslechnout si i jeho názor. S námitkami podobného rázu včera přišel i ministr financí Jiří Rusnok. S tím prý zase Havel dostatečně neprobíral svůj záměr znovujmenovat do funkce viceguvernéra České národní banky Luďka Niedermayera. Také předseda ČSSD Vladimír Špidla soudí, že "konzultace s ministerským předsedou a ministrem spravedlnosti není nic, co by bralo prezidentovi na důstojnosti". Ostrá reakce hlavy státu na tuto kritiku na sebe nenechala dlouho čekat. "Nebudu se řídit principy opoziční smlouvy," vzkázal Havel ČSSD a ODS a dodal, že striktně dodržuje ústavu a nebrání se "rozpravě o jakémkoliv svém úmyslu či jmenování". Svůj postup ve zmíněných případech vysvětlil tak, že pouze chrání nezávislost některých institucí. Podle Rychetského navíc prezident obecně udržuje vztahy se Zemanovým kabinetem na bodě mrazu, s ministry nekomunikuje a nenavštěvuje vládní zasedání. To Havel popírá: "Vládu jsem navštívil poměrně nedávno, jsem s ní v kontaktu." Prezidentův mluvčí Špaček na důkaz faktu, že Havel s ministry komunikuje, médiím rozeslal seznam prezidentových setkání s vicepremiérem Rychetským za poslední dva roky i letošních schůzek se šéfem resortu spravedlnosti Burešem.
</TEXT>
</DOC>
<DOC>
<DOCID>LN-20020216009</DOCID>
<DOCNO>LN-20020216009</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
ODA už složila na účet České pojišťovny deset milionů korun. Na tuto první splátku ze svého téměř sedmdesátimilionového dluhu si strana půjčila od 27 svých členů a příznivců, přičemž nikdo z nich nedal více než půl milionu korun. Oznámil to předseda ODA Michael Žantovský, který zveřejnil jména věřitelů. Mezi ně patří on sám, jeho předchůdce Kalvoda, místopředseda Kužílek a řada krajských představitelů strany. Část dluhu zaplatila ODA i z vnitrostranické sbírky, která vynesla asi čtvrt milionu korun. Do sbírky přispěli i bývalí čelní politici aliance, Vladimír Dlouhý, Pavel Bratinka a Libor Kudláček. ODA musí podle dohody s Českou pojišťovnou zaplatit do 18 měsíců ještě dva miliony korun. Zbytek pohledávky ve výši zhruba 56 milionů korun měl její věřitel původně převést na Nadaci vzdělávacích programů, kterou ODA kdysi spoluzakládala a v jejíž správní radě sedí člen ODA Roman Češka. Žantovský ale včera oznámil, že kvůli větší důvěryhodnosti a průhlednosti transakce jsou s pojišťovnou předběžně dohodnuti, že zbytek dluhu by měli dlouhodobě splácet dvěma až třem obecně prospěšných subjektům. Zda mezi nimi zůstane vzdělávací nadace, závisí na tom, zda v jejím vedení nezůstane žádný člověk spojený s ODA. Způsob, jakým se ODA rozhodla splácet svůj deset let starý dluh, vedl k rozpadu čtyřkoalice.
</TEXT>
</DOC>
<DOC>
<DOCID>LN-20020216010</DOCID>
<DOCNO>LN-20020216010</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Soudními spory a problémy, které jsou spojeny s registrací a existencí politických stran, by se měl od počátku příštího roku zabývat Nejvyšší správní soud. Předpokládá to vládní předloha, kterou včera schválila Poslanecká sněmovna a na jejímž základě bude v Brně tento soud zřízen. Předlohu musí ještě posoudit Senát a poté podepsat prezident Václav Havel.
</TEXT>
</DOC>
<DOC>
<DOCID>LN-20020216011</DOCID>
<DOCNO>LN-20020216011</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo vnitra navrhuje, aby se přestupky proti občanskému soužití a přestupky proti majetku změnily na trestné činy. Vyplývá to ze zprávy k návrhu věcného záměru zákona o správním trestání. Zákonem se bude na svém středečním jednání zabývat vláda. Současný stav správního trestání je podle zprávy v rozporu se základními zásadami trestání v právním státě. Další změnou, kterou navrhuje ministerstvo vnitra, je, aby za přestupky byly odpovědné nejen fyzické, ale nově i právnické osoby.
</TEXT>
</DOC>
<DOC>
<DOCID>LN-20020216012</DOCID>
<DOCNO>LN-20020216012</DOCNO>
<DATE>02/16/02</DATE>
<GEOGRAPHY>MOSKVA</GEOGRAPHY>
<TEXT>
Rusko požádalo ČR o vydání dvou svých občanů. Podle mluvčí ministerstva spravedlnosti Ivy Chaloupkové Česko žádosti vyhovělo a oba budou v nejbližší době předáni ruským úřadům. Šéf petrohradské kriminální policie Alexandr Smirnov v této souvislosti dementoval informaci ruského listu Vremja Novostěj, podle které by tito dva ruští občané byli vrahy ruské liberální poslankyně Galiny Starovojtovové. "Jsou podezřelí z účasti v jiných zločinech," prohlásil podle agentury RIA-Novosti Smirnov. Chaloupková uvedla, že Viktor Kudrjašov a Jurij Birjučenko byli zadrženi příslušníky Útvaru pro odhalování organizovaného zločinu na území ČR v prosinci 1999. Zatčeni byli na základě mezinárodního zatykače, který na ně vydaly ruské justiční orgány.
</TEXT>
</DOC>
<DOC>
<DOCID>LN-20020216013</DOCID>
<DOCNO>LN-20020216013</DOCNO>
<DATE>02/16/02</DATE>
<TEXT>
BARTULTOVICE (okres Bruntál) Mezinárodní ostudou včera začal oficiální provoz nového českopolského hraničního přechodu v Bartultovicích na Bruntálsku. Organizátorům setkání premiérů obou států Miloše Zemana a Leszka Millera se totiž podařilo polskou hymnu zahrát až na čtvrtý pokus. Předtím totiž pokaždé zazněla z reproduktorů ve zpomalené verzi. Zeman se svému protějšku za chybu omluvil s tím, že by mu nevadilo, kdyby viník rozšířil počet nezaměstnaných lidí. Přechod, určený pro osobní i nákladní vozy bez omezení hmotnosti, má odlehčit přetíženému přechodu v Chotěbuzi.
</TEXT>
</DOC>
<DOC>
<DOCID>LN-20020216014</DOCID>
<DOCNO>LN-20020216014</DOCNO>
<DATE>02/16/02</DATE>
<TITLE>
Desítky tisíc korun darovaných Evropskou unií inkasovali tři jihočeští podnikatelé za služby, které neprováděli. Jde o zatím první a jediný takový vyšetřovaný případ v Česku.
</TITLE>
<GEOGRAPHY>PRAHA</GEOGRAPHY>
<TEXT>
Policie právě dokončila vyšetřování prvního a zatím jediného případu, kdy si v Česku někdo neoprávněně přivlastnil peníze Evropské unie. Jde o prostředky, kterými Evropská unie prostřednictvím programu Phare podporuje drobné a střední podnikání. Škoda, kterou podle policie způsobili tři jihočeští podnikatelé, není nikterak závratná. Pohybuje se v řádu stovek tisíců. Případ je ale závažný tím, že ukázal na nedůslednou kontrolu těchto darovaných prostředků ze strany českých úřadů. Policejní rada Gejza Rakaš, který pracuje ve speciálním odboru pro velmi závažné ekonomické případy, uzavřel spis s názvem Podvod s prostředky Phare tuto středu. O den později spis poslal na zvláštní odbor Vrchního státního zastupitelství v Praze s návrhem, aby obžalovalo (a poslalo před soud) tři viníky. "Jsou představiteli jedné soukromé společnosti a podle mého šetření mají na svědomí podvod s penězi programu Phare. Oni popírají jakoukoliv vinu, ale je velmi mnoho svědků a důkazů, které svědčí o opaku. Celé to vypadá naprosto jasně a jednoduše," řekl LN policejní rada Rakaš. Jejich domažlická společnost získala před několika lety povolení poskytovat bezplatné poradenství podnikatelům nebo těm, kdo teprve s podnikáním chtěli začít. Za každou konzultaci dostali z peněz Phare 800 až 1200 korun. Začátkem loňského roku si Nejvyšší kontrolní úřad namátkou vybral devět poradenských center z celého Česka (je jich celkem 34). "V průběhu kontroly bylo formou dotazníku osloveno 250 podnikatelů, aby uvedli, o jakou službu měli zájem a zda jim byla poskytnuta. Vrátilo se 39 dotazníků a 18 odpovědí, že jim služba poskytnuta nebyla. NKÚ proto podal oznámení policii," píše se ve zprávě kontrolního úřadu. Policie pak zjistila, že Poradenské a podnikatelské centrum v Domažlicích zfalšovalo podpisy několika desítek podnikatelů a bez jejich vědomí je vykazovalo Agentuře pro rozvoj podnikání. Za každého podnikatele centrum inkasovalo peníze z programu Phare. Tři obvinění to prováděli od roku 1998 do začátku roku 2000.
</TEXT>
<HEADING>
NKÚ: Nebyl dohled nad rozdělováním peněz
</HEADING>
<TEXT>
Třem zmíněným "podvodníkům" se podařilo získat kompletní údaje o několika desítkách podnikatelů jednoduchým způsobem. Jejich společnost například na Domažlicku pořádala tzv. Chodské slavnosti. Podnikatelé, kteří se chtěli prezentovat, zaplatili poplatek, ale především podali přihlášku, která všechny potřebné údaje obsahovala. Všichni tři obvinění tvrdí, že nepodváděli. Všichni vykázaní podnikatelé prý jejich poradenskou firmou prošli. "Několik desítek jejich údajných klientů ale vypovědělo, že nikdy tyto poradenské služby nevyužili. Navíc máme potvrzeno, že jejich podpisy, které firma vykazovala, jsou padělané," řekl LN policejní rada Rakaš. Celý případ ukázal, jak nedůsledně stát kontroloval vyplácení peněz Evropské unie pro podporu podnikání. NKÚ ve své zprávě dokonce uvádí, že ministerstva financí a průmyslu vůbec žádnou kontrolu neprováděla. Samotná poradenská centra řídila Agentura pro rozvoj podnikání (příspěvková organizace ministerstva průmyslu), ale NKÚ zjistil, že smlouvy s centry jí vůbec nedovolují je kontrolovat. Právě dokončený případ domažlické firmy dostane v pondělí na stůl státní zástupce. Pokud bude souhlasit s názorem policie, pošle tři obviněné podnikatele před soud. Hrozí jim peněžitý trest, nebo až tři roky vězení. Kontroly zbylých 25 poradenských center NKÚ v tomto roce nechystá.
Třem zmíněným "podvodníkům" se podařilo získat kompletní údaje o několika desítkách podnikatelů jednoduchým způsobem. Jejich společnost například na Domažlicku pořádala tzv. Chodské slavnosti. Podnikatelé, kteří se chtěli prezentovat, zaplatili poplatek, ale především podali přihlášku, která všechny potřebné údaje obsahovala. Všichni tři obvinění tvrdí, že nepodváděli. Všichni vykázaní podnikatelé prý jejich poradenskou firmou prošli. "Několik desítek jejich údajných klientů ale vypovědělo, že nikdy tyto poradenské služby nevyužili. Navíc máme potvrzeno, že jejich podpisy, které firma vykazovala, jsou padělané," řekl LN policejní rada Rakaš. Celý případ ukázal, jak nedůsledně stát kontroloval vyplácení peněz Evropské unie pro podporu podnikání. NKÚ ve své zprávě dokonce uvádí, že ministerstva financí a průmyslu vůbec žádnou kontrolu neprováděla. Samotná poradenská centra řídila Agentura pro rozvoj podnikání (příspěvková organizace ministerstva průmyslu), ale NKÚ zjistil, že smlouvy s centry jí vůbec nedovolují je kontrolovat. Právě dokončený případ domažlické firmy dostane v pondělí na stůl státní zástupce. Pokud bude souhlasit s názorem policie, pošle tři obviněné podnikatele před soud. Hrozí jim peněžitý trest, nebo až tři roky vězení. Kontroly zbylých 25 poradenských center NKÚ v tomto roce nechystá.
</TEXT>
</DOC>
<DOC>
<DOCID>LN-20020216015</DOCID>
<DOCNO>LN-20020216015</DOCNO>
<DATE>02/16/02</DATE>
<TITLE>
Máte zkušenost s nukleárním či biologickým výzkumem? I tuto otázku musí odpovědět každý Čech ve věku 16 až 45 let, který chce vstoupit na území USA.
</TITLE>
<GEOGRAPHY>PRAHA</GEOGRAPHY>
<TEXT>
Čeští muži ve věku mezi 16 a 45 lety, kteří chtějí navštívit Spojené státy, musejí k žádosti o vízum vyplňovat ještě zvláštní formulář. Opatření má zabránit vstupu teroristů na americké území. Zastupitelské úřady USA jej zavedly i v ostatních zemích, jejichž občané potřebují pro cestu do USA vízum. Příslušní žadatelé musejí například odpovědět na otázku, zda mají zkušenosti v nukleárním či biologickém výzkumu či zda se někdy účastnili ozbrojeného konfliktu. Na zvláštní dotazník musí žadatel napsat třeba všechny země, které navštívil za posledních deset let, jaká země mu kdy vydala pas, jestli sloužil v armádě a kde se všude vzdělával. Spojené státy zajímá také jméno matky, manželky a otce a například také to, jaké společenské či charitativní organizace žadatel podporuje.
</TEXT>
<HEADING>
Vyplnění formuláře je povinné
</HEADING>
<TEXT>
Podle mluvčí amerického velvyslanectví v Praze Victorie Middletonové je opatření, reagující na zářijové útoky na Spojené státy, prozatímní. Neví se ale, kdy skončí. Pokud muž v uvedené věkové kategorii formulář nevyplní, vízum nedostane. Bližší informace o změnách i procesu vydávání víz je možné získat na internetové adrese www.usis.cz či na telefonu Evropské databanky 14 000.
Podle mluvčí amerického velvyslanectví v Praze Victorie Middletonové je opatření, reagující na zářijové útoky na Spojené státy, prozatímní. Neví se ale, kdy skončí. Pokud muž v uvedené věkové kategorii formulář nevyplní, vízum nedostane. Bližší informace o změnách i procesu vydávání víz je možné získat na internetové adrese www.usis.cz či na telefonu Evropské databanky 14 000.
</TEXT>
</DOC>
<DOC>
<DOCID>LN-20020216016</DOCID>
<DOCNO>LN-20020216016</DOCNO>
<DATE>02/16/02</DATE>
<TITLE>
PRAHA - Několik stovek Čechů pobývá v současné době v zahraničních věznicích. Přesná statistika však neexistuje. Justiční orgány cizích zemí nemají povinnost podobné údaje sdělovat. Navíc si to spousta zadržených a uvězněných Čechů ani nepřeje. Drtivá většina krajanů netráví svůj výkon trestu v exotických a necivilizovaných věznicích. Jsou odsouzeni nejčastěji za drobnější přestupky a trestné činy. Nemají tak před sebou perspektivu desítek let vězení. "Často jsou vězněni ve Spojených státech. Tam je to spojeno především s porušováním pobytového režimu a s prací načerno," řekl mluvčí ministerstva zahraničí Aleš Pospíšil. Rapidně klesá počet krádeží, kterými Češi počátkem devadesátých let "prosluli" především v sousedních evropských zemích. "Nemyslím si, že bychom v nějakém takovém pomyslném žebříčku kriminality v zahraničí obsazovali vysoké pozice," dodal Pospíšil. I přesto existují netypické případy Čechů odpykávajících si mnohaleté tresty v nuzných podmínkách exotických věznic.
</TITLE>
<HEADING>
Peruánské vězení za pašování kokainu
</HEADING>
<TEXT>
Už několik let v takových podmínkách přežívá mladá Češka. Peruánský soud ji poslal na sedm let za mříže - kvůli pašování kokainu. Celníci ho v jejím zavazadle objevili dva kilogramy. Droga byla v keramických nádobkách. O nich dívka tvrdila, že je dostala jako dárek. O obsahu prý nic nevěděla. Soud jí neuvěřil. Podmínky peruánského vězení se zřejmě od thajských věznic příliš neliší. Přesto může dívka alespoň dvakrát měsíčně telefonovat s rodiči a prostřednictvím konzula od nich získávat materiální pomoc. Snaží se o vzorné chování, protože by mohla být po odpykání poloviny trestu propuštěna. Podle peruánských zákonů však nesmí opustit zemi až do vypršení původního trestu. Jejímu předání do rukou české justice zatím brání chybějící dohoda o extradici vězňů a soudní spolupráci.
</TEXT>
<HEADING>
Rekordní zásilka Švédy "neobměkčila"
</HEADING>
<TEXT>
Nejméně desetiletý trest ve švédském vězení hrozí páru, který se loni v červenci snažil do země propašovat 17 kilogramů heroinu za asi 150 milionů korun. Šlo o rekordní zásilku. Do té doby švédští policisté zabavili nejvýše necelý kilogram této drogy.
</TEXT>
<HEADING>
Řekům byla nervozita podezřelá
</HEADING>
<TEXT>
Podobně dopadl další český pár, který se loni v červnu snažil převézt ve svém mercedesu přes turecko-řecké hranice 30 kilo heroinu. Zásilka měla skončit zřejmě v ČR. Řeckým celníkům se nezdála nápadná nervozita posádky. Drogu objevili mezi rezervou a zadním sedadlem.
</TEXT>
<HEADING>
Domů se z USA netěší
</HEADING>
<TEXT>
Ze zcela jiného soudku je příběh sedmadvacetiletého Romana Kosmela z Havířova. Ten si za oceánem v současnosti odpykává více než šestiletý trest. Na seznamu Kosmelových prohřešků sice nefigurují drogy, přesto toho má na svědomí víc než dost: ilegální zaměstnáváni lidí z Česka, praní špinavých peněz, navádění k odjezdu za prací do USA, sňatkový podvod. Dohromady českému "podnikateli" hrozilo 75 let vězení. Dvanáctičlenná porota federálního soudu v provinčním městečku Rock Islands ve státě Illinois jej nakonec předloni v srpnu uznala vinným v celkem devíti bodech obžaloby a v prosinci odsoudila k šesti a půl roku vězení. Na rozdíl od vězňů z exotických zemí se však Roman Kosmel domů příliš netěší. Čeká tu na něj více než šestiletý trest, ke kterému ho před čtyřmi roky za opakované podvody odsoudil Krajský soud v Ostravě.
Ze zcela jiného soudku je příběh sedmadvacetiletého Romana Kosmela z Havířova. Ten si za oceánem v současnosti odpykává více než šestiletý trest. Na seznamu Kosmelových prohřešků sice nefigurují drogy, přesto toho má na svědomí víc než dost: ilegální zaměstnáváni lidí z Česka, praní špinavých peněz, navádění k odjezdu za prací do USA, sňatkový podvod. Dohromady českému "podnikateli" hrozilo 75 let vězení. Dvanáctičlenná porota federálního soudu v provinčním městečku Rock Islands ve státě Illinois jej nakonec předloni v srpnu uznala vinným v celkem devíti bodech obžaloby a v prosinci odsoudila k šesti a půl roku vězení. Na rozdíl od vězňů z exotických zemí se však Roman Kosmel domů příliš netěší. Čeká tu na něj více než šestiletý trest, ke kterému ho před čtyřmi roky za opakované podvody odsoudil Krajský soud v Ostravě.
</TEXT>
</DOC>
<DOC>
<DOCID>LN-20020216017</DOCID>
<DOCNO>LN-20020216017</DOCNO>
<DATE>02/16/02</DATE>
<TITLE>
Poslanci schválili smlouvu s Thajskem o výměně vězňů
</TITLE>
<TEXT>
Letos domů? Českým vězňům v Thajsku svitla naděje, že tamní kriminál vymění za pobyt v české věznici.
PRAHA - Šance na vydání českých vězňů z Thajska tuzemské justici po letech dohadů vzrostla. Sněmovna včera ratifikovala návrh smlouvy s Thajským královstvím. Ta by v budoucnu měla umožnit vzájemnou výměnu lidí odpykávajících si trest v druhém státě. Přijatý návrh ještě musí schválit také Senát. To se všeobecně očekává. "Předpokládám, že senátoři zaujmou stejné stanovisko jako poslanci," domnívá se mluvčí ministerstva zahraničí Aleš Pospíšil. Ani pak ale nebude jednáním konec. Až smlouva vstoupí v platnost, bude muset thajský rozsudek nad pašeráky uznat český Nejvyšší soud. A teprve poté se mohou Češi a Thajci dohodnout, kdy a jak si Emila Novotného a Radka Hanykovicse předají. Scénář je to ale poměrně reálný. Čeští úředníci problémy nehledají a jejich thajští kolegové už slíbili podobný přístup. "Při návštěvě ministra zahraničí Jana Kavana v Thajsku nám dali najevo, že vydání vězňů nebudou komplikovat. Oba už si tam navíc odseděli povinných několik let trestu, takže by jejich vydání nemělo nic bránit," řekl Pospíšil. Podobnou smlouvu o takzvané extradici vězňů a soudní spolupráci má Česká republika s mnoha zeměmi. Tyto smlouvy zavazují české úřady k tomu, že uznají rozsudky cizích zemí nad svými občany.
</TEXT>
<HEADING>
Prezidentská milost
</HEADING>
<TEXT>
Thajsko souhlasí s tím, aby si věznění Češi zbytek trestu odpykali podle českých předpisů. Pro oba uvězněné to znamená, že budou moci po čase požádat v souladu s českým trestním řádem o prominutí zbytku trestu nebo dostat milost. "My se ve smlouvě zavazujeme, že odsouzeným nebudeme krátit trest. Můžeme je jen podmínečně propustit, ovšem nejdříve po dvou třetinách celého trestu," řekl ministr spravedlnosti Jaroslav Bureš. Největší rozruch a rozpaky v parlamentu vyvolala právě možnost prezidentské milosti. Poslanec ODS Jiří Payne dokonce včera před sněmovnou prohlásil, že poslanci byli při projednávání česko-thajské smlouvy informováni, že prezident už dopředu pro oba české vězně připravuje milost. Podle Payna není v zájmu země schvalovat smlouvu usnadňující život pašerákům drog. "Dostanou se z toho velmi snadno," prohlašoval. Proti tomu se však tvrdě ohradil ministr spravedlnosti. "V němém úžasu zírám na argumentaci, že zájmy občanů České republiky jsou v rozporu se zájmy České republiky," reagoval Jaroslav Bureš. Dodal, že každý demokratický stát se domáhá toho, aby si jeho občané odpykávali tresty na jeho území, ne v cizích vězeních. "Je to výraz suverenity," zdůraznil ministr. Na spekulace o prezidentské milosti včera Havlův mluvčí Ladislav Špaček reagoval stručně. "Nevím, co dotyčné poslance vede k podobným úvahám." Případná milost by se nelíbila ani ministru Burešovi. "Pokud mne pan prezident požádá o stanovisko k případné milosti, nedovedu si představit, že bych dal stanovisko kladné, pokud by v tom nebyly mimořádné zdravotní důvody," tvrdí. Ve sněmovně se objevily i názory, že dohoda s Thajskem může být negativním krokem v protidrogové prevenci. "I když jsou to odsouzení pachatelé trestných činů, nechci z humanitárních důvodů odsuzovat snahu, aby si trest vykonali v přijatelnějších podmínkách," odmítl však tyto úvahy ministr vnitra Stanislav Gross.
</TEXT>
<HEADING>
Evropané v thajském vězení trpí
</HEADING>
<TEXT>
Radek Hanykovicz (33) a Emil Novotný (26) byli v Thajsku v polovině devadesátých let nejprve odsouzeni k padesátiletému žaláři. Hrozil jim i trest smrti. Novotnému byl později amnestií snížen trest o osm let. K Hanykovicsovi byly thajské úřady ještě mírnější - délku trestu mu později snížily o plnou polovinu. Znalci poměrů však tvrdí, že rok v thajském žaláři vydá za deset let trestu v evropském vězení. Obzvlášť Evropané nezvyklí tropických či sociálních podmínek v tamním vězení údajně neskutečně trpí. Jsou vystaveni rasismu a fyzickým útokům. Například místní voda může být pro jejich organismus smrtelně nebezpečná.
Vězení v Bangkoku, kde si odpykávají trest dva Češi
Režim ve vězení v Bangkoku
6.00 budíček; kdo uplatí bachaře, může spát déle
</TEXT>
<HEADING>
7.15 úklid na celách
</HEADING>
<TEXT>
8.00 ve vězeňském rádiu zazní thajská hymna; Asijci kromě Číňanů jdou po modlitbě a projevu jednoho z bachařů pracovat, Evropani mají volno, práci nemají povinnou a ani je neláká - za jeden měsíc si mohou vydělat asi 40 bathů, což zhruba odpovídá stejné částce v korunách
12.00 pracující vězni mají hodinu na oběd; Emil Novotný podle svých slov obědvá až ve tři, aby ušetřil, jídlo si většinou kupuje za peníze od rodiny (měsíčně od ní dostává asi dva tisíce bathů), protože vězeňskou stravu by, jak říká "nežralo ani babiččino prase"
15.30 počítání vězňů
16.30 návrat do cel
</TEXT>
</DOC>
<DOC>
<DOCID>LN-20020216018</DOCID>
<DOCNO>LN-20020216018</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
"Milí rodiče, jak už asi jistě víte, tak Vaše předpovědi se vyplnily. Skončil jsem v kriminále." Takto začíná dopis tehdy sotva dvacetiletého Čecha Emila Novotného poslaný z Thajska 9. dubna 1995. Nejslavnější český vězeň v zahraničí určitě netušil, že jeho příběh skončí také na stříbrném plátně. Emilovým rodičům přišlo psaní do Berouna z vazební věznice Bombat. Tam se jejich syn dostal poté, co ho thajská policie přistihla na letišti s kufrem plným heroinu. O čtyři měsíce později už znal mladý Čech výši svého trestu. Soud v hlavním thajském městě Bangkoku mu vyměřil padesát let. Z nich mu královská amnestie v následujícím roce ukrojila "pouhých" osm. Od tvrdého rozsudku uplynulo sedm let. Příběh o "nedobrovolném" pašerákovi drog udělal v Česku z mladíka potýkajícího se tisíce kilometrů od domova s drsnými podmínkami thajského vězení známou osobu. Dalo se očekávat, že zfilmování jeho osudu je jen otázkou času. A minulou středu měl příběh Emila na plátech českých kin svou premiéru. Režisér Dan Svátek smíchal ve svém celovečerním debutu s názvem Zatracení osudy Novotného s příběhem dalšího Čecha uvězněného v Thajsku za pokus o pašování drog Radka Hanykovicse. Inspiroval se i anabází dalších lidí, kteří skončili za mřížemi asijských věznic. Svátek se rozhodl natočit příběh "thajského vězně" zasazený do fiktivní asijské země Bandungu v okamžiku, kdy se o Novotném dozvěděl z prvních novinových zpráv. "Zajímalo mě to hlavně proto, že Emil Novotný je jen o pár dnů starší než já," řekl režisér LN po premiéře. Realizace projektu trvala tři roky. Největší úsilí zřejmě stálo filmaře získat povolení k natáčení od thajských úřadů. Podle Svátka je čerstvý snímek prvním filmem o drogách, který se v Thajsku proslulém extrémně tvrdými tresty za pašování narkotik natáčel. Režisér Emila Novotného ve vězení několikrát navštívil. Pověstný thajský "lágr" dokonce okusil na vlastní kůži. Úřady ho potrestaly jednou nocí za nedovolené fotografování věznic.
</TEXT>
</DOC>
<DOC>
<DOCID>LN-20020216019</DOCID>
<DOCNO>LN-20020216019</DOCNO>
<DATE>02/16/02</DATE>
<TITLE>
V Kladně pokračoval soud s Helenou Čermákovou, která loni v červnu způsobila smrt své dcery
</TITLE>
<TEXT>
Terezka se zadusila v opilosti. Není pravda, že by ji matka zalehla, tvrdí vyšetřovatel.
KLADNO - Stále jasněji se po včerejším pokračování soudního líčení s Helenou Čermákovou jeví okolnosti loňského úmrtí její pětileté dcery Terezy. Podle vyšetřovatele případu Milana Řečínského Terezka pravděpodobně zemřela až ráno 19. června, pár hodin předtím, než její matka ohlásila dceřino "zmizení". Helena Čermáková se časně ráno vrátila z celonočního tahu, aby Terezčina babička mohla odejít do práce. Pak se ale chtěla do restaurace ještě na chvíli vrátit. Proto do pětileté dcerky nalila alkohol, aby usnula, a sama se ještě na zhruba hodinu vrátila do nonstopu U Vorlíčků. Dítě, v jehož krvi bylo podle toxikologického posudku před smrtí 2,5 až 3,2 promile alkoholu, se poté zadusilo vlastními zvratky. Přesně takovouto verzi nabídl včera po přerušení líčení vyšetřovatel Řečínský. "Nevěřím tomu, že bylo dítě zalehnuto. Věřím, že zemřelo na vdechnutí zvratků, i když znalci připouštějí obojí možnost," prohlásil Řečínský, který Helenu Čermákovou obvinil z úmyslného ublížení na zdraví s následkem smrti. Za to jí nyní hrozí až pět let vězení. Tomu, že Terezka zemřela až v ranních hodinách, podle Řečínského nasvědčuje i fakt, že při soudní pitvě byly v jejích útrobách nalezeny zbytky jídla - pravděpodobně hub. Smrt pak podle znalců nastala osm až deset hodin po požití posledního jídla. Několik svědků, včetně Tereziny babičky Heleny Hermachové a sestry Heleny Čermákové, včera před soudem potvrdilo, že Terezka jedla večer před svojí smrtí žampionovou pizzu. Podle Hermachové, která přišla Terezku hlídat asi okolo desáté hodiny to už byla Helena Čermáková asi dvě hodiny pryč - a byla s ní v bytě zhruba až do čtvrt na šest ráno, kdy se Čermáková vrátila z flámu U Vorlíčků, dítě večer spalo ve své posteli a zpod deky jí koukala končetina.
</TEXT>
<HEADING>
Čermáková: alkohol jsem jí nedala
</HEADING>
<TEXT>
Helena Čermáková 18. června - den předtím, než nahlásila ztrátu dcery vyzvedla Terezku ze školky a šla s ní do pizzerie San Marino. Tamní barmanka Markéta Šlejharová uvedla, že zatímco Terezka popíjela limonádu, její matka si dala 5 až 6 panáků ferneta, pět dvanáctek a asi sklenku šampaňského. "Opilost na ní nebyla znát. Ani se nemotala a nepletl se jí jazyk. Asi alkohol dobře snášela," uvedla Šlejharová. Dodala, že Terezina matka takovýmto způsobem trávila s dcerou v pizzerii až tři dny v týdnu. Zhruba v půl osmé večer pak Terezka, její matka a Hermachová dorazily domů. Terezčina babička Hermachová poté odešla za kamarádkou a vrátila se okolo desáté. To už Helena Čermáková doma nebyla. Podle svědků celou noc popíjela U Vorlíčků, ale i ráno, kdy odjížděla taxíkem domů, byla při smyslech. To včera před soudem tvrdil jak jeden z návštěvníků baru, tak taxikář, který Čermákovou vezl domů. Opilá pak nepřipadala ani sousedovi, jenž ji potkal s Terezkou v náručí před jejich domem. Vyšetřovatel Řečínský i z toho usuzuje, že Čermáková tělo dcery ukryla a zapálila v ruinách nedaleké bývalé hájenky "naprosto cílevědomě, aby zakryla stopy". To, že bylo dívčino tělo polito benzinem a úmyslně zapáleno, včera potvrdil požární znalec. Helena Čermáková ani její advokát se včera k případu vůbec nechtěli vyjadřovat. Čermáková už dříve uvedla, že dceru zalehla v naprosté opilosti a její tělo ukryla. Odmítla však, že by jí podala alkohol. Této verze se při obhajobě drží i její advokát Ladislav Šustr. Ten včera napadl "špatnou práci" policie, která se podle něho snažila "nedostatečně zjistit", jak se alkohol do dívčiny krve dostal. Soudní senát vedený Ladislavem Koudelkou bude v posuzování případu pokračovat 8. března, kdy hodlá vyslechnout další svědky, mimo jiné i tehdejšího přítele Čermákové.
Helena Čermáková 18. června - den předtím, než nahlásila ztrátu dcery vyzvedla Terezku ze školky a šla s ní do pizzerie San Marino. Tamní barmanka Markéta Šlejharová uvedla, že zatímco Terezka popíjela limonádu, její matka si dala 5 až 6 panáků ferneta, pět dvanáctek a asi sklenku šampaňského. "Opilost na ní nebyla znát. Ani se nemotala a nepletl se jí jazyk. Asi alkohol dobře snášela," uvedla Šlejharová. Dodala, že Terezina matka takovýmto způsobem trávila s dcerou v pizzerii až tři dny v týdnu. Zhruba v půl osmé večer pak Terezka, její matka a Hermachová dorazily domů. Terezčina babička Hermachová poté odešla za kamarádkou a vrátila se okolo desáté. To už Helena Čermáková doma nebyla. Podle svědků celou noc popíjela U Vorlíčků, ale i ráno, kdy odjížděla taxíkem domů, byla při smyslech. To včera před soudem tvrdil jak jeden z návštěvníků baru, tak taxikář, který Čermákovou vezl domů. Opilá pak nepřipadala ani sousedovi, jenž ji potkal s Terezkou v náručí před jejich domem. Vyšetřovatel Řečínský i z toho usuzuje, že Čermáková tělo dcery ukryla a zapálila v ruinách nedaleké bývalé hájenky "naprosto cílevědomě, aby zakryla stopy". To, že bylo dívčino tělo polito benzinem a úmyslně zapáleno, včera potvrdil požární znalec. Helena Čermáková ani její advokát se včera k případu vůbec nechtěli vyjadřovat. Čermáková už dříve uvedla, že dceru zalehla v naprosté opilosti a její tělo ukryla. Odmítla však, že by jí podala alkohol. Této verze se při obhajobě drží i její advokát Ladislav Šustr. Ten včera napadl "špatnou práci" policie, která se podle něho snažila "nedostatečně zjistit", jak se alkohol do dívčiny krve dostal. Soudní senát vedený Ladislavem Koudelkou bude v posuzování případu pokračovat 8. března, kdy hodlá vyslechnout další svědky, mimo jiné i tehdejšího přítele Čermákové.
</TEXT>
</DOC>
<DOC>
<DOCID>LN-20020216020</DOCID>
<DOCNO>LN-20020216020</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Žalobce Vrchního státního zastupitelství v Praze Vlastimil Kraus usiluje o revizi verdiktu vrchního soudu, který zastavil trestní stíhání někdejšího komunistického prokurátora Karla Vaše. Státní zástupce už dal příslušnému odboru podnět, aby zpracoval návrh na dovolání ve Vašově kauze. "Podnět odboru přezkumného řízení jsme dali ve čtvrtek," řekl Kraus. Dodal, že návrh na dovolání bude určen Nejvyššímu státnímu zastupitelství. Pětaosmdesátiletého Vaše poslal rozsudek městského soudu na sedm let do vězení za vraždu generála Heliodora Píky. Vrchní soud však v lednu v odvolacím řízení tento verdikt zrušil a stíhání Vaše zastavil. Senát pod předsednictvím Rudolfa Tomašoviče dospěl k závěru, že trestní stíhání Vaše již bylo promlčeno. Žalobce stíhání Vaše za promlčené nepovažuje.
</TEXT>
</DOC>
<DOC>
<DOCID>LN-20020216021</DOCID>
<DOCNO>LN-20020216021</DOCNO>
<DATE>02/16/02</DATE>
<GEOGRAPHY>BRNO</GEOGRAPHY>
<TEXT>
Mrtvého novorozence nalezly ve čtvrtek na polní cestě na okraji Brna dvě důchodkyně. Z výsledků pitvy vyplývá, že se děvčátko narodilo živé a zemřelo cizím zaviněním. Lékaři objevili na jeho hlavě zranění. Tělíčko zabalené v ručníku našly ženy v lokalitě Mokrá Hora mezi Jandáskovou a Tumaňovou ulicí. Kriminalisté již vyhlásili pátrání po matce dítěte. V souvislosti s tím žádá policie o pomoc veřejnost. Přihlásit se jí mohou lidé, kteří se v místě nálezu pohybovali ve čtvrtek v 15.00.
</TEXT>
</DOC>
<DOC>
<DOCID>LN-20020216022</DOCID>
<DOCNO>LN-20020216022</DOCNO>
<DATE>02/16/02</DATE>
<TITLE>
Hra o nový byt v Praze za milion
</TITLE>
<TEXT>
Hrajte s Lidovými novinami!
</TEXT>
<HEADING>
* Chcete nový byt v Praze za milion?
</HEADING>
<TEXT>
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo kapesní počítač Psion?
* Chcete být mezi stovkami čtenářů, kteří v nové soutěži LN mohou vyhrát?
Potřebujete další informace o čtenářské Hře LN? Volejte na soutěžní linku: 02/96 36 37 00 Linka je v provozu ve všední dny od 8 do 12 hodin
Výherci: čtvrtek 14. února (televizor Philips za 9000 Kč) Svatoslav Toman z Prahy 9
SMS hra o 2x100 000 Kč a další ceny
OTÁZKA PRO DENNI ŠANCI: Vyhrát dnes můžete: televizor Grundik za 9000 Kč Odpovídejte ve zvláštní SMS ve tvaru: HLA LN SANCE odpověď číslicí dnes od 7.00 do půlnoci.
Kolik stran magazínu LN váží stejně jako nejtěžší český reprezentant na OH v Salt Lake City? (počítáme s oficiální hmotností v celých kg)
Odpovědi posílejte ve formátu: HLA LN CISLOOTAZKY ODPOVED tedy například HLA LN 01 B
</TEXT>
<HEADING>
DNEŠNÍ OTÁZKY:
</HEADING>
<TEXT>
Otázka č. 22 (za 10 bodů) Který český hokejista hrál na olympiádě za Kanadu a získal v jejím dresu stříbrnou medaili?
a) František Musil b) Petr Nedvěd c) Michal Pivoňka d) Petr Svoboda
Otázka č. 23 (za 20 bodů) Kdo v Lake Placid 1980 přerušil sovětskou hokejovou hegemonii a získal zlaté medaile?
</TEXT>
<HEADING>
a) Švédsko b) USA c) Kanada d) Finsko
</HEADING>
<TEXT>
Otázka č. 24 (za 30 bodů) Koho ze spoluhráčů trefil D. Hašek hokejkou do tváře při výbuchu radosti na konci finálového utkání v Naganu?
a) Jaroslava Špačka b) Romana Hamrlíka c) Pavla Pateru d) Richarda Šmehlíka
SMS hra o 2x100 000 Kč a magické karty
Znáte kouzelný svět Harryho Pottera? yznáte se v zimních olympijských hrách?
Odpovědi posílejte ve formátu: HLA LN CISLOOTAZKY ODPOVED tedy například HLA HP 01 B
OTÁZKA PRO DENNI ŠANCI: Vyhrát můžeš základní balení a rozšiřující balíček magických hracích karet. POZOR! Denně vyhrává deset soutěžících. Odpovídej číslicí dnes od 7.00 do půlnoci ve zvláštní SMS ve tvaru: HLA HP SANCE odpověď
Kolik magických hracích karet vytvoří sloupec vysoký jako 100 standardních 48stránkových magazínů LN?
DNEŠNÍ OTÁZKY:
Otázka č. 4 (za 10 bodů) Jak se jmenuje Harryho bratranec, syn Dursleyových?
a) Dudley b) Pudley c) Rudley d) Mudley
Otázka č. 5 (za 20 bodů) Jaké pracovníky zaměstnává kouzelnická banka Gringottových?
a) upíry b) skřety c) trolly d) elfy
Otázka č. 6 (za 30 bodů) Školní strašidlo Protiva se bojí pouze
a) Skoro bezhlavého Nicka b) Filche c) Buclaté dámy d) Krvavého barona
POZOR! Vyhlášení vítězů SMS hry o nejlepší mobily a 2x 100 000
VELKÉ PŘEKVAPENÍ! Plný počet bodů v SMS hře o nejlepší mobily získalo 938 soutěžících, kteří si rozdělí částku 100 000 korun. Každý výherce tedy dostane 106,60 Kč. Všichni vítězové budou informováni prostřednictvím SMS na telefon, ze kterého odpovídali na soutěžní otázky. V této SMS budou požádáni o adresu a bankovní spojení.
Správná odpověď na finálovou otázku "Kolik stran Lidových novin váží stejně jako sto mobilů Nokia 6210 v originálním balení?" zní: 15 020
Vítězem finále Hry o nejlepší mobily se stal Jiří BÁŤA z Jindřichova Hradce. Získal 100 000 Kč a mobil Nokia 8310.
Jak pan Báťa přišel na správnou odpověď? "V obchodě s mobily jsem si půjčil telefon Nokia 6210 v orig. balení a zvážil jsem jej. Zjistil jsem, že váží přesně 0,5 kg. Doma jsem zvážil 12 stran LN, které vážily 80 g. Pak jsem použil trojčlenku a dopočítal do váhy 100 telefonů. Vyšlo mi 15 000, k čemuž jsem ještě připočítal váhu 20 stran LN. K vážení jsem použil miniaturní váhu," sdělil LN výherce. "Vyhrané peníze investuji do koupě nového auta a mobilní telefon věnuji své invalidní dceři," říká šťastný vítěz. Blahopřejeme!
</TEXT>
</DOC>
<DOC>
<DOCID>LN-20020216023</DOCID>
<DOCNO>LN-20020216023</DOCNO>
<DATE>02/16/02</DATE>
<TITLE>
Nově jmenovaný ředitel Státní opery Praha Mojmír Weimann musel odstoupit
</TITLE>
<TEXT>
Jen měsíc se mohl radovat ze svého jmenování ředitelem Státní opery Praha Mojmír Weimann. Ministr kultury o jeho postu rozhodl 15. ledna, funkce se měl ujmout 1. července. Ve čtvrtek však Dostálovi oznámil, že na ni rezignuje.
PRAHA - Příčinou Weimannovy rezignace je fakt, že při výběrovém řízení nepředložil čestné prohlášení o tom, že nebyl po roce 1948 členem prověrkových komisí. Toto prohlášení je podle lustračního zákona povinnou součástí výběrových řízení pro výkon vedoucích funkcí ve státních institucích. Mojmír Weimann, dosavadní šéf Národního divadla v Brně, sám přiznává, že by takové prohlášení předložit nemohl, neboť byl na počátku normalizační éry jako šéf operetního souboru přísedícím prověrkové komise Státního divadla v Ostravě. "Je to už třicet let, vytěsnil jsem tu záležitost z hlavy, neuvědomil jsem si, že to může způsobit takové komplikace," řekl včera LN s tím, že toto prohlášení po něm ani po jiných ministerstvo kultury nepožadovalo. To potvrzuje i ministr Pavel Dostál: "Je to hrubá chyba, za kterou nesu zodpovědnost. Snad jedinou omluvou pro tuto skutečnost je fakt, že Mojmír Weimann byl Občanským fórem v roce 1989 dosazen do funkce ředitele divadla v Plzni." Dostál připomíná, že poté se Weimann bez zpochybňování stal ředitelem ND v Brně. Tyto funkce přitom podléhají stejnému ustanovení lustračního zákona. Co vedlo Weimanna k rozhodnutí rezignovat na funkci, které se ještě ani neujal? "Dozvěděl jsem se, že jeden z bývalých členů ostravské opery poslal médiím protokol o prověrce, jíž počátkem 70. let prošel, a na němž je uvedeno moje jméno," sdělil Weimann. "Je mi to líto, všem, kteří před tuto komisi museli předstoupit, se omlouvám. Vím, že člověk je strůjcem svého štěstí a vyvodil jsem z celé záležitosti závěry."
</TEXT>
<HEADING>
Dostál: Tento post je zakletý
</HEADING>
<TEXT>
Odstoupení vítěze výběrového řízení není prvním skandálem, který obsazování místa ředitele Státní opery Praha provází. Původní ministrovo rozhodnutí o Weimannově jmenování z 8. ledna muselo být pozastaveno. Protestoval totiž Jiří Kovář, jeden z kandidátů, jehož přihlášku úředníci ministerstva ztratili. Ani po posouzení Kovářovy kandidatury ovšem ministr své rozhodnutí ohledně Weimannova jmenování nezměnil. Výběrové řízení navíc napadl jeden z jeho účastníků Tomáš Šimerda, který od výběrové komise obdržel stejný počet hlasů jako vítězný Weimann. V otevřeném dopise ministrovi tvrdí, že při volbě ředitele ne všichni členové komise přistupovali k výběru zodpovědně. "Proto si Vás dovoluji vyzvat: neobtěžujte se příště vypisováním výběrových řízení. Neobtěžujte nás, případné kandidáty, sepisováním koncepcí a odpovědné členy komise jejich čtením a přítomností na mnohahodinovém jednání. Neschovávejte se za údajná doporučení odborných komisí a řekněte: Já jsem tak rozhodl, protože tomu stejně rozumím nejlépe." Je možné, že ministr se nyní podle Šimerdovy rady zachová. Nevylučuje, že ředitel Státní opery Praha bude nyní jmenován bez výběrového řízení. Ve svém včerejším prohlášení Pavel Dostál uvedl, že tento post považuje za "zakletý". V nezáviděníhodné pozici je především Mojmír Weimann. V Národním divadle v Brně dal po svém jmenování výpověď platnou k 30. červnu. Nyní ovšem ani neví, zda může svou dosavadní funkci vykonávat alespoň do tohoto termínu. I v Brně by totiž měl výše zmíněné prohlášení předložit. Weimann proto v minulých dnech vznesl v tomto smyslu dotaz k brněnskému primátorovi.
Odstoupení vítěze výběrového řízení není prvním skandálem, který obsazování místa ředitele Státní opery Praha provází. Původní ministrovo rozhodnutí o Weimannově jmenování z 8. ledna muselo být pozastaveno. Protestoval totiž Jiří Kovář, jeden z kandidátů, jehož přihlášku úředníci ministerstva ztratili. Ani po posouzení Kovářovy kandidatury ovšem ministr své rozhodnutí ohledně Weimannova jmenování nezměnil. Výběrové řízení navíc napadl jeden z jeho účastníků Tomáš Šimerda, který od výběrové komise obdržel stejný počet hlasů jako vítězný Weimann. V otevřeném dopise ministrovi tvrdí, že při volbě ředitele ne všichni členové komise přistupovali k výběru zodpovědně. "Proto si Vás dovoluji vyzvat: neobtěžujte se příště vypisováním výběrových řízení. Neobtěžujte nás, případné kandidáty, sepisováním koncepcí a odpovědné členy komise jejich čtením a přítomností na mnohahodinovém jednání. Neschovávejte se za údajná doporučení odborných komisí a řekněte: Já jsem tak rozhodl, protože tomu stejně rozumím nejlépe." Je možné, že ministr se nyní podle Šimerdovy rady zachová. Nevylučuje, že ředitel Státní opery Praha bude nyní jmenován bez výběrového řízení. Ve svém včerejším prohlášení Pavel Dostál uvedl, že tento post považuje za "zakletý". V nezáviděníhodné pozici je především Mojmír Weimann. V Národním divadle v Brně dal po svém jmenování výpověď platnou k 30. červnu. Nyní ovšem ani neví, zda může svou dosavadní funkci vykonávat alespoň do tohoto termínu. I v Brně by totiž měl výše zmíněné prohlášení předložit. Weimann proto v minulých dnech vznesl v tomto smyslu dotaz k brněnskému primátorovi.
</TEXT>
</DOC>
<DOC>
<DOCID>LN-20020216024</DOCID>
<DOCNO>LN-20020216024</DOCNO>
<DATE>02/16/02</DATE>
<GEOGRAPHY>TEMELÍN</GEOGRAPHY>
<TEXT>
Jaderná elektrárna Temelín se příští týden na měsíc zastaví. Včera ráno byla sice obnovena štěpná reakce, ovšem pouze kvůli vyzkoušení některých nápravných opatření, přijatých po posledním neplánovaném výpadku reaktoru. Po zhruba pětidenních ověřovacích zkouškách první blok Temelína ukončí jaderný provoz a zahájí měsíční revizi všech částí. Za pět týdnů by pak měla elektrárna znovu obnovit provoz a dokončit poslední část takzvaných dynamických zkoušek.
</TEXT>
</DOC>
<DOC>
<DOCID>LN-20020216025</DOCID>
<DOCNO>LN-20020216025</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Šéfredaktorem zpravodajství veřejnoprávní České televize bude od začátku března dosavadní vedoucí vydání zpravodajství Karel Novák. Jedenatřicetiletý Novák ve funkci nahradí Bohumila Klepetka. Novák patřil na přelomu let 2000 a 2001 k výrazným postavám televizní krize. Zastupoval redaktory, kteří odmítli nové vedení. Novák řekl, že se chce věnovat třem základním okruhům. První je personální stabilizace redakce zpravodajství, ze které v poslední době mnoho redaktorů odešlo. Soustředit se chce i na letošní volební rok tak, aby zpravodajství ČT bylo korektní a zodpovědně přistupovalo ke všem informacím, které se mohou v předpokládané ostré kampani objevit. Třetím tématem je příprava nového pořadu, který by měl zřejmě na podzim nahradit na obrazovkách "21". Novák by byl rád, aby Klepetko v ČT působil i nadále. Ředitel zpravodajství Zbyněk Honys vyhlásil výběrové řízení na funkci šéfredaktora a další vedoucí místa ve zpravodajství 11. ledna. O funkci šéfa zpravodajství se ucházelo šest lidí. Ještě ve středu, kdy Radě České televize oznamoval jména vítězných kandidátů na další funkce, však nebyl rozhodnut, koho šéfredaktorem zpravodajství jmenuje, rozhodoval se mezi Novákem, současným zástupcem šéfredaktora zpravodajství Romanem Bradáčem a Martinem Grmelou. Šéfredaktorem publicistky se Honys rozhodl jmenovat redaktora Svobodné Evropy Milana Boušku. Po skončení zimních olympijských her v Salt Lake City chce Honys vyhlásit i výběrové řízení na funkci šéfredaktora sportovní redakce.
</TEXT>
</DOC>
<DOC>
<DOCID>LN-20020216026</DOCID>
<DOCNO>LN-20020216026</DOCNO>
<DATE>02/16/02</DATE>
<TITLE>
Příště s lepšími přístroji vyrukují vědci na mladého muže, jehož "zázračnou" schopnost zatím neumějí objasnit.
</TITLE>
<GEOGRAPHY>OSTRAVA</GEOGRAPHY>
<TEXT>
Když si položí na hruď nějaký předmět osmadvacetiletý Roman Valíček z Frýdku-Místku, stane se zvláštní věc. Předmět nespadne k zemi, ale udrží se mu na prsou. Včera se Roman Valíček podrobil zkoumání ostravských fyziků. Otázka byla nasnadě: jak je to možné? Učebna katedry fyziky Ostravské univerzity je plná nejrůznějších měřicích přístrojů, které mají odpovědět na otázku, zda pan Valíček není náhodou podvodník. Schopnost udržet na hrudi cokoli, od železné tyče přes propisovací tužku, u sebe osmadvacetiletý muž objevil dle svých slov již v dětství. Od té doby toto umění neustále zdokonaluje. Sílu, která nenechává předměty spadnout dolů k zemi, nazývá tělesným magnetismem. Vědce zde zastupují docenti Ladislav Sklenák a Vladimír Lysenko. "Každá doba přináší nové výzvy v podobě zajímavých a doposud neznámých jevů, které je nutno studovat a uvádět v soulad s platnými fyzikálními teoriemi," říká vedoucí katedry docent Sklenák. Pokus může začít. Roman Valíček svléká černý rolák a na holá prsa si dává speciální třicet kilogramů těžkou činku. Po několika minutách drží kovová činka na jeho prsou jako přilepená, Roman Valíček s ní udělá po místnosti i několik drobných kroků. Vědci konstatují, že činka skutečně drží na holém těle "jen tak". Docent Lysenko potom vodí Valíčka k přístrojům, u kterých jsou tabulky s nápisy: měření tepelného vyzařování, měření malého elektrostatického pole, měření středního elektrostatického pole. Valíček je pomocí těchto přístrojů odborně měřen a výsledky si vědci pečlivě zapisují. Na kloub záhadě však nepřicházejí. "Patrně půjde o nějaký jev spojený s elektrickými silami," říká docent Vladimír Lysenko. "Každý organismus může být zdrojem elektrického napětí, jsou jím například někteří úhoři nebo rejnoci," vysvětluje.
</TEXT>
<HEADING>
Stačí jen důkladně se soustředit?
</HEADING>
<TEXT>
Zatímco vědci porovnávají měření, která nic neobjasnila, demonstruje Valíček své umění dále. Na hruď dává kovovou destičku a prachobyčejnou umělohmotnou propisovací tužku. Oba předměty opět, stejně jako speciální činka, z hrudi nespadnou. "Příště provedeme měření jinými, náročnějšími přístroji," plánuje další výzkum Valíčkova umu docent Lysenko. Valíček souhlasí: "Zkoumání se podrobím, mám vědce rád." "To by se mi taky líbilo, ne každý je však touto schopností nadán," hodnotí Valíčkovo představení vedoucí katedry fyziky docent Sklenák. Valíček však oponuje: "Tohle se může naučit každý, záleží jen na schopnosti soustředění. Nejedná se jen o záležitost fyzikální, ale také duševní." Pro tento den pokusy na katedře skončily. "Když už nic jiného, alespoň se ukázalo, že nejsem žádný podvodník," říká Roman Valíček, muž s neobyčejnými schopnostmi.
Zatímco vědci porovnávají měření, která nic neobjasnila, demonstruje Valíček své umění dále. Na hruď dává kovovou destičku a prachobyčejnou umělohmotnou propisovací tužku. Oba předměty opět, stejně jako speciální činka, z hrudi nespadnou. "Příště provedeme měření jinými, náročnějšími přístroji," plánuje další výzkum Valíčkova umu docent Lysenko. Valíček souhlasí: "Zkoumání se podrobím, mám vědce rád." "To by se mi taky líbilo, ne každý je však touto schopností nadán," hodnotí Valíčkovo představení vedoucí katedry fyziky docent Sklenák. Valíček však oponuje: "Tohle se může naučit každý, záleží jen na schopnosti soustředění. Nejedná se jen o záležitost fyzikální, ale také duševní." Pro tento den pokusy na katedře skončily. "Když už nic jiného, alespoň se ukázalo, že nejsem žádný podvodník," říká Roman Valíček, muž s neobyčejnými schopnostmi.
</TEXT>
</DOC>
<DOC>
<DOCID>LN-20020216027</DOCID>
<DOCNO>LN-20020216027</DOCNO>
<DATE>02/16/02</DATE>
<TITLE>
Francouzská společnost EdF je po italském Enelu druhým "odpadlíkem" ze soutěže o českou elektřinu
</TITLE>
<TEXT>
Příliš drahé. To je důvod, proč francouzská EdF nechce koupit českou elektroenergetiku. Akcie společnosti ČEZ včera prudce klesly.
PRAHA - Největší favorit o privatizaci české elektroenergetiky, francouzská elektrárenská společnost Electricité de France (EdF), ztratila zájem. Její zástupci včera prohlásili, že nepodají novou nabídku na koupi 67,6 procenta akcií společnosti ČEZ a podílů v šesti regionálních distribučních společnostech. Přitom EdF byla údajně jediným zájemcem, který zpočátku hodlal za ČEZ zaplatit vládou požadovanou sumu 200 miliard korun. Francouzům navíc nevadilo, že se s ČEZ prodává i Temelín. Výhrady měli Francouzi proti odběrům uhlí po dobu patnácti let. Zbývající dvě podmínky byly pro ně přijatelné: do roku 2010 vyrábět stanovený objem elektřiny a zachovat odvětví jako jeden celek.
</TEXT>
<HEADING>
Neoblomný kabinet
</HEADING>
<TEXT>
Vláda nicméně trvala na svých podmínkách a zároveň ceně 200 miliard korun. Zmíněná suma je však podle odborníků nereálná. Podle analytika Atlantik FT Romana Cenka by se cena mohla pohybovat o třetinu níže, tak mezi 120 až 150 miliardami. Minulý týden se účasti v boji o energetiku vzdal další vážný zájemce, italský koncern Enel, rovněž s poukazem na příliš vysokou cenu. Podle neoficiálních informací se o energetiku dále ucházely britská International Power a německé koncerny E.ON a RWE. Pro ty je nepřijatelný Temelín, Britové navíc nepodali nabídku na akcie, ale na majetky firem. Mezi uchazeče patřila i španělská Iberdrola, která se prvního kola účastnila v konsorciu s Enelem.
</TEXT>
<HEADING>
Panický strach na burze
</HEADING>
<TEXT>
Pokud se kabinetu nepodaří do konce února najít strategického investora ochotného přistoupit na vládní podmínky, česká elektroenergetika se podle náměstka ministra průmyslu a obchodu Zdeňka Vorlíčka do voleb nezprivatizuje. Rovněž odborníci v rychlou privatizaci nevěří. Podle informací tisku ministři Miroslav Grégr a Jiří Rusnok už dokonce připravují řešení, podle kterého by byl ČEZ v případě neúspěchu privatizace spojen s distribučními firmami. Příští vláda by tak nemohla elektroenergetiku prodávat odděleně. Pár minut poté, co byla zveřejněna zpráva, že EdF z privatizace odstupuje, poklesly akcie společnosti ČEZ o 8 procent. "Část investorů zřejmě dříve doufala, že se ČEZ může prodat velmi rychle," řekl Pavel Hadroušek ze společnosti Fio. "Byla to spíše panická reakce. Nemyslím si, že existuje další prostor pro snižování ceny akcií," dodal Roman Cenek. V závěru dne akcie nakonec mírně posílily a nakonec uzavřely na hodnotě 71,40 koruny, což znamenalo oproti čtvrtku pokles o 6,38 procenta.
Pokud se kabinetu nepodaří do konce února najít strategického investora ochotného přistoupit na vládní podmínky, česká elektroenergetika se podle náměstka ministra průmyslu a obchodu Zdeňka Vorlíčka do voleb nezprivatizuje. Rovněž odborníci v rychlou privatizaci nevěří. Podle informací tisku ministři Miroslav Grégr a Jiří Rusnok už dokonce připravují řešení, podle kterého by byl ČEZ v případě neúspěchu privatizace spojen s distribučními firmami. Příští vláda by tak nemohla elektroenergetiku prodávat odděleně. Pár minut poté, co byla zveřejněna zpráva, že EdF z privatizace odstupuje, poklesly akcie společnosti ČEZ o 8 procent. "Část investorů zřejmě dříve doufala, že se ČEZ může prodat velmi rychle," řekl Pavel Hadroušek ze společnosti Fio. "Byla to spíše panická reakce. Nemyslím si, že existuje další prostor pro snižování ceny akcií," dodal Roman Cenek. V závěru dne akcie nakonec mírně posílily a nakonec uzavřely na hodnotě 71,40 koruny, což znamenalo oproti čtvrtku pokles o 6,38 procenta.
</TEXT>
</DOC>
<DOC>
<DOCID>LN-20020216028</DOCID>
<DOCNO>LN-20020216028</DOCNO>
<DATE>02/16/02</DATE>
<TITLE>
SMS hra Lidových novin o 2x 100 000 a magické hrací karty
</TITLE>
<TEXT>
Denně můžeš vyhrát magické karty Harryho Pottera. Kromě toho můžeš získat dvě hlavní ceny - 2x100 000 korun. A to všechno jen pomocí SMS zpráv ze svého mobilu!
Nenašel jsi ve včerejších novinách hrací kartu? Chceš ještě hrát, ale nesehnal jsi včerejší Lidové noviny? Právě pro Tebe otiskujeme hrací kartu ke Hře o 2x 100 000 korun a magické karty Harryho Pottera i dnes. Dnešní karta na novinovém papíře je zcela rovnocenná kartě na kartonu, která byla v LN vložena včera.
Do této tabulky piš text, který Ti zašleme v SMS a nalepuj kupony z Lidových novin. Tak sestavíš finálovou otázku.
Hlavní soutěž: Každý den od 15. 2. do 14. 3. najdeš v Lidových novinách tři otázky s variantami odpovědí. Svou odpověď pošli vždy mezi 7.00 a 24.00 jako SMS z mobilního telefonu. Po celou dobu soutěže používej stejný mobil! Odpovědi piš pouze ve tvaru HLA HP Číslootázky odpověď - například pro první otázku může odpověď znít HLA HP 01 B. Odpověď na každou otázku pošli ve zvláštní SMS na telefonní číslo podle svého operátora - Eurotel 999111, Paegas 4616, Oskar 7777. Za správnou odpověď Ti připočteme body. Body se načítají po celou dobu soutěže.Po odeslání SMS Ti automaticky pošleme potvrzení, že jsi hlasoval(a), a informaci, kolik máš bodů. Soutěžící s nejvyšším počtem bodů vyhrává 100 000 korun. V případě shodného počtu bodů se cena rozdělí mezi více soutěžících. Denní šance: Navíc vyjde každý den v LN otázka označená slovem "šance". Na ni se odpovídá číslem. Odpověď zašli jako zvláštní SMS ve tvaru HLA HP SANCE Odpověď. Ten, kdo jako první správně odpoví na tuto otázku, získá denní výhru. Finále: Finálovou otázku můžeš sestavit dvěma způsoby: buď z kuponů uveřejňovaných denně v LN, nebo z písmen, která Ti pošleme při potvrzení Tvé odpovědi. Kupony nalepuj a text piš do tabulky. Odpověď na finálovou otázku pošli ve tvaru HLA HP FINALE Odpověď od 14. 3. 12.00 do 18. 3. 12.00 na telefonní číslo podle svého operátora - Eurotel 999 111, Paegas 4616, Oskar 7777. Podrobné instrukce najdeš 14. 3. v LN. Soutěžící, který nejpřesněji odpoví na finálovou otázku, vyhrává 100 000 korun. V případě více správných odpovědí rozhodne vědomostní soutěž. Za děti přebírají ceny rodiče.
</TEXT>
</DOC>
<DOC>
<DOCID>LN-20020216029</DOCID>
<DOCNO>LN-20020216029</DOCNO>
<DATE>02/16/02</DATE>
<TITLE>
Vstoupíme na trh, říkají zástupci centrální banky. To je jeden ze způsobů, jak oslabit měnu.
</TITLE>
<GEOGRAPHY>PRAHA</GEOGRAPHY>
<TEXT>
Česká národní banka je připravena zasáhnout proti vysokému kursu koruny, kterou považuje vůči euru za nadhodnocenou. Včera to prohlásil viceguvernér ČNB Oldřich Dědek, po jehož slovech se měna vydala prudce dolů. Dědek řekl, že silná koruna je v současné době největším problémem ekonomiky, a centrální banka je proto odhodlána využít k jejímu oslabení všech nástrojů, které má. Před tímto prohlášením se koruna vůči euru prodávala asi za 31,66 Kč/EUR, pak ale rychle klesla na 31,89 Kč/EUR. Podle dealerů byla tato slovní intervence dobře načasovaná, když komentář na trh přišel v pátek odpoledne, kdy již většina obchodníků uzavírá pozice. Tento fakt je navíc umocněn tím, že v Americe je příští pondělí volno. Centrální banka použije k oslabení v případě nutnosti také intervencí a snížení úrokových sazeb, hlavně u přímých intervencí má ČNB podle Dědka široké pole působnosti. Bankéř mimo jiné tvrdí, že koruna by ze současného kursu kolem 31,65 Kč/EUR měla oslabit až na 33 Kč. Trvající růst kursu totiž podle něj neodpovídá růstu produktivity práce. Agentura Reuters, která na toto téma s Dědkem hovořila, podotkla, že bankéřův komentář byl doprovázen nezvykle silnými slovy, která jen potvrzují, že Dědek není s vysokým kursem koruny ani trochu spokojen. Koruna za poslední rok vůči euru zpevnila o 12,6 procenta a nejvyšší zisky si připsala v prosinci, kdy vláda ukončila rozhovory o dvou největších privatizačních kauzách.
PRAHA - Česká národní banka je připravena zasáhnout proti vysokému kursu koruny, kterou považuje vůči euru za nadhodnocenou. Včera to prohlásil viceguvernér ČNB Oldřich Dědek, po jehož slovech se měna vydala prudce dolů. Dědek řekl, že silná koruna je v současné době největším problémem ekonomiky, a centrální banka je proto odhodlána využít k jejímu oslabení všech nástrojů, které má. Před tímto prohlášením se koruna vůči euru prodávala asi za 31,66 Kč/EUR, pak ale rychle klesla na 31,89 Kč/EUR. Podle dealerů byla tato slovní intervence dobře načasovaná, když komentář na trh přišel v pátek odpoledne, kdy již většina obchodníků uzavírá pozice. Tento fakt je navíc umocněn tím, že v Americe je příští pondělí volno. Centrální banka použije k oslabení v případě nutnosti také intervencí a snížení úrokových sazeb, hlavně u přímých intervencí má ČNB podle Dědka široké pole působnosti. Bankéř mimo jiné tvrdí, že koruna by ze současného kursu kolem 31,65 Kč/EUR měla oslabit až na 33 Kč. Trvající růst kursu totiž podle něj neodpovídá růstu produktivity práce. Agentura Reuters, která na toto téma s Dědkem hovořila, podotkla, že bankéřův komentář byl doprovázen nezvykle silnými slovy, která jen potvrzují, že Dědek není s vysokým kursem koruny ani trochu spokojen. Koruna za poslední rok vůči euru zpevnila o 12,6 procenta a nejvyšší zisky si připsala v prosinci, kdy vláda ukončila rozhovory o dvou největších privatizačních kauzách.
</TEXT>
</DOC>
<DOC>
<DOCID>LN-20020216030</DOCID>
<DOCNO>LN-20020216030</DOCNO>
<DATE>02/16/02</DATE>
<TITLE>
PRAHA - Překvapení, které vyrazilo odborníkům dech, přinesla včerejší statistická čísla o prosincových tržbách v obchodech. Tržby oproti očekávání klesly o 0,4 procenta v porovnání se stejným obdobím předchozího roku. Poprvé tak klesly po 28 měsících nepřetržitého růstu. Analytici přitom očekávali růst tržeb o 5,7 procenta. Podle odborníků stojí za šokujícím poklesem tržeb menší počet prodejních dnů, nižší počet zahraničních turistů a změna spotřebního chování domácností. "Lidé mění své chování a nekupují vánoční dárky na poslední chvíli," říká analytik Raiffeisenbank Ivo Nejdl. S vánočními nákupy podle expertů začali lidé již v říjnu. Překvapivý výsledek by se však už neměl opakovat. "Nepovažuji prosincové údaje za signál změny trendu ve spotřebitelské poptávce," uvedl Jan Schiesser z Atlantik FT. Tržby by tak měly pokračovat v nastoupeném trendu jako loni. V roce 2001 vzrostly tržby o 4,3 procenta oproti roku 2000. "Nemusíme se obávat, že by byl propad," dodává Ladislav Šípek, člen představenstva Svazu obchodu. K lepším výsledkům obchodníků přispějí podle něj i státní zaměstnanci, kteří v březnu mají od státu dostat přidáno.
</TITLE>
<HEADING>
Špatné počasí omezilo cestování
</HEADING>
<TEXT>
Mezi obchodníky se daří zejména velkým obchodním řetězcům. Společnost Ahold, která provozuje například řetězec obchodů s potravinami Albert, vyinkasovala na závěr roku od zákazníků o 19 procent více než v předchozím roce. Podobně začal i letošní rok. "Oproti loňskému lednu máme nárůst tržeb o více než dvacet procent," komentoval lednový vývoj mluvčí Ahold Arne Kejdana. Ne vše je ale optimistické. V prosinci lidé kvůli špatnému počasí méně cestovali a tržby dopravců tak klesly o 4,3 procenta meziročně. "Tržby v dopravě dobře kopírují vývoj ekonomické aktivity," sdělil Nejdl. Klesaly navíc i služby pro podniky, což podle něj svědčí o výrazném ochlazení ekonomiky. Směrem dolů zamířily rovněž tržby podniků zabývajících se zpracováním dat, kadeřníků a prádelen. Radovat se tak mohly především telekomunikační společnosti, kterým příjmy v prosinci opět vzrostly, a to o téměř sedmnáct procent.
Vývoj maloobchodních tržeb v České republice
meziroční srovnání, v procentech
PRAMEN: ČSÚ, ČTK
</TEXT>
</DOC>
<DOC>
<DOCID>LN-20020216031</DOCID>
<DOCNO>LN-20020216031</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Americké ocelárny US Steel, které mimo jiné vlastní i VSŽ Košice, navrhly ministerstvu průmyslu a obchodu vstup do celého českého ocelářského průmyslu. Potvrdila to mluvčí ministerstva Anna Stárková s tím, že jde o Novou huť, Vítkovice a Vysoké pece Ostrava. US Steel tak přispěchaly zdramatizovat výběr strategického partnera pro hutě, neboť vláda rozhodla o exkluzivitě pro LNM Holdings při jednání o vstupu do Nové huti.
</TEXT>
</DOC>
<DOC>
<DOCID>LN-20020216032</DOCID>
<DOCNO>LN-20020216032</DOCNO>
<DATE>02/16/02</DATE>
<TEXT>
KARLOVY VARY/PRAHA - Skupina kolem Karlovarských minerálních vod (KMV) může dále zvýšit svůj podíl na domácím trhu o další zhruba čtyři procenta z nynějších téměř osmdesáti. Majoritní vlastník karlovarské společnosti, HBSW totiž požádal Český inspektorát lázní a zřídel o zařazení jeho Dobré vody do skupiny minerálních vod, zatímco nyní je označena jako stolní voda. Při roční produkci kolem 140 milionů litrů drží HBSW pětinový podíl na českém trhu s balenou stolní vodou. Ředitel inspektorátu Martin Keprta řekl, že kvalita Dobré vody odpovídá zákonným kritériím pro označení minerální voda.
</TEXT>
</DOC>
<DOC>
<DOCID>LN-20020216033</DOCID>
<DOCNO>LN-20020216033</DOCNO>
<DATE>02/16/02</DATE>
<GEOGRAPHY>STOCKHOLM</GEOGRAPHY>
<TEXT>
Švédská holdingová společnost Investor, součást impéria Wallenbergů, odvolala dlouholetého manažera Percyho Barnevika z postu předsedy správní rady. Učinila tak kvůli prohlubujícímu se skandálu kolem nadměrně vysokých penzijních plateb, které mu poskytla švédsko-švýcarská průmyslová skupina ABB. Barnevik byl nucen z Investoru odejít kvůli obviněním, podle nichž neoprávněně přijal od ABB, která se nyní potácí v těžkém útlumu, při odchodu do penze přilepšení 100 milionů eur.
</TEXT>
</DOC>
<DOC>
<DOCID>LN-20020216034</DOCID>
<DOCNO>LN-20020216034</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Obchodník s cennými papíry KTP Quantum, který zastavil výplatu svých 27 tisíc klientů, předpokládá, že by začal opět standardně fungovat zhruba za tři měsíce. Jeden z akcionářů KTP, Karel Takáč, včera uvedl, že firma bude schopna uspokojit klienty až poté, co se posune vývoj v chystané akvizici se švýcarskou Swiss Asset Management (SAM). Ta má kromě toho podle Takáče KTP poskytnout finanční pomoc v rozmezí 300 až 500 milionů korun. Šance na vstup SAM do KTP jdou podle Takáče zhruba 50procentní. Ředitel SAM CZ Lubomír Dugovič včera LN potvrdil, že jednání trvají. "Provádíme nyní v KTP due dilligence. Na naší strategii se nic nezměnilo, musíme jen zvážit, zda vstup do KTP nepoškodí naše jméno," uvedl. V případě, že švýcarský partner od akvizice odstoupí, společnost KTP podle Takáče majetek prodá a klienty vyplatí postupně. KTP prý jedná s třemi zájemci o Médeiu, přičemž cena se pohybuje kolem 1,2 miliardy korun. Médeia ovládá lázně Jáchymov, Bohdaneč a Teplice. "Management KTP Quantum musí přijít s řešením této situace. Řádově ve dnech," říká mluvčí Komise pro cenné papíry (KCP) Radka Procházková. Podle ní musí management KTP zlikvidnit své portfolio tak, aby byli schopni vyplatit investory v zákonných lhůtách. Makléři měli původně do konce února změnit své portfolio na likvidnější, protože KCP firmě vytýkala, že většinu majetku tvoří veřejně neobchodovatelné akcie. Tento požadavek dosud firma nesplnila. "V portfoliu převažují akcie společnosti Médeia Bohemia," uvedla mluvčí. Neschopnost vyplácet vklady klientů přinutila KCP k akci. "Komise pro cenné papíry provádí kontrolu na místě. Jejím cílem je zjištění skutečného stavu ve společnosti," sdělila Procházková. Firma KTP v posledních dnech čelila masivním výprodejům ze strany klientů, kteří se obávali, že majetek KTP nepostačuje na výplaty.
</TEXT>
</DOC>
<DOC>
<DOCID>LN-20020216035</DOCID>
<DOCNO>LN-20020216035</DOCNO>
<DATE>02/16/02</DATE>
<TEXT>
Prezident Václav Havel včera jmenoval viceguvernéra České národní banky Luďka Niedermayera na další šestileté období do bankovní rady.
</TEXT>
</DOC>
<DOC>
<DOCID>LN-20020216036</DOCID>
<DOCNO>LN-20020216036</DOCNO>
<DATE>02/16/02</DATE>
<TITLE>
Bývalý jugoslávský prezident žádá předvolání představitelů USA, Británie, Německa a Francie
</TITLE>
<TEXT>
Ve velkou show jednoho herce proměnil Milošević soudní proces, v němž čelí obvinění ze zločinů proti lidskosti.
HAAG - "Absolutní lží" je podle Slobodana Miloševiče, bývalého srbského a jugoslávského prezidenta, obvinění žalobců Mezinárodního trestního tribunálu pro bývalou Jugoslávii (ICTY), že se podílel na válečných zločinech, zločinech proti lidskosti a genocidě. Politik, který včera pokračoval již druhým dnem ve svém úvodním slově před soudem v nizozemském Haagu, pokračoval místo obhajoby ve vznášení obvinění proti čelným představitelům světového společenství. Podobně jako žalobci ICTY použil iobžalovaný fotografie a videonahrávky. Většina z nich zachycovala oběti leteckých úderů NATO proti Jugoslávii v roce 1999. Zohavená lidská těla měla šokovat veřejnost a získat je na exprezidentovu stranu. Televize CNN, která proces živě přenáší, se je nakonec rozhodla překrýt páskem s textem, že snímek je "příliš krutý, než aby mohl být zveřejněn". Milošević často používal sarkasmů a svébytného humoru. "Dokonce i divoká prasata přeplavala při útěku před nálety NATO řeku z Kosova, což se nikdy předtím nestalo," dokládal svou tezi, že Srbové neorganizovali vyhánění Albánců. Ti prý jen utíkali před spojeneckými bombami. Největším trumfem se stal exprezidentův požadavek, aby soud předvolal jako svědky řadu významných světových politiků. K nejznámějším politikům uvedeným Miloševičem patří bývalý americký prezident Bill Clinton, jeho francouzský kolega Jacques Chirac, britský premiér Tony Blair či německý kancléř Gerhard Schröder. Milošević motivoval svůj požadavek jen obecně: měli by prý potvrdit, že v době, kdy měl páchat své zločiny, se s ním uvedení lidé stýkali jako s"mírotvorcem". Pokud by posluchači neznali historii kosovské válečné kampaně jugoslávské armády, mohli by díky Miloševičovu řečnickému výkonu ustrnout nad srbskou mírností.
</TEXT>
<HEADING>
Srbové se starali o plenky pro Albánce
</HEADING>
<TEXT>
Obžalovaný zdůvodnil požadavek, proč by měl svědčit italský exministr zahraničí Lamberto Dini tím, že právě jeho žádal, aby pomohl uniknout vůdci umírněných kosovských Albánců Ibrahimu Rugovovi. A to před vraždou plánovanou vůdcem kosovských extremistů Hashimem Thacim. Právě kontakty generálů NATO s tímto "teroristou" jsou údajně důkazem, že soud nad Miloševičovou osobou je "pomocí terorismu". "Mezi Rugovovými příbuznými, jimž jsme zachránili život, bylo i jedno malé dítě. Naši policisté mu nakupovali plenky," vypovídal Milošević. Jak argumenty souzeného válečného zločince zapůsobí na soud, je těžké odhadnout. Již včera ale na Miloševičovy argumenty pozitivně odpověděli ruští politici. Ruský parlament přijal usnesení, v němž doporučuje prezidentovi Vladimiru Putinovi, aby se v Radě bezpečnosti OSN zasadil o zkrácení funkčního období ICTY. "Tribunál agresi (letecké údery NATO - pozn. red.) právně nezhodnotil a odmítl povolat k odpovědnosti vůdce států, které náleží k NATO," uvádí se v rezoluci schválené poslanci.
</TEXT>
<HEADING>
Jak se Milošević hájil
</HEADING>
<TEXT>
* "Ptám se, jaký je to druh tribunálu, když jste odmítli soudit osoby odpovědné za zločiny vůdců a armád NATO."
* "Já osobně jsem mu (Ibrahimu Rugovovi, vůdci kosovských Albánců pozn. red.) zachránil život, když jsem uprostřed bojů požádal italského ministra zahraničí, aby pro něj poslal letadlo."
* "Proces proti mně je podporou sil, které roztrhly Jugoslávii. Pouze tak podporujete terorismus, jenž se stále všude šíří."
Pramen: AP
</TEXT>
</DOC>
<DOC>
<DOCID>LN-20020216037</DOCID>
<DOCNO>LN-20020216037</DOCNO>
<DATE>02/16/02</DATE>
<TITLE>
VÍDEŇ - Soudní řízení hrozí korutanskému hejtmanovi Jörgu Haiderovi za to, že neměl povolení na vývoz zboží, které přivezl jako humanitární pomoc do Iráku. Haider, ani Rakousko-irácká společnost, jejímž jménem Haider pomoc do Iráku dopravil, totiž nepožádali ministerstvo hospodářství o povolení vývozu, které je podle rezoluce OSN 661 z roku 1990 nezbytné. Haider tak porušil nařízení o embargu proti Iráku. Ministr financí Martin Bartenstein již v tomto duchu informoval finanční úřad, který věc přešetří. Pokud přesáhne hodnota vyvezeného zboží částku 72 000 euro, pak Haiderovi hrozí pokuta ve výši 140 000 eur anebo trest odnětí svobody až na dva roky. Haider po návratu obhajoval návštěvu mezinárodně izolovaného režimu jako "humanitární" misi. Poukazoval na to, že tam vezl lékařské přístroje a krevní konzervy, které "pomohou především dětem". Nicméně Spojené státy nyní žádají po rakouské vládě vysvětlení.
</TITLE>
<HEADING>
Jörg Haider: Stáhnu se do Korutan
</HEADING>
<TEXT>
Po své kontroverzní cestě do Iráku si Haider na včerejšek připravil další překvapení. Korutanský hejtman prohlásil, že opouští spolkovou politiku. To znamená, že již nebude členem koaličního výboru, ve kterém představitelé jeho strany Svobodných spolu s lidovci projednávají vládní záležitosti, a kde fakticky padají nejdůležitější rozhodnutí vlády. Haider se v budoucnosti nebude ucházet ani o žádné funkce na spolkové úrovni. Toto řešení podle svých slov označil za "konečné".
Po své kontroverzní cestě do Iráku si Haider na včerejšek připravil další překvapení. Korutanský hejtman prohlásil, že opouští spolkovou politiku. To znamená, že již nebude členem koaličního výboru, ve kterém představitelé jeho strany Svobodných spolu s lidovci projednávají vládní záležitosti, a kde fakticky padají nejdůležitější rozhodnutí vlády. Haider se v budoucnosti nebude ucházet ani o žádné funkce na spolkové úrovni. Toto řešení podle svých slov označil za "konečné".
</TEXT>
</DOC>
<DOC>
<DOCID>LN-20020216038</DOCID>
<DOCNO>LN-20020216038</DOCNO>
<DATE>02/16/02</DATE>
<TITLE>
LONDÝN - Příslušníci britské královské rodiny se včera na windsorském zámku rozloučili se sestrou britské panovnice princeznou Margaret. Ta zemřela minulou sobotu ve věku 71 let následkem mozkové mrtvice. Smutečního obřadu, který se konal s vyloučením široké veřejnosti a s omezeným přístupem médií, se zúčastnilo 400 lidí včetně sedmatřiceti členů nejužší královské rodiny. Nejsledovanější osobou obřadu byla matka princezny a britské královny, 101letá královna matka Alžběta. Té v účasti na pohřbu nezabránil ani vysoký věk, ani varování lékařů: v posledních týdnech bojovala s plicní infekcí a ve středu navíc upadla a poranila si ruku. Z královského paláce v Sandringhamu přiletěla do Windsoru již ve čtvrtek vrtulníkem a v kapli se objevila na vozíku. Smuteční hosté si během obřadu vyslechli verše, které pro tuto příležitost napsal dvorní básník Andrew Motion. Margaret byla považována za rebelku královské rodiny. Značnou nevoli jejích členů vyvolalo princeznino přání, aby byla navzdory tradici pohřbena žehem. Historie Windsorů zná jen jeden podobný případ: v roce 1939 byla pohřbena žehem dcera královny Viktorie princezna Luisa. Urna s Margaretinými ostatky má být uložena v královské hrobce v kapli svatého Jiří u windsorského zámku. Podle britských médií si princezna také přála, aby její popel byl rozprášen na ostrově Mustique v Karibském moři, kde strávila nejšťastnější období života.
</TITLE>
<TEXT>
Životní příběh princezny Margaret čtěte v příloze Neděle
</TEXT>
</DOC>
<DOC>
<DOCID>LN-20020216039</DOCID>
<DOCNO>LN-20020216039</DOCNO>
<DATE>02/16/02</DATE>
<GEOGRAPHY>BRUSEL</GEOGRAPHY>
<TEXT>
Předsedové vlád České republiky, Slovenska, Polska a Maďarska (zemí tzv. visegrádské čtyřky) vyjádřili včera nelibost nad návrhem EK, jak financovat rozšířenou EU po přistoupení jejich zemí v letech 2004-06. Shodli se, že by se novým členům EU mělo dostat naprosto stejného zacházení jako stávajícím. "Premiéři litují, že globální návrh EK je vzdálen jejich stanoviskům," praví se v prohlášení.
</TEXT>
</DOC>
<DOC>
<DOCID>LN-20020216040</DOCID>
<DOCNO>LN-20020216040</DOCNO>
<DATE>02/16/02</DATE>
<GEOGRAPHY>VATIKÁN</GEOGRAPHY>
<TEXT>
Vatikán, veden snahou vyvrátit obvinění, že papež Pius XII. učinil příliš málo, aby zabránil holocaustu, zpřístupní některé dokumenty z druhé světové války. Během několika let budou otevřeny archivy z období před druhou světovou válkou, z války i z poválečné doby.
</TEXT>
</DOC>
<DOC>
<DOCID>LN-20020216041</DOCID>
<DOCNO>LN-20020216041</DOCNO>
<DATE>02/16/02</DATE>
<GEOGRAPHY>WASHINGTON</GEOGRAPHY>
<TEXT>
Americký ministr zahraničí Colin Powell vyzval mládež, aby používala prezervativy při intimním styku a ochránila se tak před pohlavními nakažlivými chorobami a AIDS. Jeho výroky v debatě na hudebním kanálu MTV pobouřily některé konzervativce.
</TEXT>
</DOC>
<DOC>
<DOCID>LN-20020216042</DOCID>
<DOCNO>LN-20020216042</DOCNO>
<DATE>02/16/02</DATE>
<TITLE>
Z hořícího komplexu u Londýna uteklo několik žadatelů o azyl * Požár byl možná založen úmyslně
</TITLE>
<TEXT>
Dalším problémům s uprchlíky by měla zabránit reforma přistěhovalecké politiky, kterou nedávno představila britská vláda.
LONDÝN - Celou noc na včerejšek a ještě i během dne bojovaly desítky hasičů s požárem, který zachvátil největší uprchlické centrum v Evropě - komplex Yarl's Wood ležící severně od Londýna. Oheň vypukl v přijímacích prostorách centra po hádce mezi personálem a několika žadateli o azyl. Hasičům se jej podařilo uhasit, následně ale začalo hořet na dalších místech. Britská policie má silné podezření, že požár byl založen úmyslně. V centru už delší dobu panovalo napětí, které podle zástupců uprchlíků vyvrcholilo tahanicí při pokusu spoutat ruce 55leté nemocné ženě, která měla být převezena k ošetření. Představitelé centra to ale popírají. Během požáru, s nímž v noci bojovalo přes 80 hasičů s 15 hasičskými vozy, se podařilo několika žadatelům o azyl utéct. "Centrum opustilo přibližně 20 lidí," odhadl včera odpoledne jejich počet John Bates, mluvčí soukromé bezpečnostní agentury Group 4, která komplex hlídá. Nejméně osm uprchlíků se podařilo znovu chytit. Požár v imigračním centru Yarl's Wood vypukl v době, kdy je téma uprchlíků v Británii intenzivně přetřásáno. A to i kvůli množícím se pokusům žadatelů o azyl dostat se ilegálně na britské ostrovy tunelem pod kanálem La Manche. Britská vláda navíc nedávno zveřejnila podrobnosti radikální reformy přistěhovalecké politiky. Její součástí by podle ministra vnitra Davida Blunketta mělo být zavedení zkoušek z angličtiny a prověření znalostí britských institucí. V návrhu známém jako "Bílá kniha" je také obsažena nová přísaha věrnosti, která se má skládat veřejně. Návrh textu nové přísahy, v níž pravděpodobně nebude zmínka o královně, zní: "Budu respektovat práva a svobody Spojeného království, budu hájit jeho demokratické hodnoty, bedlivě dodržovat jeho zákony a plnit své povinnosti britského občana." Nově navrhovaná opatření jsou považována za reakci Londýna na teroristické útoky z 11. září, spáchané ve Spojených státech. Následně se totiž zjistilo, že několik členů teroristické organizace Al Kajda, která byla označena za pachatele útoků, přebývalo v Británii.
</TEXT>
<HEADING>
Zavedení "zelených karet"
</HEADING>
<TEXT>
Vláda rovněž hodlá zavést nové pracovní povolení ve stylu amerických "zelených karet", umožňující držiteli pobyt na britském území s přístupem na místní pracovní trh. Zároveň se doporučuje zpřísnění trestů pro ty, kteří pašují cizince do země. Na podzim mají být také zrušeny poukázky na základní potřeby, které jsou žadatelům o azyl vystavovány a které se setkaly s tvrdou kritikou. Místo poukázek mají být čekatelům na azyl přidělovány peníze v hotovosti. Toto opatření uvítala zvláště Rada pro uprchlíky. Systém poukázek se nelíbil ani uprchlíkům samým, kritizovali ho například i romští žadatelé o azyl z ČR. Opatření navrhovaná vládou se setkávají s příznivou odezvou u vládních labouristů i u konzervativní opozice. Podle ředitele Rady pro uprchlíky Nicka Hardwicka se ale "Bílá kniha" nezabývá řešením údajných nepoctivostí při vyřizování žádostí o azyl. Někteří odpůrci nových opatření zase argumentují, že reformy jsou oživením nacionalismu.
Vláda rovněž hodlá zavést nové pracovní povolení ve stylu amerických "zelených karet", umožňující držiteli pobyt na britském území s přístupem na místní pracovní trh. Zároveň se doporučuje zpřísnění trestů pro ty, kteří pašují cizince do země. Na podzim mají být také zrušeny poukázky na základní potřeby, které jsou žadatelům o azyl vystavovány a které se setkaly s tvrdou kritikou. Místo poukázek mají být čekatelům na azyl přidělovány peníze v hotovosti. Toto opatření uvítala zvláště Rada pro uprchlíky. Systém poukázek se nelíbil ani uprchlíkům samým, kritizovali ho například i romští žadatelé o azyl z ČR. Opatření navrhovaná vládou se setkávají s příznivou odezvou u vládních labouristů i u konzervativní opozice. Podle ředitele Rady pro uprchlíky Nicka Hardwicka se ale "Bílá kniha" nezabývá řešením údajných nepoctivostí při vyřizování žádostí o azyl. Někteří odpůrci nových opatření zase argumentují, že reformy jsou oživením nacionalismu.
</TEXT>
</DOC>
<DOC>
<DOCID>LN-20020216043</DOCID>
<DOCNO>LN-20020216043</DOCNO>
<DATE>02/16/02</DATE>
<TEXT>
ŘÍM (od dopisovatelky LN v Itálii) - "Lodě s imigranty potopíme výstřely z děla," tak vysvětluje ministr pro ústavní reformy Umberto Bossi nedávné rozhodnutí italské vlády rozestavit vojenské námořnictvo jako hráz proti připlouvajícím lodím s ilegálními imigranty. "Invazím bude definitivně učiněna přítrž," upřesňuje Bossi. Daná opatření jsou součástí dvou vládních zákonů o imigraci, které v současnosti projednává italský Senát. Ilegální imigrace představuje pro Itálii vážný problém. Situace se navíc v poslední době zhoršuje. Minulý týden ve středu připlula do Gallipoli v Puglii turecká loď Engin s 477 zoufalými pasažéry na palubě, mezi nimiž bylo 102 dětí. Ve stejný den se podařilo 12 uprchlíkům z Moldávie dosáhnout na motorovém člunu přístav Civitavecchia v Laziu. Od nástupu pravicové vlády Silvia Berlusconiho k moci v květnu 2001 se počet zadržených lodí s imigranty zvýšil o celých 23 %. Italská vláda proto hledá nejrůznější cesty, jak problém řešit. Úkol byl svěřen právě Umbertu Bossimu, který je známý svými xenofobními výroky a nekompromisním postojem vůči imigrantům. Ohání se zkušenostmi Francie, která podle něj lodě s imigranty okamžitě vykazuje z francouzských teritoriálních vod a také používá vojenské námořnictvo. Ostatní ministři reagují na Bossiho prohlášení zdrženlivě. Nicméně jeho návrh již dostal ve vládě zelenou a teď prochází parlamentem. Vzhledem k vládní většině by nemělo být jeho schválení problematické. Přesto opozice mobilizuje síly a volá po zrušení "licence k zabíjení přistěhovalců".
</TEXT>
</DOC>
<DOC>
<DOCID>LN-20020216044</DOCID>
<DOCNO>LN-20020216044</DOCNO>
<DATE>02/16/02</DATE>
<GEOGRAPHY>KÁBUL</GEOGRAPHY>
<TEXT>
Rvačka se strhla před fotbalovým stadionem v afghánské metropoli Kábulu, kde se včera utkali místní borci s výběrem vojáků mezinárodních mírových sil ISAF. Ke střetu došlo mezi policisty a fanoušky, kteří se nedostali na zcela vyprodaný stadion, kde již zasedlo třicet tisíc diváků. Ty, kteří se přesto ještě snažili dostat do hlediště, policie zahnala dřevěnými tyčemi, střelbou do vzduchu a slzným plynem. Utkání, které bylo nazváno zápasem "jednoty a přátelství" a mělo být důkazem toho, že Afghánistán pomalu přechází od války k normálnímu životu, tak přineslo nečekaný výsledek - 55 zraněných. Na branky zvítězili zahraniční vojáci 3:1. Stadion, kde se utkání hrálo, má rovněž významnou nesportovní historii. Za vlády Talibanu totiž sloužil jako popraviště, kde byli provinilci trestáni rovněž bitím a řezáním končetin.
</TEXT>
</DOC>
<DOC>
<DOCID>LN-20020216045</DOCID>
<DOCNO>LN-20020216045</DOCNO>
<DATE>02/16/02</DATE>
<TITLE>
Někteří muži ze seznamu FBI jsou ve vazbě.Šest mužů uvedených v úterní výstraze amerického Federálního úřadu pro vyšetřování (FBI), který varoval před bezprostředním teroristickým útokem, je ve vazbě v Jemenu a v dalších zemích. FBI zveřejnila jména všech 17 mužů, kteří byli podezřelí z přípravy atentátů na americké cíle v Jemenu nebo v USA, i když si nebyla jista, jestli některý z nich není ve vězení.
</TITLE>
<TEXT>
De Niro bude moderovat pořad o útocích proti USA. Americký herec Robert De Niro bude moderovat pořad americké televize CBS o teroristickém útoku na newyorské Světové obchodní centrum (WTC). Program bude obsahovat dosud nezveřejněné záběry z interiéru komplexu WTC během atentátů. Jde o záznamy francouzských filmařů Gedeona a Julesa Naudetových, kteří pokračovali v natáčení i po nárazu druhého letadla nějakou dobu i uvnitř mrakodrapů.
Pákistán: unesený novinář žije. Pákistánský ministr vnitra Muínuddín Haidar odmítl včera tvrzení, že unesený novinář Daniel Pearl z listu Wall Street Journal by byl mrtvý. Zároveň oznámil, že během následujících dvou dnů by mělo dojít k velké vlně zatýkání, která by měla pomoci uneseného novináře zachránit.
"Americký Talib" stane před soudem v srpnu. Soudní proces s americkým příslušníkem afghánského fundamentalistického hnutí Taliban Johnem Walkerem Lindhem bude zahájen 26. srpna. 21letému Lindhovi hrozí trest deseti let vězení. Prohlásil se za nevinného ve všech bodech obžaloby, včetně obvinění z konspirace s cílem připravit o život Američany v zahraničí.
Odsouzený esesák Viel byl propuštěn z vazby. Bývalý důstojník nacistických oddílů SS Julius Viel (83), kterého loni německá justice odsoudila ke 12 letům vězení za vraždu sedmi židovských vězňů z terezínského ghetta, byl včera kvůli špatnému zdravotnímu stavu puštěn z vězeňské nemocnice a přeložen do normálního zdravotnického zařízení.
</TEXT>
</DOC>
<DOC>
<DOCID>LN-20020216046</DOCID>
<DOCNO>LN-20020216046</DOCNO>
<DATE>02/16/02</DATE>
<TITLE>
Na afghánském území či v sousedním Pákistánu nerušeně přežívají představitelé kdysi vládnoucího fundamentalistického hnutí.
</TITLE>
<TEXT>
MAJDÁN ŠAHR, Afghánistán - Na polní cestě s vyježděnými kolejemi, vedoucí z města, si hrají otrhaní kloučci a muži s turbany na hlavách a s granátomety v rukou ukazují cestu. Každý ví, jak se dostat k domu muže, kterého nazývají velitel. Jen před několika měsíci byl Gulam Muhammad Hotak na frontových liniích se svými talibanskými vojáky. Teď je zpátky ve své vesnici a tvrdí, že chce zůstat mimo politiku a boje. Má ale stále kolem sebe skupinu věrných bojovníků - a skladiště zbraní dostatečně velké, aby znepokojovalo afghánské úřady. Hotak je uctívaná místní osobnost a jeho vypolštářovaný obývací pokoj je plný prošedivělých vesnických vůdců a jeho šlachovitých druhů s řinčícími kalašnikovy. Hotak je příkladem obrovských potíží, jimž prozatímní vláda Hamída Karzáího čelí ve snaze vymýtit zbytky Talibanu. Velitelé amerických vojsk v Afghánistánu často mluví o odstranění zbývajících ohnisek islámské milice. Ale muži jako Hotak jsou dokladem toho, jak hluboké kořeny má Taliban, a to zvláště ve vesnicích, kde rodinné svazky a přetrvávající krevní pouta mají přednost před pomíjivými politickými spojenectvími. Podobně jako mnoho místních velitelů po celém Afghánistánu, zvláště jako paštunští kmenoví vůdcové, k nimž patří, Hotak spojil svůj osud s Talibanem, když toto hnutí ovládlo jeho domovskou provincii Vardak západně od Kábulu. Bylo to v souladu se starou afghánskou tradicí vytváření aliancí - byť křehkých - se stranou, která vypadá na to, že zvítězí. Talibové udělali přesně totéž. Od roku 1994 využívali Majdán Šahr, ležící 40 kilometrů jihozápadně od Kábulu, jako nástupiště k útoku na hlavní město. Hotak, který byl známým velitelem mudžáhidů během dlouhého boje proti Sovětům, byl na bojišti pro Taliban cenným přínosem. Zúčastnil se urputných bojů proti jednotkám Severního spojenectví na pusté planině Šomalí severně od metropole. V mocenské struktuře Talibanu si našli místo i další členové jeho rodiny. Bratr Hadži Músá Hotak se stal náměstkem talibanského ministra plánování a podobně jako většina talibanského vedení se po zhroucení islámské milice skrývá.
</TEXT>
<HEADING>
Převlékání turbanů
</HEADING>
<TEXT>
Americké a pákistánské úřady pátrají po činitelích Talibanu, a to nejen po významných vůdcích, jako je mulla Muhammad Umar. Pákistánská oficiální místa v před týdnem sdělila, že v uprchlickém táboře v Péšávaru byl zadržen náměstek ministra zavodňování Talibanu a o několik dní dříve byl americkým vojákům předán bývalý ministr zahraničí Vakíl Ahmad Muttavakíl, který se stal nejvýše postaveným představitelem kdysi vládnoucího hnutí v amerických rukách. Přinejmenším některým talibanským ministrům se ale podařil uprchnout od sousedního Pákistánu, kde v klidu přežívají. Reportérka britského listu Daily Telegraph například před několika dny popsala, jak se v pákistánské provincii Balúčistán ležící u afghánských hranic setkala s několika vysokými představiteli tohoto hnutí. Mezi nimi byl bývalý náměstek ministra obrany Mulána Abdulláh Sahádí a dokonce i jeden talibanský ex-ministr, který si nepřál zveřejnit své jméno. "Oholili jsme si bradky, vzali si turbany jiné barvy, nasedli do aut a přejeli hranici," popsal nerušený odjezd z Afghánistánu Sahádí.
Americké a pákistánské úřady pátrají po činitelích Talibanu, a to nejen po významných vůdcích, jako je mulla Muhammad Umar. Pákistánská oficiální místa v před týdnem sdělila, že v uprchlickém táboře v Péšávaru byl zadržen náměstek ministra zavodňování Talibanu a o několik dní dříve byl americkým vojákům předán bývalý ministr zahraničí Vakíl Ahmad Muttavakíl, který se stal nejvýše postaveným představitelem kdysi vládnoucího hnutí v amerických rukách. Přinejmenším některým talibanským ministrům se ale podařil uprchnout od sousedního Pákistánu, kde v klidu přežívají. Reportérka britského listu Daily Telegraph například před několika dny popsala, jak se v pákistánské provincii Balúčistán ležící u afghánských hranic setkala s několika vysokými představiteli tohoto hnutí. Mezi nimi byl bývalý náměstek ministra obrany Mulána Abdulláh Sahádí a dokonce i jeden talibanský ex-ministr, který si nepřál zveřejnit své jméno. "Oholili jsme si bradky, vzali si turbany jiné barvy, nasedli do aut a přejeli hranici," popsal nerušený odjezd z Afghánistánu Sahádí.
</TEXT>
</DOC>
<DOC>
<DOCID>LN-20020216047</DOCID>
<DOCNO>LN-20020216047</DOCNO>
<DATE>02/16/02</DATE>
<GEOGRAPHY>KÁBUL</GEOGRAPHY>
<TEXT>
Vražda Abdura Rahmána, ministra letecké dopravy a cestovního ruchu afghánské prozatímní vlády, byla údajně spiknutím, do něhož bylo zapojeno několik vysokých vládních oficiálních činitelů. Vyplývá to z včerejšího prohlášení afghánského prozatímního premiéra Hamída Karzáího, podle něhož jsou dotyční činitelé v současnosti v Saúdské Arábii a někteří z nich již byli zatčeni. První informace hovořily o tom, že Rahmána ubil ve čtvrtek večer dav afghánských poutníků na letišti v Kábulu proto, že nařídil zrušení jednoho letu věřících směřujících na pouť do Mekky v Saúdské Arábii, aby mohl použít letadlo k cestě do Indie v doprovodu své rodiny. Někteří z poutníků přitom na odlet do Mekky čekali už dva dny, navíc v chladném počasí, v němž dvě ženy údajně umrzly. Podle jednoho z poutníků přitom za cestu do posvátného místa islámu zaplatili svými celoživotními úsporami v přepočtu asi 1500 dolarů (přibližně 55 tisíc korun). Pouť do Mekky, nazývaná hadždž, má jednou za život vykonat každý zdravý muslim. Rozezlení poutníci afghánského ministra vytáhli z letadla, v němž se chystal odletěl. "Čtyři lidé vnikli do letadla, vytáhli ho ven a na místě ho zabili," popsal incident jeden z poutníků, citovaný agenturou Reuters. Ministrově ochrance se masakru nepodařilo zabránit a nezasáhli ani příslušníci mezinárodních sil. "Věděli jsme, že se tam něco děje, ale seběhlo se to příliš rychle," řekl agentuře AP mluvčí sil, britský kapitán Graham Dunlop. "Není to navíc v naší pravomoci," dodal. Podle Karzáího ale vražda Rahmána neměla "nic společného s poutníky". Naopak prý do ní byli zapleteni nejméně čtyři oficiální činitelé, mezi nimiž je i generál Abdulláh Džán Tavhídí pověřený vedením afghánské špionáže a generál Kalandár Bag, náměstek ministerstva obrany.
</TEXT>
</DOC>
<DOC>
<DOCID>LN-20020216048</DOCID>
<DOCNO>LN-20020216048</DOCNO>
<DATE>02/16/02</DATE>
<TITLE>
Poslední díl seriálu listu The Washington Post popisuje prezidentovu roli v počátcích krize očima jeho spolupracovníků
</TITLE>
<HEADING>
Bílý dům po 11. září exkluzivně v LN
</HEADING>
<TEXT>
Přípravy na válku byly v plném proudu. Prezident George W. Bush přemýšlel také o tom, jak své zemi i světu vysvětlí, co hodlá dělat. Chtěl své plány oznámit před společným zasedáním obou komor Kongresu. Než ale stanovil datum projevu, chtěl být spokojen s vyzněním i obsahem toho, co se chystal říct. Žádná prezidentská řeč z poslední doby nebyla tak důležitá pro morálku národa a neměla být tak zkoumaná jako tato. Práce na projevu začala v neděli 16. září odpoledne poté, co se Bush vrátil z Camp Davidu. Členům svého týmu Bush sdělil své první nápady a prezidentova mediální poradkyně Karen P. Hughesová si je poznamenala do notesu: "Vyzvat k akci, rozdrtíme je... Definovat misi... Válka není vedena proti jednomu člověku či jedné skupině, je proti terorismu." Bylo jasné, že prezident byl už tehdy v neděli rozhodnut o zahájení vojenských úderů. Svému týmu se o tom ale nezmínil. Dodal pouze, že v projevu by mělo být řečeno, co mohou američtí obyvatelé očekávat od války proti terorismu - že bude "zdlouhavá". V pondělí už Bush začal naléhat. Řekl Hughesové, že chce vidět koncept své řeči ještě večer. Věděla, jakým tempem tvůrci projevů rádi pracují, a tak řekla, že dát dohromady tak důležitou řeč tak rychle bude obtížné, ne-li přímo nemožné. "Chci to mít do sedmi," trval na svém Bush. S vražedným termínem v zádech pracoval tým tvůrců bez přestávky a v pondělí večer byla na světě první verze.
</TEXT>
<HEADING>
Úterý 18. září: Projev vzniká před garáží
</HEADING>
<TEXT>
V úterý ráno po zasedání Rady národní bezpečnosti se Bush sešel s Hughesovou a celým komunikačním týmem. Řekl jim, že s tím, co mu dali, není spokojen. Nelíbil se mu závěr. Vzhledem k tomu, co chtěl sdělit, byl příliš vznešený a tajemný. Žádal jednoduché, přímé sdělení, které by znělo: toto je mé poslání, toto je můj cíl. Toto je cíl této země. V úterý ráno přinesla prezidentova poradkyně pro otázky národní bezpečnosti Condoleezza Riceová na schůzku přípravného týmu znění ultimáta pro Taliban, jehož návrh připravilo ministerstvo zahraničí. Bush si začal pohrávat s myšlenkou, že by dávalo větší smysl, pokud by bylo ultimátum začleněno do jeho projevu. Přinejmenším by tak vzniklo jednoduché sdělení. Bush také došel k závěru, že by ultimátum dané Talibanu mělo větší váhu, pokud by zaznělo přímo z úst prezidenta Spojených států. Tentýž den se Bush také setkal s francouzským prezidentem Jacquesem Chirakem. Byla to jeho první schůzka s hlavou cizího státu od útoků. Chirac chtěl z první ruky slyšet, co administrativa zamýšlí. Bush ho překvapil. Mluvil spatra a zmírnil Chirakovy obavy, že Spojené státy mohou jednat zbrkle. Někdy kolem půl desáté večer, když šéf tvůrců projevů Michael Gerson přijel ke svému domu na předměstí Washingtonu, zazvonil mu telefon. Byl to sám prezident, který měl několik připomínek k projevu. Bush takhle se změnami volal večer jen málokdy, dával přednost práci ráno. Gerson našel kopii projevu a ještě v autě před garáží se dal do práce. Bush nebyl současnou verzí nadšený, řekl ale Gersonovi, že jsou na správné cestě. Během následující půlhodiny prošli text odstavec po odstavci a udělali asi dvacet změn. Gerson to považoval za dobré znamení: Bush se totiž nezabýval slovíčkařením, dokud nebyl spokojen se stavbou a podobou projevu.
</TEXT>
<HEADING>
Středa 19. září: Proslov je na světě
</HEADING>
<TEXT>
Asi v půl dvanácté dopoledne pisatelé projevu zavolali Hughesové a řekli jí, že podle jejich názoru je už závěr hotov. Přinesli nejnovější verzi k ní do kanceláře, a než se rozhodli, že návrh ukážou Bushovi, prošli si ho řádek po řádku. Přibližně ve čtvrt na dvě vyrazili do Oválné pracovny. "Usmíváte se," podotkl Bush. "To je dobře." Během přípravy projevu přicházeli různí představitelé s návrhy na jazykové úpravy. Ministerstvo zahraničí se například obávalo, aby se partneři v protiteroristické koalici necítili dotčeni. Vzhledem k ochotě Ruska podpořit válku proti terorismu tak bylo slovní spojení "imperiální komunismus", popisující jednu z nejkrvavějších ideologií 20. století, nahrazeno výrazem "totalitarismus". Když si Bush koncept projevu přečetl, navrhl ještě několik změn. Pak byl teprve spokojený. "Dobrá práce," řekl svým poradcům. "Pojďme to říct Kongresu." Kongresovým vůdcům řekl, že chce před oběma komorami promluvit hned další večer. Potom Bush, neformálně oblečen v teplákové bundě, zamířil do promítacího sálu Bílého domu a přednesení projevu si vyzkoušel. V sedm večer se Bush setkal se členy svého válečného kabinetu. Rumsfeld zmínil projev a řekl, že by zněj neměl vyčnívat bin Ládin. Pokud se tam objeví jeho jméno, argumentoval Rumsfeld, tak riskujeme, že ho příliš vyzdvihneme a zúžíme podporu protiteroristické kampaně. Riceová ale prohlásila, že bylo rozhodnuto, že se v projevu bin Ládinovo jméno jednou objeví.
</TEXT>
<HEADING>
Čtvrtek 20. září: bin Ládin v projevu zůstane
</HEADING>
<TEXT>
Bush si ještě dvakrát vyzkoušel přednesení projevu - před polednem a po čtvrté hodině odpolední. Během dne došla Hughesová k závěru, že Rumsfeldovy obavy ohledně zmínění jména bin Ládina stojí za to, aby je s prezidentem ještě jednou probrala. Bush ji požádal, aby zavolala Cheneymu a zjistila, co si o tom myslí. Krátce poté, co nechala vzkaz ve viceprezidentově kanceláři, se ozval Bush. Cheneyho s tím neobtěžujte, řekl jí. Ještě jednou si to prý promyslel a došel k závěru, že vyřčení jména bin Ládina je důležité. Cheney za chvíli zavolal zpět. Vysvětlila mu, o co jde a že se prezident následně rozhodl, že je správné bin Ládina jmenovat. Cheney řekl, že s tím souhlasí. Když Bush skončil s nácvikem projevu, řekli mu, že britský premiér Tony Blair, s kterým měl později povečeřet v Bílém domě, se opozdí. Nechce si proto vyzkoušet projev ještě jednou, zeptali se ho poradci. Bush řekl, že ne, je prý připraven. Místo toho si šel na chvíli zdřímnout.
</TEXT>
<HEADING>
Dlouhý potlesk a spokojenost
</HEADING>
<TEXT>
V historii bylo netrpělivěji očekáváno jen málo prezidentských projevů. V televizi sledovalo řeč 80 milionů Američanů. "Dnes večer jsme zemí, která se probudila do nebezpečí a byla vyzvána, aby bránila svobodu," odříkával Bush, zatímco nad Kapitolem kroužily bojové letouny. "Náš zármutek se změnil ve zlost a zlost v rozhodnost. Ať už postavíme naše nepřátele před spravedlnost, anebo spravedlnost dovedeme za našimi nepřáteli, spravedlnosti bude učiněno zadost." Potlesk byl ohromující. Bush si později pozval šéfa týmu tvůrců projevů Gersona, který řeč sledoval doma. "Nikdy v životě jsem se necítil lépe," řekl mu prezident.
</TEXT>
<HEADING>
Sledování skóre
</HEADING>
<TEXT>
Uprostřed rozhovoru poskytnutého loni v prosinci v Oválné pracovně Bílého domu se prezident George W. Bush náhle obrátil k jednomu ze svých spolupracovníků a požádal ho, ať cosi vyndá z horní zásuvky jeho pracovního stolu. Tajemník mu podal tři listy papíru s malými barevnými fotografiemi a kratičkými životopisy asi dvaceti vůdců teroristické sítě Al Kajda Usámy bin Ládina. "Kdysi jsem řekl: Jsem baseballový fanoušek a rád znám skóre. Potřebuji výsledkovou tabuli," vysvětlil Bush. "A pochopil jsem, že když bojujete proti nepříteli, jako je Al Kajda, lidé - včetně mne - nemají představu, proti komu bojujeme. A teď už mám onu tabulku." Bush mluvil o nutnosti počítat skóre ve válce proti teroru mnohokrát, ale až papíry v jeho stole odhalily, že to nebyl jen řečnický obrat. Ukázal na fotografii Muhammada Átifa, jenž byl bin Ládinovým vojenským náčelníkem a hlavním plánovačem teroristického útoku z 11. září. "Je na ní křížek," ukázal Bush. Átif byl zabit během listopadových náletů na Afghánistán. Na fotografii Ajmána Zavahrího, muže číslo dvě v bin Ládinově organizaci, byl křížek vygumován, ale zůstaly po něm zřetelné stopy. Stalo se tak po zprávách, že Zavahrího smrt nebyla potvrzena. Bushovy výsledkové tabulky dokazují míru jeho osobní zaangažovanosti ve válce proti teroru. Potvrzují svědectví jeho blízkých spolupracovníků, že podrobně monitoruje jejich práci. Papíry v Bushově stole ale současně zvýrazňují, kolik ještě práce se musí vykonat, než bude kdokoliv moci vyhlásit úspěch v boji s terorem. Dosavadní výsledky ukazují, že 16 z 22 vrcholných vůdců Al Kajdy včetně bin Ládina samého je stále na útěku. Totéž se týká i šéfa Talibanu Muhammada Umara. Bushova rétorika je vyostřená a velmi dobře odpovídá jeho stylu rozhodování v prvních dnech krize: je přímá a míří do černého. Ale další s tím spojené okolnosti rozhodně nejsou jednoduché. Svou vládu a svůj stát zasvětil komplexnímu a nebezpečnému boji, jehož délka trvání se nedá odhadnout. Je to stejné, jako když v noci 11. září řekl své administrativě, ať nedělá žádný rozdíl mezi teroristy a zeměmi, které jim poskytly útočiště. "Vítězství podle mne znamená, když lidé mohou klidně spát a vědět, že na Ameriku nebudou útočit lidé, kteří se nebojí nás nebo naší koalice," prohlásil Bush při zářijovém projevu v Kongresu. Možná právě proto ve své zprávě o stavu Unie koncem letošního ledna varoval před novým nebezpečím a burcoval opět zemi. Bushův přístup k válce vychází z pocitu "ať to stojí, co to stojí". Ať už to jsou peníze na obnovu New Yorku, nebo na zbraně, které požaduje Pentagon, či téměř jedna miliarda dolarů pro CIA, určená především na tajné operace, prezident vždy vše přislíbil, ať to stojí cokoliv. Své poradce vedl k tomu, aby uvažovali mimo zaběhané koleje a brali na sebe riziko. Prezident přišel před rokem do Oválné pracovny s pověstí člověka, který se soustředí jen na celkový obraz, stanovuje obecné směrnice a svým spolupracovníkům poskytuje pravomoc doplnit detaily. Přesně tak jednal prvních deset dnů po 11. září, kdy se přijímala zásadní rozhodnutí o způsobu americké odpovědi.
</TEXT>
<HEADING>
Posedlost výsledky
</HEADING>
<TEXT>
Platí to tak stále, prezidentovi spolupracovníci nicméně tvrdí, že se ve stylu jeho řízení objevily nové prvky. Stal se jakoby posedlým výsledky. Denně podle nich usiluje o to, aby se ujistil, že úřady federální vlády dělají vše, co mohou, k dopadení vůdců Al Kajdy, získání každé stopy o činnosti teroristů doma i v zahraničí, vede je k tomu, aby požadovali na jiných státech pomoc v boji proti dalším útokům. "Musíte být opatrní, co mu říkáte. Druhý den se vás na to zeptá," řekl o Bushovi jeden z čelných představitelů administrativy. Prezident uložil ministerstvu zahraničí připravit to, co se stalo známým jako přehled "co lze čekat". Rozrostl se do rozměrů podrobného katalogu, v němž jsou uvedeny otázky týkající se téměř stovky států na celém světě. "Můžete ho otevřít třeba na Jemenu a tam bude, co přesně v tomto ohledu očekáváme," řekl nám o dokumentu sám Bush. "A to vše je aktualizováno a pak se podle toho jedná," dodal.
</TEXT>
<HEADING>
Matka všech tabulek
</HEADING>
<TEXT>
Úředníci ministerstva zahraničí sestavili tabulku o třech sloupcích. První sloupec: Co ten který stát dělá, aby pomohl boji s terorem? Druhý sloupec: Co chceme, aby dělal v budoucnu? Třetí sloupec: Co děláme my, aby jednali podle těchto nároků, a kdo je za to zodpovědný? Tento materiál přinejmenším poskytoval jasný přehled, v jakém stavu je zahraniční politika USA vůči té které zemi, ale brzy přerostl v seznam požadavků. Stal se tak podrobným, že například vypočítával, které státy povolí mezipřistání amerických letadel. Je natolik rozsáhlý, že mu na ministerstvu zahraničí říkají "matka všech tabulek". Prezident uvedl, že jeho jednání s tajnými službami "pomohla změnit kulturu FBI". Její pracovníci s tím souhlasí. Vše od získávání nových agentů až po výcvik těch stávajících či hardware a software počítačů prodělává změny. Hlavní posun směřuje k tomu, aby se zdůraznila prevence terorismu na úkor vyšetřování zločinů. Bez ohledu na to, jaký to představuje zisk pro předcházení budoucím útokům, způsobilo to i významný posun v tom, na co se soustřeďují justiční orgány doma. Vedlo to k mnoha otázkám o rovnováze mezi obranou před teroristy a ochranou občanských svobod. Vzhledem k tomu, co se stalo 11. září, Kongres až dosud prezidenta podporuje. "To nejdůležitější je, že se projevil jeho instinkt v tom, co se musí udělat. Nechystáme se trápit a uhloubat se k smrti, mít spoustu porad o tom, co udělat, abychom teroristickou síť porazili. Hodláme ale udělat vše, co je nutné, aby se tak stalo. Vzkázal nám: Nyní máte tolik pravomoci, kolik potřebujete. Musíte jen přijít a říct, jak se to chystáte udělat," vysvětlil jeden vysoký vládní úředník.
</TEXT>
<HEADING>
Dobro proti zlu
</HEADING>
<TEXT>
Bush dal válce podobu zásadního střetu: dobro proti zlu, s námi, nebo proti nám. Do válečné kampaně vnesl černobílé uvažování, které mu, přinejmenším dosud, získalo obrovskou podporu. Jeden z klíčových prezidentových spolupracovníků o Bushovi řekl: "Nemyslím si, že tam bylo příliš mnoho myšlenkového hledání." Bush podle něj ve skutečnosti jen prohlásil: ,Je to obludný, ohavný čin uskutečněný proti mé zemi. Vezmu si to na starost. Každý, kdo chce být přítel mé země, bude na mé straně.' Docela jednoduché, že? Nenenechává to příliš mnoho prostoru pro nějaké odstíny. Ani příliš místa pro teoretizování o geopolitice a všem, co s tím souvisí," uzavřel. Poradkyně pro národní bezpečnost Condoleezza Riceová řekla, že Bush okamžitě věděl, že "omezená odpověď neodpovídá spáchanému zločinu". "Jinou věcí je, že prezident opravdu vycítil, že se ocitl v dějinné situaci," dodala. Tento instinkt, řekli nám další členové válečného kabinetu, uchránil vládu před tím, aby v prvních dnech měnila kurs. Současně vyloučil jakékoliv otálení.
</TEXT>
<HEADING>
Vítěz má vždy pravdu
</HEADING>
<TEXT>
Jeden z vysokých úředníků, jenž nás poprosil, abychom neuvedli jeho jméno, měl výhradu: "Prezident si najde vždy to, co hledá. Ale to neznamená, že nutně přijde na to, co by měl vědět." Další vývoj událostí a výzkum historiků možná někdy vyústí v odhalení, že existovaly i jiné možnosti, o nichž se v prvních dnech po 11. září nediskutovalo kvůli tomu, že prezident si vybral okamžitou akci a naléhal na ni. Během rozhovoru jsme se Bushe ptali, zda vůbec někdy cítil pochybnosti, pokud jde o válku a rozhodnutí, která učinil. Ať už třeba ve sprše, nebo při modlitbě. "Vím, že se tomu těžko věří, ale nikdy jsem nepochyboval o tom, co hodláme podniknout. Trápím se nad ztracenými životy. Na druhé straně nejsou v mé mysli žádné pochybnosti o tom, že děláme správnou věc. Ani jediná pochybnost," odpověděl. Šéf poradců Bílého domu Karl Rove, který zná Bushe od počátku sedmdesátých let minulého století, řekl, že prezident oddělil to, co může kontrolovat, od toho, co ne. "Myslím na dobu za takových 35 let, kdy to všechno, co prožíváme, lidi omrzí. Bude jim pak především srozumitelný onen fatalistický pocit. Vědomí, že pokud existuje více teroristů a jdou po mně, tak jdou po mně. A pokud chtějí užít biologickou zbraň v Bílém domě, tak bez ohledu na to, jaká opatření učiníme, mohou být schopni to udělat. Ale nikdy tady nebude přítomen pocit zmaru. Nikdy nepřijde vzdychání ,Ach, Bože...'. Nikdy okamžik pochybností o nastoupeném směru. To prostě nebude," je přesvědčen Rove. "Všechno bude poměřováno výsledky. Vítěz má vždy pravdu. Dějiny připisují vítězi vlastnosti, které ve skutečnosti možná neměl. A totéž platí o poražených," je přesvědčen Bushův nejbližší poradce.
</TEXT>
<HEADING>
(redakčně kráceno)
</HEADING>
<TEXT>
Všechny díly seriálu Bílý dům po 11. září najdete na internetových stránkách Lidových novin, kde se také můžete zúčastnit diskuse k tomuto tématu. www.lidovky.cz
Všechny díly seriálu Bílý dům po 11. září najdete na internetových stránkách Lidových novin, kde se také můžete zúčastnit diskuse k tomuto tématu. www.lidovky.cz
</TEXT>
</DOC>
<DOC>
<DOCID>LN-20020216049</DOCID>
<DOCNO>LN-20020216049</DOCNO>
<DATE>02/16/02</DATE>
<TITLE>
Bez lidovců pravicová koalice nevznikne, s lidovci už vůbec ne
</TITLE>
<TEXT>
Koalice se uzavírají až po volbách, říkají s oblibou politici, jakmile je dotěrní novináři nutí, aby dali najevo své mezistranické sympatie. Letošní předvolební kolotoč není výjimkou. Přesto se z chování politiků dá vždy leccos odečíst, letos možná víc než kdykoliv jindy. Když pro nic jiného, pak alespoň pro radost ze hry. Jak tedy v této chvíli vypadají nejpravděpodobnější politické sestavy, které mohou po příštích volbách ovládat české politické dění?
</TEXT>
<HEADING>
Sociálněkřesťanský liberál
</HEADING>
<TEXT>
Jedna z nejkouzelnějších možných konfigurací (ČSSD-KDU-ČSL-US-DEU) vykrystalizovala v posledních dnech v parlamentu při hlasování o referendu. Předseda sociálních demokratů Vladimír Špidla už předtím otevřeně naznačil, že vláda s lidovci by mu vůbec nevadila (o US-DEU ale vždy takticky mlčel). Není to nic nového, už před minulými volbami Miloš Zeman lidovcům nadbíhal, a při povolebních jednáních dokonce nabídl premiérské křeslo. Dohoda ale tehdy ztroskotala na neochotě Unie svobody, která nechtěla Luxovu stranu v námluvách se Zemanem podporovat. Unionisté a lidovci za to zaplatili krušnými čtyřmi roky v opozici, kdy často plnili roli křičícího, ale bezmocného statisty. Lidovci, kteří s ČSSD většinovou koalici dají dohromady jen těžko, by neradi tento osudový omyl opakovali - další čtyřletí v opozici je pro ně něco jako odporná noční můra. Cyril Svoboda proto po volbách udělá vše, aby Hanu Marvanovou přesvědčil, že tentokrát to prostě musí s ČSSD zkusit. Pro unionisty, kteří si celé čtyři roky žárlivě ochraňují nálepku čisté liberální pravice, to nebude lehké. K vítězství chladné politické úvahy nad plakátovou čestností by je mohl postrčit jeden důležitý fakt: Vstup do vlády s ČSSD a KDU-ČSL by byl vcelku schůdnou cestou, jak ze sebe navždy setřást mučivý "komplex z Klause". Celá tato bláznivě duhová koalice, důkladně přemosťující prostor levého a pravého středu, má jistou šanci i v případě, že ČSSD nevyhraje volby (vyhraje-li volby Špidla, udělá odcházející prezident Václav Havel maximum, aby taková "vláda bez Klause" vznikla). Není totiž vyloučeno, že se ODS v případě vítězství nakonec nedohodne ani s (dvou)koalicí, ani s ČSSD. I když při Klausově silném sklonu k politicky výhodné dohodě je to jen málo pravděpodobné.
</TEXT>
<HEADING>
Lidovecká třaskavina
</HEADING>
<TEXT>
Klaus by měl v jednáních o vládě tři možnosti: druhou dohodu o politické stabilitě, velkou koalici s ČSSD, nebo obnovení zdánlivě nejpřirozenějšího a nejméně rizikového spojení s lidovci a Unií svobody-Demokratickou unií. Preference ODS jsou v tomto směru jasné - s US-DEU by dohoda neměla být vyloučená. Na vládní většinu by to ale při současném rozložení sil (výzkum STEM: ODS 23 %, US-DEU 5 %; agentura CVVM hlásí pro obě strany ještě menší čísla) nestačilo. Bez lidovců to zkrátka nepůjde, ale co s nimi? Klausova strana má s KDU-ČSL traumaticky špatné zkušenosti. Poslední hlasování v parlamentu (úvěr na gripeny, referendum, školné) navíc odhalila, že s principy konzervativní politiky, k nimž se KDU-ČSL více méně hlásí ("jsme něco jako CDU v Německu"), je to všelijaké. K další vládní hře s nečitelným a nevyzpytatelným partnerem se ODS jen těžko vydá bez tvrdých podmínek a omezení. Ty by ale zase obtížně překusovali její partneři. Situaci by neuklidnil ani strategický přesun Václava Klause k prezidentské židli, na to jsou obavy ODS z reakcí lidovců příliš silné. Zkrátka: z nejméně riskantní varianty se při bližším pohledu stává hotová politická třaskavina. Po volbách může vždy dojít k nečekaným posunům, viděno z dnešní perspektivy je ale dohoda s ČSSD pro ODS lepším východiskem. Nejen proto, že už jednou skvěle fungovala, ale především kvůli přehlednosti a jakési elementární jistotě. V nové opoziční smlouvě naruby je jí ale skryto méně než v případné velké koalici. Variant uspořádání by v takovém případě bylo víc. Premiér Klaus, Miloš Zeman na Hradě; premiér Špidla, prezident Václav Klaus. Ani Vladimír Špidla velkou koalici nevylučuje, obě zmiňované varianty jsou proto reálné iv případě vítězství ČSSD. Třetí možnost by lídrovi sociálních demokratů bezpochyby seděla ze všeho nejvíc Vladimír Špidla premiér, Petr Pithart (Miloš Zeman?) za stolem prezidentské pracovny. K naplnění tohoto snu chybí Špidlovi a nutno dodat, že i Cyrilu Svobodovi a Václavu Havlovi - jedna maličkost. Vyhrát volby. Unie svobody-Demokratická unie jim ze strachu z vlastní politické bezvýznamnosti půjde na ruku sama.
Klaus by měl v jednáních o vládě tři možnosti: druhou dohodu o politické stabilitě, velkou koalici s ČSSD, nebo obnovení zdánlivě nejpřirozenějšího a nejméně rizikového spojení s lidovci a Unií svobody-Demokratickou unií. Preference ODS jsou v tomto směru jasné - s US-DEU by dohoda neměla být vyloučená. Na vládní většinu by to ale při současném rozložení sil (výzkum STEM: ODS 23 %, US-DEU 5 %; agentura CVVM hlásí pro obě strany ještě menší čísla) nestačilo. Bez lidovců to zkrátka nepůjde, ale co s nimi? Klausova strana má s KDU-ČSL traumaticky špatné zkušenosti. Poslední hlasování v parlamentu (úvěr na gripeny, referendum, školné) navíc odhalila, že s principy konzervativní politiky, k nimž se KDU-ČSL více méně hlásí ("jsme něco jako CDU v Německu"), je to všelijaké. K další vládní hře s nečitelným a nevyzpytatelným partnerem se ODS jen těžko vydá bez tvrdých podmínek a omezení. Ty by ale zase obtížně překusovali její partneři. Situaci by neuklidnil ani strategický přesun Václava Klause k prezidentské židli, na to jsou obavy ODS z reakcí lidovců příliš silné. Zkrátka: z nejméně riskantní varianty se při bližším pohledu stává hotová politická třaskavina. Po volbách může vždy dojít k nečekaným posunům, viděno z dnešní perspektivy je ale dohoda s ČSSD pro ODS lepším východiskem. Nejen proto, že už jednou skvěle fungovala, ale především kvůli přehlednosti a jakési elementární jistotě. V nové opoziční smlouvě naruby je jí ale skryto méně než v případné velké koalici. Variant uspořádání by v takovém případě bylo víc. Premiér Klaus, Miloš Zeman na Hradě; premiér Špidla, prezident Václav Klaus. Ani Vladimír Špidla velkou koalici nevylučuje, obě zmiňované varianty jsou proto reálné iv případě vítězství ČSSD. Třetí možnost by lídrovi sociálních demokratů bezpochyby seděla ze všeho nejvíc Vladimír Špidla premiér, Petr Pithart (Miloš Zeman?) za stolem prezidentské pracovny. K naplnění tohoto snu chybí Špidlovi a nutno dodat, že i Cyrilu Svobodovi a Václavu Havlovi - jedna maličkost. Vyhrát volby. Unie svobody-Demokratická unie jim ze strachu z vlastní politické bezvýznamnosti půjde na ruku sama.
</TEXT>
</DOC>
<DOC>
<DOCID>LN-20020216050</DOCID>
<DOCNO>LN-20020216050</DOCNO>
<DATE>02/16/02</DATE>
<TEXT>
Bezprecedentní, historický, nevídaný - takovými přívlastky lákala média čtenáře na sledování procesu s mužem nazývaným "řezník z Balkánu". Reklama neklamala - souzený zločinec začal vytahovat z kapsy první jména svědků obhajoby i těch, kteří jsou prý ještě většími stvůrami než on. Osvědčená taktika známá z mafiánských procesů. V prvním kole padlo 16 zvučných jmen a jen u některých "řezník" naznačil, co o nich ví. Je mezi nimi jeden bývalý i jeden současný prezident, premiéři, plejáda ministrů zahraničí, došlo i na generálního tajemníka OSN. Pro začátek si balkánský politikář vzal na mušku německého exministra zahraničí Klause Kinkela - po celé Evropě prý sháněl zločince a posílal je do Kosova bojovat se Srby. Jiní naopak Slobodana poplácávali po ramenou a pak na něj poslali letadla. "Nechť řeknou, o čem jsme mluvili," domáhá se někdejší "demokraticky zvolená hlava státu". Škoda že mu soudce May nejspíš nevyhoví. Co by pak asi Bill Clinton, zahnán do úzkých, vytáhl na svou obhajobu proti Jacquesu Chirakovi? A Chirac proti Tonymu Blairovi? A kdo další by byl na Blairově seznamu? Nenechme se unést - pokud by přeci jen předseda senátu poslechl hlasy mnohých svých kolegů a dal podezřelé předvolat, neměl by je stejně kdo eskortovat do soudního vězení. Jeho provoz platí oni, že. Vinni ale nejsou právníci. Vždyť jak před časem přiznal Michael Scharf, autor statutu haagského tribunálu: "Ve vládě (Billa Clintona - pozn. red.) jsme se na něj dívali převážně jen jako na nástroj působení na veřejnost." Škoda, možná by se takové "historické" procesy měly konat častěji. Ale po Miloševičově seznamu je důvod věřit spíše tomu, že si své účty začne ono podivné bratrstvo vyřizovat zásadně jen tam, kde se poplácává po ramenou v místnostech se stěnami bez uší a bez svědomí.
</TEXT>
</DOC>
<DOC>
<DOCID>LN-20020216051</DOCID>
<DOCNO>LN-20020216051</DOCNO>
<DATE>02/16/02</DATE>
<TEXT>
Ad LN 6. 2. 2002: Poslední cesta V. Buriana. Dva velikáni naší kritiky, Jaromír Slomek a Vladimír Just, napsali každý jeden článek o převozu ostatků českého herce Vlasty Buriana z Vinohradského na Vyšehradský hřbitov. Jistěže názory na takový akt mohou být různé. Určitě je dobré psát o nich v novinách. Ještě lepší by bylo zvolit umírněný tón, zejména při takové pietní příležitosti, a soustředit se na kritizovanou skutečnost. Jenomže u nás v Česku nestačí kritizovat něco, je nutno kritizovat i původce toho něčeho, tedy někoho. Z dotyčného uděláme osla, a ještě mu plivneme na kalhoty. Jaromír Slomek s převozem nesouhlasí a kromě rozumného zdůvodnění přidává argumentaci nedůstojnou - prý to bude stát 200 tisíc, ministr kultury by měl raději odstoupit než vyhodit takovou sumu na takovou zbytečnost. Vladimír Just převoz podporuje a kromě rozumného zdůvodnění preventivně myje hlavu všem odpůrcům převozu. Praví, že plivat dopředu na všechny, kdo jakkoli přečnívají z průměru, dovedeme jen my Češi a že některým lidem u nás asi opravdu není pomoci. Má-li někdo jiný názor než já, nechť okamžitě odstoupí z postu ministra. Má-li někdo jiný názor než já, není mu pomoci. Česká malost vězí v nás všech, dokonce i v českých velikánech.
</TEXT>
</DOC>
<DOC>
<DOCID>LN-20020216052</DOCID>
<DOCNO>LN-20020216052</DOCNO>
<DATE>02/16/02</DATE>
<TEXT>
Miloš Zeman si po volbách přeje jednobarevnou vládu ČSSD. V horším případě vládu menšinovou. Tu by sestavila sociální demokracie s KDU-ČSL. Zeman totiž automaticky počítá s rozpadem koalice US-KDU bezprostředně po volbách. Pokud by jeho prognóza nevyšla ideálně, zbývá velká koalice. Tu ostatně již současný šéf ČSSD Vladimír Špidla připustil. Jako s jedinou reálnou politickou silou počítá napevno Zeman s ODS. S tou se po volbách dokáže jeho strana vždy nějak dohodnout. Postavení zbývajících stran je příliš vratké a jejich postoje příliš nestálé. Zeman téměř s jistotou a průzkumy mu dávají za pravdu počítá s tím, že ČSSD vyhraje volby a že jen ona bude řídit povolební jednání o sestavování vlády. Ze Strakovky se jim nechce, v průběhu minulých let "dokázali, že dokážou" leccos, aby se udrželi v sedle. Aby jejich konkurenti sociální demokraty vymetli, budou muset do voleb ještě něco předvést. Nicméně sestavování příští vlády bude Zeman sledovat z Vysočiny. Proto jsou jeho výroky o budoucích koalicích "bezbolestné", samozřejmě v intencích jeho výroků o přemýšlení, bolesti a odchodu z politiky.
</TEXT>
</DOC>
<DOC>
<DOCID>LN-20020216053</DOCID>
<DOCNO>LN-20020216053</DOCNO>
<DATE>02/16/02</DATE>
<TITLE>
Odpovědi na včerejší otázku: Co soudíte o rozhodnutí poslanců zamítnout návrh zákona o zavedení školného na vysokých školách?
</TITLE>
<TEXT>
Podepsané SMS zprávy (max. 160 znaků) posílejte na číslo 0603 883 330. Můžete využít i SMS bránu na adrese www.lidovky.cz/smsnazory, kde najdete i ostatní příspěvky.
Dnešní otázka: Koho tipujete jako vítěze červnových voleb do Poslanecké sněmovny?
</TEXT>
</DOC>
<DOC>
<DOCID>LN-20020216054</DOCID>
<DOCNO>LN-20020216054</DOCNO>
<DATE>02/16/02</DATE>
<TITLE>
říká předseda vlády Miloš Zeman, jenž pohrdá všemi zájemci, kteří se domáhají křesla na Hradě
</TITLE>
<HEADING>
ROZHOVOR TÝDNE Miloš Zeman
</HEADING>
<TEXT>
Předvolební strategie ČSSD Miloše Zemana nezajímá. Naopak podrážděně reaguje na možnost, že jeho straničtí rivalové, především Buzková, budou zřejmě v příští vládě. To už bude nynější premiér v předčasném důchodu.
LN: Nebudete příliš trpět, když ČSSD vytvoří vládu s dvoukoalicí? Jinými slovy, když strana, kterou jste zvedl z prachu, zasedne ve Strakovce se sbírkou lidských a myšlenkových ojetin, jak jste taktně pojmenoval Unii svobody?
Když jsem byl předsedou ČSSD, radil jsem se s kolegy ve vedení, ale nenechal jsem si do toho moc mluvit. Tedy budu respektovat, když Vladimír Špidla bude postupovat obdobně.
LN: Zeptám se tedy znovu. Mám na mysli nikoli váš názor na takovou koalici, ale váš pocit z ní. Budete tím hodně trpět?
Můj názor je, že maximálním cílem je většinová sociálnědemokratická jednobarevná vláda. Když se to nepodaří, tak alespoň menšinová.
LN: Myslíte, že US a KDU-ČSL půjdou do voleb spolu?
Nevylučuji, že půjdou. Ale jsem si zcela jist, že po volbách bude nutné samostatné jednání, přičemž ČSSD bude jednat s KDU-ČSL a ODS s Unií svobody.
LN: Do voleb společně a po volbách každá strana zvlášť? Nezní to absurdně?
Pochopila jste mě správně, gratuluji vám. Já jsem již několikrát řekl, že bývalou čtyřkoalici a nyní dvojkoalici pokládám za podvod na voličích. Nejenom svým názvem, ale i proto, že ve sněmovně v důležitých otázkách hlasují naprosto odlišně. To znamená, že nejsou schopny být současně v jakékoli funkční vládě. V té funkční vládě může být pouze jedna z jejich složek. Vyhraje-li ODS, pak to bude Unie svobody. Vyhraje-li ČSSD, pak budou ve vládě křesťanští demokraté.
LN: Existují signály, že by se lidovci a US chtěli po volbách rozejít?
K tomu nepotřebujete signály, stačí zdravý rozum a základní informace o jejich chování před volbami.
LN: Mluvil jste o podvodu na voličích. Byla by i nadále podvodem na voličích koalice ODS a ČSSD?
Zatím žádná velká koalice neexistuje. Existuje pouze opoziční smlouva, a to již od roku 1996, jen v obráceném gardu. V Evropě je mnoho menšinových vlád. Kdo si myslí, že je to české specifikum, nezná ani politologickou abecedu.
LN: Neřekla jsem ani slovo o opoziční smlouvě. Ptala jsem se jen, zda by koalice ODS a ČSSD byla i nadále podvodem na voličích.
</TEXT>
<HEADING>
Ptala jste se, zda bude pokračovat.
</HEADING>
<TEXT>
LN: Ne. To jste mi špatně rozuměl. Před volbami 1998 jste odmítali velkou koalici, protože by byla podvodem na voličích. Teď se ptám, zda by to byl podvod i po těchto volbách.
Promiňte. Já jsem vám neskákal do řeči, takže neskákejte ani vy mně. Ale samozřejmě, že velká koalice je jednou z možných variant. A rozumný politik by neměl vylučovat žádné varianty.
LN: Opravte mě, jestli se pletu. Unii svobody jste začal nenávidět především kvůli Janu Rumlovi...
Ne. Citoval bych římského básníka Horácia: "Miluji zradu, ale pohrdám zrádci." Tito lidé z ODS odešli jen z důvodu osobní animozity vůči Václavu Klausovi. A to nemůže být důvodem pro založení nové strany.
LN: Je v US někdo, koho si vážíte?
(mlčení) Jak vidíte, chvíli jsem zapřemýšlel. A po chvíli zapřemýšlení vám mohu odpovědně říci, že ne.
LN: Koho si vážíte v KDU-ČSL?
Je jich celá řada. Ale nechtěl bych žádnému z nich před volbami uškodit tím, že bych ho nyní jmenoval.
LN: Ivan Langer se netají vizí, že by se mu zamlouval návrat Rumla, Pilipa a ostatních pod střechu ODS. Jak by se vám líbila jedna pravicová strana?
Já nemám nic proti této vizi. I když US se dá svým způsobem charakterizovat známým příslovím o krysách, které opouštěly potápějící se loď. Programově jsou ODS a US naprosto na stejné lodi. US není nic jiného než béčko ODS. Takže kdo bude volit v příštích volbách US, volí ODS. A kdo volí ODS, volí US.
LN: Václav Klaus o ČSSD hovoří jako o marxisticko-leninské straně, přičemž vás označuje za marxistu a Vladimíra Špidlu za leninistu.
Václav Klaus má, stejně jako já, právo na bonmoty. I když tento bonmot určitě nemyslel vážně, protože marxisté jsou soustředěni v KSČM.
LN: Jak vy označujete ODS?
Strana Margaret Thatcherové.
LN: To asi Klause neurazí.
Nevidím důvod, proč bych ho měl urazit. Thatcherová prohrála s labouristy a ODS potkal obdobný osud.
LN: O Klausovi jste mluvil i jako o pohromě pro Českou republiku...
Pohromou pro Českou republiku by byl Václav Klaus v případě, že by byl nyní ve vládě. Nebo kdyby byl dokonce premiérem. Jako vůdce opozice je docela užitečný. Václav Klaus je jediná osobnost pravicové části politického spektra.
LN: Skutečnou opozicí je pro vás jen ODS?
Ano. I když opakuji, že US je jejím slepým ramenem. Podobně jako KSČM jsou slepým ramenem ČSSD.
LN: Vy jste smířlivější než Petra Buzková. Pro ni je nepředstavitelná koalice s ODS kvůli jejímu postoji k EU. Kdežto vy jste řekl: "Vážím si toho, že ODS, která byla v minulosti euroskeptická, nyní zřetelně změnila svůj postoj."
ODS jasně deklarovala - stejně jako ČSSD - svůj zájem na vstupu České republiky do Evropské unie. To, že máme jiné představy o budoucí podobě EU, je v pluralitní demokracii normální. A že si Petra Buzková něco nedokáže představit, na to já říkám - když si někdo něco nedokáže představit, svědčí to pouze o jeho nedostatku představivosti.
LN: Už se vám zdá Buzková pracovitější? Myslíte, že by neměla být v příští vládě? Trváte na svém výroku, že strana potřebuje populární jedince, ale není třeba své maskoty posílat na hřiště?
Já jsem si na chalupě přečetl, paní redaktorko, váš rozhovor s Petrou Buzkovou v Lidových novinách. Všiml jsem si, že zhruba polovina rozhovoru byla věnována mně. A nepřál bych si, aby polovina našeho rozhovoru byla věnována Petře Buzkové. Já hodnotím lidi podle pracovních výsledků. A i když se mohu přiznat ke své neinformovanosti, nevím nic o pracovních výsledcích Buzkové. Ať už v oblasti školství, justice, nebo životního prostředí. Navrhuji, aby se další část našeho rozhovoru týkala práce české vlády, které předsedám.
LN: Petře Buzkové jsem chtěla věnovat jednu jedinou otázku, nikoli podstatnou část našeho rozhovoru. Takže byste mi mohl odpovědět.
Prosím.
LN: Mohla by, nebo naopak neměla by zasednout v příští vládě?
Petra Buzková se ucházela v mé vládě o funkci ministryně spravedlnosti nebo životního prostředí. Ale já o její práci z těchto oblastí nemám žádné informace. Není pravda, že bych nechtěl ve své vládě ženu. Jak víte, já jsem navrhl Marii Benešové, aby se stala ministryní vnitra, a Jitce Kupčové, aby se stala ministryní spravedlnosti. Je věcí těchto dam, že tuto nabídku odmítly. Nikdy bych nenabídl místo ve vládě Petře Buzkové.
LN: To myslíte vážně, že se Buzková o funkci ve vaší vládě ucházela? Vždyť tvrdila, že "odmítá být členem Zemanova týmu".
Pouze říkám, že tento zájem projevila, a naprosto upřímně konstatuji, že z výše uvedených důvodů jsem tento zájem odmítl. Respektive nereagoval na něj. To je vše. A prosím vás, bavme se o práci, a proto - nebavme se o Petře Buzkové.
LN: Některým členům ČSSD se dost uleví, až si sbalíte kufry a odstěhujete se na Vysočinu. Máte v ČSSD ještě vliv?
Já nechci mít ve straně vliv. Uběhne-li běžec při štafetovém běhu svůj úsek v dobrém čase, což se díkybohu stalo mně, pak svůj kolík předá nástupci. A vaše otázka je stejně smysluplná, jako kdybyste se ptala, zda ten, kdo předal štafetu, má vliv na rychlost běhu toho, kdo ho následuje.
LN: Mně ta otázka připadá smysluplná. Klaus ČSSD kritizoval za to, že je v ní dvojvládí. A že bude trvat do doby, než prý zmizíte z povrchu zemského.
Nehodlám zmizet z povrchu zemského. Hodlám prožít podzim svého života na Vysočině. Ale v každém případě hodlám zmizet z povrchu politiky. A mohu vás ujistit, že dnes žádné dvojvládí v sociální demokracii neexistuje. Václav Klaus prostě nemá dobré informace. To je vše.
LN: S vámi se jako s příštím prezidentem nepočítá. Vy sám byste na Hradě uvítal Otakara Motejla. Ten však říká, že zatím není vnitřně přesvědčen, aby řekl ano. Kdo jiný by pro vás byl schůdný?
Nevím a ani mě to nezajímá. Víc než konkrétní osoba mě zajímá, co by prezident měl a neměl dělat.
</TEXT>
<HEADING>
LN: Tak prosím.
</HEADING>
<TEXT>
Neměl by vytvářet vlastní mocenskou garnituru a vlastní alternativu. A opírat se přitom o politické strany a občanské iniciativy. Neměl by nadužívat svých ústavních funkcí. Například v udělování milostí, aniž by tyto milosti konzultoval s ministrem spravedlnosti, který je daleko informovanější. Neměl by zbytečně vetovat zákony přijaté parlamentem a zbytečně často se obracet k Ústavnímu soudu. A neměl by šířit blbou náladu.
</TEXT>
<HEADING>
LN: A co by dělat měl?
</HEADING>
<TEXT>
Prezident by měl představovat komunikační pole mezi předsedy všech parlamentních stran. Měl by usilovat o to, aby byl symbolem politiky. Měl by podporovat vládu a parlament, nikoli se stavět proti nim. A prezident by místo propagace blbé nálady měl být propagátorem toho, co jsem kdysi nazval "ostrovy pozitivní deviace". To znamená nadprůměrného výkonu. Ať už je to výkon podnikatelský, kulturní, sportovní...
</TEXT>
<HEADING>
LN: Jako byste začal mluvit o Klausovi.
</HEADING>
<TEXT>
Já se obávám, že Václav Klaus by naopak usiloval o rozšíření prezidentských pravomocí. Myslím, že z tohoto důvodu je vaše analýza naprosto nesprávná.
LN: A Petr Pithart by vám vyhovoval lépe?
</TEXT>
<HEADING>
Jak jste na to, proboha, přišla?
</HEADING>
<TEXT>
LN: I o něm se uvažuje jako o kandidátovi. A on sám to nevylučuje. Tak se vás ptám na váš názor.
Každý, kdo se domáhá kandidatury na prezidenta, je z této hry z hlediska mých kritérií naprosto vyloučen. Je nesmírně nebezpečné, když politik neumí odejít. Přiznám se, že pohrdám politiky, kteří se funkcí domáhají. Včetně funkce prezidentské.
LN: Tak teď už mi z toho vychází jedině to, že počítáte se situací, kdy nastane krize a vy opravdu budete požádán, abyste na prezidenta přece jen kandidoval.
Paní Kalenská, už potřetí jste se dopustila naprosto nesprávné dedukce. Pokud bude přijata přímá volba prezidenta...
LN: Tak vy nemáte šanci, to víme z průzkumů.
...tak já se o prezidentskou funkci především nebudu ucházet. A osobu, kterou lidé zvolí, budu akceptovat. Nehledě na to, že na mé chalupě na Vysočině mně to bude dost jedno, neboť prezident nebude ovlivňovat ani výši mého starobního důchodu, ani trasy mých turistických toulek vysočinskými lesy.
LN: Tady se ale bavíme o příští volbě prezidenta a ani vy sám snad nepředpokládáte, že se do té doby stihne prosadit přímá volba.
Nevím. Jsou dvě varianty. Jedna že bude přímá volba, druhá že nebude.
LN: Po volbách odejdete, ale v předvolební kampani s vámi ČSSD samozřejmě ještě počítá. Poradil jste již Vladimíru Špidlovi nějaká nová rázná hesla?
Je plnou odpovědností ČSSD a především jeho předsedy, jaká hesla si zvolí. Jedním z podstatných faktorů volebního úspěchu ČSSD je činnost této vlády. A v tom mám čisté svědomí. Když jsme přebírali vládu, výkonnost ekonomiky klesala. Nyní roste. Životní úroveň klesala, nyní roste. Nezaměstnanost rostla, nyní stagnuje. Kriminalita rostla, nyní klesá. Já jsem si své odpracoval, zbytek si musí odpracovat vedení ČSSD.
LN: Tuto vaši chválu Václav Klaus označil za vhodnou k publikování v Dikobrazu.
Z Václava Klause mluví závist. Na konci jeho vlády stála země před ekonomickým krachem.
LN: Na volební hesla jsem se ptala z jednoho důvodu. Před volbami v roce 1998 jste lidi oslovili výrokem o spálené zemi. To už asi nebudete moci používat. Ani heslo "půjdeme vládě po krku" by nebylo na místě. Co máte v rukávě dnes?
Hesla opozice jsou samozřejmě jiná než hesla vládní strany. Já zastávám hypotézu inteligence voličů, která mi byla potvrzena tím, že voliči vyzkoušeli Sládkovu republikánskou stranu a v roce 1998 ji už do parlamentu nepustili. A právě proto věřím voličům, že nepustí do parlamentu, nebo do vlády, ty strany, které tady vládly do roku 1998. Protože ony rukou společnou a nerozdílnou přivedly tuto zemi do prokazatelné krize. A my jsme ji z této krize stejně tak prokazatelně vyvedli.
LN: Trochu dlouhé volební heslo.
To není volební heslo. To je sbírka fakt.
</TEXT>
<HEADING>
LN: Žádné heslo nemáte, viďte?
</HEADING>
<TEXT>
To zcela určitě bude mít ČSSD. Já tady nejsem od toho, abych formuloval volební hesla. Já jsem tady od toho, abych řídil vládu.
LN: Bude se Zemák, váš autobus z předchozích voleb, i nadále jmenovat Zemák? Nebo to už bude Špidlák?
Nevím a nezajímá mě to.
</TEXT>
<HEADING>
LN: Vás už ČSSD zkrátka vůbec nezajímá.
</HEADING>
<TEXT>
Mě samozřejmě zajímá budoucnost ČSSD. Právě proto jsem navrhl, aby se po mně stal jejím předsedou Vladimír Špidla. Ale protože v něj mám plnou důvěru, nevidím důvod, proč bych ho měl nahrazovat.
LN: Jste pyšný na to, že jste údajně označován za nejprovokativnějšího politika Evropy? V nedávném rozhovoru pro rakouský Profil jste to zdůraznil hned dvakrát.
Člověk, který provokuje, nutí druhé k myšlení. A já si myslím, že myšlení je vzácný dar. I když, jak říkal T. G. Masaryk, myšlení bolí. Přeji vám bolest, paní redaktorko.
</TEXT>
</DOC>
<DOC>
<DOCID>LN-20020216055</DOCID>
<DOCNO>LN-20020216055</DOCNO>
<DATE>02/16/02</DATE>
<TITLE>
Ljuba. Toto jméno je osamostatnělou podobou ruského Ljubov. Jde o překlad řeckého slova charitas, což znamená "láska". Ljuba spolu s Naděždou a Věrou tvoří v pravoslavném kalendáři věrnou trojici. Jsou překladem latinských slov Fides, Spes a Charites, tj. Víra, Naděje a Láska. V církevním kalendáři má dnes svátek Juliána z Nikomédie. Dalším dnešním oslavencem je patron sluhů a čeledínů svatý Onezimos.
</TITLE>
<TEXT>
Miloslava. Mužským protějškem tohoto jména je Miloslav. Obě patří ke slovanským jménům a jsou vykládána jako "slavný milostí", "slavící milost" nebo také "milý a klidný". V římském kalendáři je dnes připomínán biskup Gracián.
</TEXT>
</DOC>
<DOC>
<DOCID>LN-20020216056</DOCID>
<DOCNO>LN-20020216056</DOCNO>
<DATE>02/16/02</DATE>
<TITLE>
CC, tedy cat clone (kočičí klon) - tak se jmenuje nejnovější přírůstek do rodiny klonovaných zvířat založené ovečkou Dolly.
</TITLE>
<GEOGRAPHY>WASHINGTON</GEOGRAPHY>
<TEXT>
Vědci z Texas A &amp;M University dosáhli prvního úspěchu v programu zaměřeném na klonování domácích mazlíčků. Je jím kotě jménen CC (cat clone - kočičí klon) narozené 22. prosince 2001 náhradní matce Allie. Jako genetický dárce posloužila kočka jménem Rainbow (Duha). Oznámení o úspěšném naklonování kočky bylo odloženo do doby, kdy zkoumání DNA potvrdilo genetickou identitu dárkyně a jejího klonu. Zprávu uveřejnil prestižní časopis Nature. Krátkosrsté kotě má bílou barvu s pestrobarevnou kresbou a od své mourovaté matky-pěstounky se tak výrazně liší. Ale ani se svou genetickou matkou není totožné - kresba na jeho srsti se totiž od té Rainbowiny liší. Vědci tvrdí, že na to má vliv nejen genetická výbava jedince, ale také podmínky v děloze, kde se plod vyvíjí. Co předcházelo narození prvního kočičího klonu? Vědci nejdříve odstranili vlastní genetický jaderný materiál (chromozomy) z kočičích vaječných buněk (oocytů). Původní jádra potom nahradili jádry z buněk kůže jiných koček. Vytvořili tak 82 embryí, která byla přenesena do děloh sedmi koček. Pouze jedna kočka byla březí, ale kotě nedonosila. V druhém pokusu odborníci přenesli pět naklonovaných embryí do dělohy jedné kočky Annie. Tentokrát však byly ve třech případech ke vzniku embrya použity místo buněk kůže buňky z tkáně vaječníků kočky Rainbow. Po 66 dnech se narodilo CC. Celý projekt sponzoruje arizonský milionář John Sperling, který věnoval Texas A &amp;M 3.7 milionů dolarů k vyvinutí technologie, která by umožnila naklonovat jeho milovaného psa Missy křížence kolie a huskyho. Zatím však žádný klon Missy nepřežil. Paralelní vývoj kočičího klonu byl úspěšnější. Klon CC není pouze příslibem pro nadšené chovatele, ale může znamenat také první krůček k záchraně ohrožených druhů kočkovitých šelem.
WASHINGTON - Vědci z Texas A &amp;M University dosáhli prvního úspěchu v programu zaměřeném na klonování domácích mazlíčků. Je jím kotě jménen CC (cat clone - kočičí klon) narozené 22. prosince 2001 náhradní matce Allie. Jako genetický dárce posloužila kočka jménem Rainbow (Duha). Oznámení o úspěšném naklonování kočky bylo odloženo do doby, kdy zkoumání DNA potvrdilo genetickou identitu dárkyně a jejího klonu. Zprávu uveřejnil prestižní časopis Nature. Krátkosrsté kotě má bílou barvu s pestrobarevnou kresbou a od své mourovaté matky-pěstounky se tak výrazně liší. Ale ani se svou genetickou matkou není totožné - kresba na jeho srsti se totiž od té Rainbowiny liší. Vědci tvrdí, že na to má vliv nejen genetická výbava jedince, ale také podmínky v děloze, kde se plod vyvíjí. Co předcházelo narození prvního kočičího klonu? Vědci nejdříve odstranili vlastní genetický jaderný materiál (chromozomy) z kočičích vaječných buněk (oocytů). Původní jádra potom nahradili jádry z buněk kůže jiných koček. Vytvořili tak 82 embryí, která byla přenesena do děloh sedmi koček. Pouze jedna kočka byla březí, ale kotě nedonosila. V druhém pokusu odborníci přenesli pět naklonovaných embryí do dělohy jedné kočky Annie. Tentokrát však byly ve třech případech ke vzniku embrya použity místo buněk kůže buňky z tkáně vaječníků kočky Rainbow. Po 66 dnech se narodilo CC. Celý projekt sponzoruje arizonský milionář John Sperling, který věnoval Texas A &amp;M 3.7 milionů dolarů k vyvinutí technologie, která by umožnila naklonovat jeho milovaného psa Missy křížence kolie a huskyho. Zatím však žádný klon Missy nepřežil. Paralelní vývoj kočičího klonu byl úspěšnější. Klon CC není pouze příslibem pro nadšené chovatele, ale může znamenat také první krůček k záchraně ohrožených druhů kočkovitých šelem.
</TEXT>
</DOC>
<DOC>
<DOCID>LN-20020216057</DOCID>
<DOCNO>LN-20020216057</DOCNO>
<DATE>02/16/02</DATE>
<TITLE>
* Víme, jak při loňském vítězství s hlavou naložil. Cenu snědl a nedůstojnou cestou ji premiérským traktem vyloučil. Nová cena byla vyrobena tak, aby se mu tam nevešla. Organizátor ankety Rypák roku 2001 Miroslav Jandora o tom, proč Miloš Zeman letos nedostal jako hlavní cenu prasečí hlavu, ale plaketu znázorňující pašíka
</TITLE>
<TEXT>
* Kdo po přečtení těch sračkovitěúhořovitých odpovědí bude ještě volit lidovce, má můj obdiv za mimořádný výkon - absolutní politickou tupost, hodnou zápisu do Guinnessovy knihy rekordů. Miroslav Macek o novinovém rozhovoru s Cyrilem Svobodou
* Vyváženost je u dokumentu sporný termín. Myslím, že ten dokument je pravdivý, což ale nemusí znamenat, že je neutrální. Skoro nezávislá hlavní dramaturgyně ČT a kandidátka čtyřkoalice do voleb Alena Müllerová o vyváženosti propagandistické agitky Chaos na téma loňské televizní vzpoury
* Mně je paní Marvanové líto. Ona za to nemůže, nemá cenu se na ni zlobit. Ona je prostě taková. Lidovec Miroslav Kalousek o dopise Hany Marvanové, v němž vyjádřila lítost ztoho, že jde US do voleb s lidovci
</TEXT>
</DOC>
<DOC>
<DOCID>LN-20020216058</DOCID>
<DOCNO>LN-20020216058</DOCNO>
<DATE>02/16/02</DATE>
<TEXT>
Protože se mi zdá, že navrhovaný zákon o plošných dětských přídavcích není pro mladá manželství výhodný, napadlo mě, jestli bychom ho nemohli využít alespoň my starší a přidat si pár přídavků k důchodu, který se blíží. Fakt je, že s přibývajícími lety drobně rostou náklady. To chce láhev vína, lahodné Vinohradské litr za 11 korun už na pultech neuvidíš, svíčky na intimní osvětlení stojí dvacet korun kus, viagra taky není zadarmo. Tak jsem si tu sexuální režii propočítal a vyšlo mi asi o padesát korun víc, než je přídavek. A to jsem ještě ani nezačal. Je to vůbec zvláštní způsob, jak motivovat manželské páry k lásce. Původce tohoto poselství, místopředseda vlády Vladimír Špidla, muž s kamennou tváří, navíc opravdu nepůsobí jako afrodiziakum. Ještě že se na televizi mladí lidé moc nedívají. Pokud by nějaký pár mladých milenců přece jen podlehl Špidlovu peněžnímu vábení, musel by se asi při všech svých milostných hrách cítit divně "S Špidlou v zádech". Ta představa, jak v hlavách postele stojí místopředseda s tváří Friga a odpočítává po úspěšném aktu stokoruny, je dost protivná. Myslím, že slibováním peněz k lásce nikoho motivovat nelze. Jsem ze staré školy a mám za to, že dítě je dar boží. Na Boha, ať už si ho představujeme a chápeme jakkoliv, ovšem svět v posledních desetiletích zapomíná. Vím, že nelze spoléhati na svatého Václava, který nedá zahynouti nám ni budoucím, ale věřím, že se mladí Češi, Moravané a Slezané budou rodit dál, a to i po přeslici. A samozřejmě i po Špidlovi. Až se takové dítě narodí, tak mu dejte dobré jméno. Nejméně výhodný je Horymír. Ten má svátek 29. února. Já si se svým jménem vytrpěl jako kluk taky svoje. Všichni kamarádi se jmenovali tak senzačně obyčejně - Jirka, Franta, Pepík! Jméno Michal jsme v naší vesnici nosili jen dva. Já a Nejedlův kůň. Ještě hůře ovšem mohl dopadnout syn mého přítele z Vinohrad, který se jmenoval Miroslav Známek. Novopečený otec se dostavil na úřad a žádal, aby jeho prvorozený dostal jméno Album. Probírali jsme jeho neúspěšný pokus v restauraci a jeden ze štamgastů projevil přání nosit příjmení Opitz, aby se jeho kluk mohl jmenovat Stádo. Jestliže lidé vystupují veřejně, měli by mít i dobrá příjmení. Když byl ministrem zdravotnictví pan Rubáš, neznělo to moc nadějně. Stejně jako když nám na palubě letadla linky Praha - Košice oznámila stevardka, že posádce velí kapitán Karel Padal. Ale jinak, co po jméně: "Co růží zvem i zváno jinak vonělo by stejně" - jak v dávné době, bez přídavků na děti, pravil básník doby alžbětinské William Shakespeare. Ale všechno je o tom, co v Černé bedýnce napsal v roce 1960 Ludvík Aškenazy: "Člověk se narodí a hned křičí. Jsem tu dobře? Narodil jsem se ve správné zemi? Ve správném století? Mám správnou barvu kůže? Vhodný původ? Smím dýchat? Tak děkuju."
</TEXT>
</DOC>
<DOC>
<DOCID>LN-20020216059</DOCID>
<DOCNO>LN-20020216059</DOCNO>
<DATE>02/16/02</DATE>
<TITLE>
Hlavní cenu 45. ročníku soutěže World Press Photo letos získal dánský fotograf Erik Refner se svým černobílým snímkem tělíčka afghánského uprchlíka připravovaného na pohřeb. Refner, který pracuje pro dánský deník Berlingske Tidende, fotografii pořídil v červnu minulého roku v Pákistánu. Letos soutěžilo rekordních 49 235 fotografií od 4171 autorů ze 123 zemí.
</TITLE>
<TEXT>
* Všechny oceněné fotografie ze soutěže World Press Photo naleznete na internetové adrese www.lidovky.cz
</TEXT>
</DOC>
<DOC>
<DOCID>LN-20020216060</DOCID>
<DOCNO>LN-20020216060</DOCNO>
<DATE>02/16/02</DATE>
<TITLE>
Za co bojují feministky "třetí vlny" a proč u nás feminismus nemá příliš úspěch
</TITLE>
<TEXT>
Světové feministické hnutí dospělo do své třetí fáze. Jaké jsou feministky "třetí vlny"? A proč se u nás feminismu nedaří? Může za to jen Josef Škvorecký, autor blasfemického pojmu "sexuální harašení"?
První vlna feminismu je jen matnou vzpomínkou na sufražetky, které už v 50. letech byly jen terčem posměchu - vzpomeňme si třeba na muzikál Mary Poppins. Bez sufražetek by ale nebylo Maggie Thatcherové ani Petry Buzkové (ovšem třeba ve Francii získaly ženy právo volit až v roce 1944 a ve Švýcarsku dokonce až v roce 1971). Druhá fáze feministického hnutí začala spolu s boji o rasovou rovnoprávnost koncem 50. let a pokračovala do let sedmdesátých. Její doznívající tóny můžeme zaslechnout ještě dnes. Druhá vlna - to byly feministky jako Simone de Beauvoir, Betty Friedan nebo Germaine Greer. Šlo většinou o ženy, které buď pronikavou analýzou, anebo dech vyrážejícím radikalismem upozornily svět na to, že věci už nejsou tak, jak byly. Zejména že role žen a jejich postavení ve světě ovládaném muži nejsou ani zdaleka tak přirozené, jak všichni předpokládali. Uvedly tak do demokratického světa mimo jiné "hrůzovládu intelektuálního terorismu" a začaly překopávat nejen jazyk, ale i myšlení a chování. A uspěly. Dnes již nikomu rozumnému nepřijde na mysl, že za znásilnění nese odpovědnost žena. Nepřekvapí nás žena úspěšná, ve vedoucí pozici, žena tvořivá, žena silná. Souhlasíme s tím, že za stejnou práci by měla žena dostávat stejný plat a že podmínkou pro vybudování kariéry by nemělo být svůdné a ochotné tělo. To všechno jsou průvodní znaky druhé vlny feminismu: díky ní, nebo snad i jí navzdory požívají ženy práv a žijí životem, o nichž se jim před padesáti lety ještě nesnilo.
</TEXT>
<HEADING>
Od druhé ke třetí vlně
</HEADING>
<TEXT>
Feministky druhé vlny však za své vítězství zaplatily svou důvěryhodností. Po dobojované bitvě je každému jasné, že spousta jejich názorů i činů byla směšná: strefit se do feministky je dnes to nejsnadnější. Stačí například připomenout pokusy floridské univerzity o zavedení nového systému zájmen do angličtiny a mnohé další. Nikdo už však, bohužel, nepřipomene fakt, že mnoho požadavků se feministkám druhé vlny podařilo prosadit, ať už do právního řádu svých zemí, nebo do myšlení a chování mužů i žen. Hlavními protagonistkami nastupující třetí fáze feminismu jsou mladé ženy, které vyrostly v osmdesátých a devadesátých letech a plně požívaly práv a výhod získaných pro ně ženami o generaci staršími. Tyto ženy si na rozdíl od mnoha svých vrstevnic uvědomují, že to, co dnes považují za samozřejmost, ještě před několika málo lety vůbec samozřejmé nebylo. Cílem jejich snažení je získat další práva, a přitom neztratit ta, která si doposud vybojovaly. Jsou daleko smířlivější než jejich předchůdkyně: jsou ochotné přizvat muže k dialogu a nevidět je jen jako nepřátele. Jsou ochotny přijmout mezi sebe ženy, které dávají přednost tradičním rolím, a neoznačují je za zrádkyně. A právě k nim náleží, přestože se tak sama neoznačuje, i americká spisovatelka, básnířka, autorka a občasná účinkující v představení Vaginální monology Eve Ensler. "Kdyby vaše vagína uměla mluvit, co by řekla?" Tuto a podobné otázky pokládala Eve Enslerová stovkám žen během první poloviny 90. let. Nesledovala tím nějaký otevřeně erotický záměr, ale snažila se dostat k jádru problémů mnohých žen s jejich sexualitou. V porovnání s penisem je vagína mnohem tabuizovanější částí lidského těla. Falus už je díky Freudovi naprosto běžným námětem pro rozhovor ve slušné společnosti, vagína však nikoli. Eve Ensler zjistila, že ženy o své vagíně málo vědí a některé se za ni dokonce stydí. V Americe proto existují i takzvané "vaginální semináře", kde se ženy mohou dozvědět více o tom, jak vlastně fungují, a zbavit se ostychu před vlastním tělem.
</TEXT>
<HEADING>
Londýnské Vaginální monology
</HEADING>
<TEXT>
Svou několikaletou práci shrnula Ensler do divadelního představení Vaginální monology, které mělo premiéru v roce 1997 v New Yorku, a koncem září loňského roku jej bylo možné zhlédnout již podruhé v Londýně. Objevily se v něm mnohé známé osobnosti britské kultury, které jsou známé publiku z konvenčních rolí. Na představení do divadla New Ambassadors se lístky dají sehnat i v den představení, večer však už je hlediště plné. Naprostá většina diváků jsou ženy, ale některé z nich si přivedly muže, kteří většinou vykazovali různé stupně nejistoty. Přesto jsem si jako snad jediný muž bez doprovodu nepřipadal nevítán. Mé spoludivačky se na mne nedívaly jako na vetřelce nebo voyeura, ale prostě mě přijaly jako normálního diváka. Muži mezi uvaděči měli na hrudi připíchnutý odznak se slovy "Jsem tvůj Bob", jehož význam jsme se měli dozvědět až během představení. Zvedla se tedy opona (jen metaforicky, protože ve skutečnosti se na jevišti rozsvítily reflektory, které ozářily tři židle) a za bouřlivého potlesku vyšly na scénu Meera Syal (známá komediální herečka a esejistka indického původu), Kika Markham (vážná divadelní herečka) a Danii Minogue (populární zpěvačka a herečka z televizních seriálů, původem Australanka, mladší sestra u nás známé Kylee). Celé představení je koláží příběhů, malých poetických útvarů, které herečky postupně čtou. Začínají recitací všech možných slov, které se pro vagínu dají v angličtině nalézt. Následuje příběh staré ženy, která žila o samotě, protože jí první milenec řekl, že její vagína nepříjemně páchne. Následuje příběh ženy, kterou její muž nutil holit si přirození, příběh ženy, jejíž matka nechtěla o "tom dole" mluvit a která se dokázala najít až v náruči jiné ženy. Pak přijde epizoda o ženě, kterou jakýsi náhodný muž Bob (známý z výše zmíněných odznaků) zbavil ostychu z pocitu rozkoše vyvolané orálním sexem. Tyto minipovídky jsou prokládány řadou svědectví o vagínách - tragických (počet násilí na ženách a znásilnění), ale i radostných. Jeden takový "happy fact" po Meeře Syal opakuje s nadšením celé hlediště: "Klitoris má ze všech svalů v lidském těle nejvíce nervových zakončení. Dokonce dvakrát, DVAKRÁT tolik, co penis." Meera potom ujistí publikum, že kterákoli žena může o čtení tohoto faktu kdykoli znovu požádat, kdyby se během představení cítila sklíčená. Asi za půl hodiny, poté co Kika Markham přečetla informaci o počtu žen zmrzačených tzv. "ženskou obřízkou", jedna divačka tuto žádost vysloví. Snad nejradikálnější okamžik představení nastane, když se distinguovaná Kika Markham rozhodne, že přijme za své vulgarismy, které jsou o ženském přirození propagovány muži: Nenechme se urážet, vezměme jim vítr z plachet. Kunda, kunda, kunda. To je i na obecenstvo moc, a ke skandování se přidává jen rozpačitě. Není to však moment vulgární, ale očišťující. Stojí možná za to si připomenout, že podobně se zachovali američtí černoši ke slovu "negr". Tato dvě slova jsou ostatně dodnes absolutně tabuizovaná v anglicky mluvících médiích, zatímco jiné vulgarismy, i se sexuálním významem, jsou dost běžné. Danii pak představení zakončí anatomií vzdechu a všichni diváci (snad až na jednoho muže, který seděl se svou dívkou rozpačitě nedaleko mě) odmění herečky i autorku povstáním a neutuchajícím potleskem.
</TEXT>
<HEADING>
A co v Česku?
</HEADING>
<TEXT>
Nevím, jak se cítí čtenář při čtení tohoto popisu, ale já jsem se při jeho psaní rozhodně cítil velice nejistý. Neustále jsem měl pocit, že dělám něco nepřístojného. Vaginální monology ve svém londýnském domově ovšem nepřístojně nepůsobí. Není to nějaká vaginální agitka: autorka i herečky jsou si vědomy, že jejich výkony vyvolají smích, vzrušení i slzy zároveň. Rozhodně nejde o výkřik militantního feminismu, nenávistného k mužům nebo ke společnosti. Hra je připomínkou toho, že rovnoprávnost žen není jen mít stejné platy za stejnou práci, ale i možnost bavit se o svém sexualitě a všem, co k tomu patří, bez ostychu a pocitů viny nebo trapnosti. V Česku to však není tak docela možné. Nenávistná kampaň, kterou proti feminismu rozpoutali muži-intelektuálové, jako třeba Josef Škvorecký, předurčila všechny ženy, které se chtěly k tomuto problému vyslovit, k cejchu směšnosti a myšlenkové neserióznosti. Velký humanista a snad i filozof Ladislav Hejdánek v jednom rozhovoru v polovině 90. let řekl: "Nejnebezpečnější je lež, která se pravdě velice podobá, ale pravost jen předstírá." A jako nejlepší příklad uvedl feminismus, který se v lživosti podobá "třídnímu socialismu". Většina osvícených, samostatných a silných českých žen většinou jakoukoli příslušnost k feminismu popírá. Přestože mají často stejné názory jako jejich anglicky mluvící vrstevnice. Mají zřejmě pocit, že přihlásit se k feminismu znamená automaticky se postavit do pozice buď hloupých, sexuálně frustrovaných nebo přehnaně ambiciózních stvoření, která nikdo nemůže brát vážně. Josef Škvorecký dokonce zavedl do české terminologie odporný pojem sexuální harašení, který zesměšňuje ženy a jejich snahu o rovné zacházení. Hovoří kultivovaně o "lesboidním feminismu", který vytváří v Americe právní teror, v němž si žádný muž nemůže být sám sebou jistý, a tak "chodí radši na pivo". Škvorecký si samozřejmě vybral několik mediálně vděčných příkladů, kde se muži dostali do sporu se zákonem a jejich vina nebyla jasná.
</TEXT>
<HEADING>
Nejdříve člověk, pak žena
</HEADING>
<TEXT>
Škvorecký si stěžuje, že je možné muže žalovat jen proto, že pochválí ženě nohy, ale to není moc pravděpodobné. Problém není v tom, jestli žena zůstane ženou, ale v tom, jestli její ženskost bude základem definice jejího postavení ve společnosti a v osobních vztazích. Žena má mít právo být stejně jako muž nejdříve člověkem a až potom ženou. Požaduje-li tedy od mužů, aby se v pracovním kontextu nevyjadřovali k jejím fyzickým přednostem, není důvod, proč by to nemohli přijmout a museli u ní předpokládat psychické problémy. Nevím o žádném případu, kde by byl muž právně postižen za pochválení nohou ženy na diskotéce. Stejná změna pohledu se musí vztahovat i na další chování. Některým lidem možná přijde líto, že se ženám nebudou otevírat dveře. Není to ale dobrá výměna za to, že násilí na ženách nebude společensky akceptováno? Muži jen kroutí hlavou a pláčou nad ztrátou ženskosti. Když žena nechce, aby jí muž otevíral dveře, a považuje to za projev jeho fyzické nadřazenosti, měl by muž prostě respektovat její přání a své chování změnit. Možná ho bude stát trošku mentálního úsilí, aby si pamatoval, ke které ženě se má jak chovat, ale to snad není takové utrpení. Ať si kdo chce co chce říká, za otevírání dveří ženám se nikdo v Americe ani nikde jinde před soud nedostal. Problém českého feminismu je mimo jiné v tom, že si česká společnost v 60. a 70. letech neprožila katarzi druhé vlny feminismu, která byla vlastně revolucí v právech žen. Jako ve všech revolucích došlo i v ní k mnoha výstřelkům, kterých se dnes odpůrci feminismu chytají. Nikdo u nás netvrdil, že jakýkoli pohlavní styk je znásilněním ženy, chyběla tu Germain Greer, která přirovnala bezbrannost ženy ke kastraci, nečetla se tu analýza Hitchkockových filmů, která formulovala pocity žen zotročené mužským pohledem, chyběly tu ženy, které by veřejně spálily své podprsenky jako symbol spoutanosti konvencí mužské morality, i soudní procesy s muži, kteří si myslí, že každá žena je tu pro jejich laškování. S mnohými podobnými radikálními názory dnes málokdo souhlasí a ani ve své době nebyli jednoznačně ženami přijímány. Jejich ventilování na veřejnosti mělo povahu katarze a v mnohém vyčistilo ovzduší kolem snah o rovnoprávnost žen. U nás se místo toho častují feministi s antifeministy suchými čísly a ukazují na sebe vzájemně prstem.
</TEXT>
<HEADING>
Fakta nestačí
</HEADING>
<TEXT>
Pracovat s fakty je důležité, ale feminismus nezměnil svět jenom na základě faktů (vždyť dějiny vědy nejsou nic jiného než dějiny interpretace faktů), ale prostřednictvím změny postojů a myšlení. A to je mnohem obtížnější a dlouhodobější úkol než statistika. Ani dnes není světový feminismus bez rozporu a má doposud mnohde aspekt třídní, ale není už předmětem tabuizace. Oheň radikalismu ovšem umožnil, že dnes je možné vést debatu poněkud klidněji, a to mimo jiné znamená, že v Londýně Vaginální monology působí v podstatě přirozeně. A to nejen jako pokračování liberální debaty o právech žen, ale prostě jako zajímavé a inteligentní divadelní představení.
Pracovat s fakty je důležité, ale feminismus nezměnil svět jenom na základě faktů (vždyť dějiny vědy nejsou nic jiného než dějiny interpretace faktů), ale prostřednictvím změny postojů a myšlení. A to je mnohem obtížnější a dlouhodobější úkol než statistika. Ani dnes není světový feminismus bez rozporu a má doposud mnohde aspekt třídní, ale není už předmětem tabuizace. Oheň radikalismu ovšem umožnil, že dnes je možné vést debatu poněkud klidněji, a to mimo jiné znamená, že v Londýně Vaginální monology působí v podstatě přirozeně. A to nejen jako pokračování liberální debaty o právech žen, ale prostě jako zajímavé a inteligentní divadelní představení.
</TEXT>
</DOC>
<DOC>
<DOCID>LN-20020216061</DOCID>
<DOCNO>LN-20020216061</DOCNO>
<DATE>02/16/02</DATE>
<TEXT>
Každá třetí žena na světě byla znásilněna nebo sexuálně zneužita, říká zpráva OSN. Z těchto žen je velké množství mladších osmnácti let a nezanedbatelný podíl tvoří dívky mladší dvanácti let. Okolo dne svatého Valentýna si proto ve více než třiceti zemích světa připomínají, že násilí proti ženám je stále ještě běžná věc. Téměř simultánně se odehrává představení Vaginální monology, z nějž V-Day vyrostl v roce 1998. Od té doby se z něj stalo celosvětové hnutí, k němuž připojilo svůj hlas mnoho význačných žen světové kultury. V ve zkratce V-Day (čti výdej) znamená mnoho věcí: V jako násilí (anglicky violence), V jako Valentýn, V jako vítězství nad násilím a samozřejmě V jako vagína. Na otázku, co má společného vagína s násilím a svatým Valentýnem, odpovídají pořadatelé na svých webových stránkách (http://www.vday.org), že většina násilí na ženách se odehrává právě okolo vagíny, ať už se jedná o znásilnění, vaginální mutilaci (známou také jako ženská obřízka) nebo o násilí symbolické. Vaginálním monologům proto propůjčilo své hlasy mnoho známých žen, jejichž neformálnímu uskupení se dostalo názvu "Vulva Choir" (Pěvecký sbor Vulva). Součástí V-Day jsou i další akce, jako například International Stop Rape Contest (Konec znásilnění: mezinárodní soutěž), jehož účelem je nenechat zapadnout problematiku znásilnění. Mezi oceněnými návrhy byly například: vzdělávací program pro kanadské chlapce, na jehož konci obdrží potvrzení, že jsou připraveni chodit na rande, nebo tričko s nápisem "Jestli je znásilnění forma sexu, tak zabít někoho nožem je jenom forma vaření". Cílem organizátorů je ukázat, že násilí na ženách je opravdový problém, který je nutno řešit.
</TEXT>
</DOC>
<DOC>
<DOCID>LN-20020216062</DOCID>
<DOCNO>LN-20020216062</DOCNO>
<DATE>02/16/02</DATE>
<TITLE>
Nízkým zastoupením žen v politice se Česká republika řadí mezi nejzaostalejší země třetího světa
</TITLE>
<TEXT>
Jen málokdo by se odvážil tvrdit, že feminismus je v Česku úspěšný. Přesto aktivistek přibývá a jejich činnost zahrnuje mnohé oblasti. Českým feministkám schází především desetiletí trvající kontinuita hnutí.
Když americká režisérka českého původu Suzanna Justman natáčela v roce 1993 svůj film České ženy (Teď, když jsou svobodné), zajímal ji právě jejich názor na feminismus, na to, jak vnímají své specificky ženské problémy v atmosféře intenzivní proměny společnosti. Nové podnikatelky zde zastupovala majitelka kosmetického salonu Alena Charouzová, jež k tématu feminismu prohlásila: "Nemůžu říct, že bych někdy měla pocit, že jsem utlačovaná. Nezáleží na tom, jestli je člověk muž, nebo žena - záleží na vnitřní síle. To jen feministka se brání proti něčemu, co neexistuje. Podle mého názoru je feminismus nesmysl." Podobně mluvila i většina ostatních českých žen ve filmu - a podobně smýšlela i většina národa.
</TEXT>
<HEADING>
První ženské organizace
</HEADING>
<TEXT>
Přesto se na začátku devadesátých let začala znovu formovat nejrůznější ženská seskupení. Objevil se pokus obnovit Ženský klub český (na jehož záchranu byla také zorganizována Women's Street Party), začala fungovat řada profesních a zájmových ženských organizací. Pro některé Češky nebylo možné šmahem zavrhnout hnutí i myšlenkový proud, jenž vážně ovlivnil společenské a duchovní klima současné západní společnosti. Socioložka Jiřina Šiklová založila Centrum pro gender studies v Praze a k ní se přidaly její kolegyně Máša Čermáková, Hana Havelková atd., amerikanistky Eva Kalivodová, Libora Indruchová, psycholožka Šárka Gjuričová a další. V Bratislavě vznikl československý feministický časopis Aspekt, unikátní projekt ve střední Evropě, v Brně skupina s časopisem Medúza, v Českých Budějovicích se kolem lingvistiky Jany Valdrové semkly studentky, atd, atd. Setkávání těchto převážně akademicky orientovaných žen a poznávání zahraničních kolegyň na mezinárodních seminářích (zde hrála velkou úlohu Středoevropská univerzita v Budapešti) bylo zásadní při vytváření originálního českého feministického diskursu. Ten pak reflektoval situaci u nás. Jiřina Šiklová s humorem jí vlastním publikuje článek Import ze západu: McDonald's, Terminátoři, Coca Cola a feminismus? Bohemistka Jiřina Šmejkalová ve svém článku Potřebují Češky feminismus? vidí hlavní příčiny obtíží v navázání dialogu se současným západním feministickým diskursem v přerušené psychoanalytické tradici, deformované marxistické tradici a nedostatku poststrukturalistických přístupů v místním intelektuálním kontextu. Chaotik Mirek Vodrážka ve své přednášce Před velkým exodem chápe feminismus jako logické pokračování boje proti vládě jedné strany - tentokrát jako boj proti "vládě jednoho pohlaví" - a vyzývá k odvaze "nekolaborovat" s touto vládou. Hana Havelková v studii Ženy v "beztřídní" společnosti (1999) rozkrývá české paradoxy: ženy byly zrovnoprávněny s muži, ale také se společně vůči státu nacházely v pozici bezmocných dětí. To vedlo ženy k pocitu, že emancipace nic dobrého nepřinesla. I další paradoxy, na něž Havelková upozorňuje, jako například propast mezi českou ženskou elitou a ženami ve výrobě, vysvětlují výše uvedený postoj podnikatelek. Klasickým sociologickým vysvětlením genderové neviditelnosti je "pohled do zrcadla", kde černá žena uvidí černou ženu, bílá žena ženu a bílý muž člověka, protože naše výsadní postavení nám znemožňuje vidět znevýhodnění jiných. Proto Alena Charouzová při svém průkopnickém podnikání vnímala tvrdost boje s byrokracií, kde si v pokračování postavení "dítěte" vůči paternalistickému státu byla s muži jako členka elity rovna.
</TEXT>
<HEADING>
Vylepšený obraz
</HEADING>
<TEXT>
Od druhé poloviny devadesátých let se obraz feminismu viditelně proměňoval k lepšímu a řada žen se k němu začala otevřeně hlásit. Články, monografie, časopisy jako One Eye Open/Jedním okem, debaty, přednášky, působení sociologického týmu Máši Čermákové, kursy gender studies, používající feministickou kritiku, konference, performance, festival lesbické kultury Apriles, feministické nakladatelství OWP, to vše se stalo součástí společenského života. Při FF UK v Praze vzniklo Centrum studií rodu: gender studies, vedené Evou Kalivodovou s bohatým programem kursů a přednášek. Mladé intelektuálky, které získaly vzdělání i na západních univerzitách, přinesly novou atmosféru a témata: Petra Hanáková feministický pohled na film, Marcela Linková spojenectví s transgenderovou komunitou (pro kterou mělo zásadní roli vydání překladu Leslieho Feinberga Pohlavní štvanci), Iva Šmídová založila v Brně mužská studia. Věra Sokolová z Centra studií rodu přeložila Dějiny lásky a sexuality stejného pohlaví Leilan Le Rutt, kunsthistorička Martina Pachmanová napsala Věrnost pohybu rozhovory s předními americkými výtvarnicemi a teoretičkami. K vydávání klasických titulů feministického myšlení se přidává Portál a Pragma (letos má vyjít zásadní studie Betty Friedan Ženská mystika). Postavení nakladatelství One Woman Press je mimořádné v tom, že mapuje i českou situaci: Sbírka esejů Feminismus let devadesátých českýma očima obsahovala i příběh Veroniky Tydlitátové, nyní působící v Křesťanské revui, která šla v patnácti letech pracovat jako dělnice do papírny. "V hale tam asi padesát žen třídilo papír ... během směny každá z dělnic přeházela bez jakékoliv techniky několik tun papíru, ruce měly pořezané ... Po deseti letech práce měly na výplatní pásce dvanáct set korun. Hned vedle pracovali čtyři mladíci, skoro ještě kluci, dva neměli ani devátou třídu, kteří papír páskovali a měli dvojnásobnou mzdu ... občas přibyl nějaký vězeň z borské věznice a spolu pak obtěžovali mladá děvčata, která pak čas od času zjistila, že jsou v "tom" a odbíhala zvracet na záchod, takže měla nižší plat. Ty ženy byly v roli tažných zvířat ... říkali jim: ženské peníze nepotřebujou, stejně se vdají a živí je muž... Jsem feministkou, protože jsem viděla příliš mnoho zbytečného utrpení, nespravedlnosti a nedůstojného postavení žen." Příběh sice patří do doby před rokem 1989, ale situace žen z dělnického protředí se dnes příliš nezměnila. Kromě akademického feminismu se objevila i nová vlna mladičkých feministickych aktivistek. Velice významná byla proměna přístupu médií, jež na začátku devadesátých let proslula karikaturou feminismu. Téma "redefinice ženy", jak feminismus pojmenoval Mirek Vodrážka, je nyní redaktorkami a redaktory přijímáno často s vážností a zájmem. Vznikla řada televizních pořadů různých kvalit, z nichž ale je patrné, že se feminismus stává součástí veřejné debaty. Velká část současného západního feministického diskursu probíhá ve znamení třetí vlny. Zjednodušeně řečeno, jestliže první vlna přinesla ženám právo volit a navštěvovat instituce vyššího vzdělání, druhá rozvinula analýzu genderové nerovnosti, nacházející se nikoliv jen ve veřejné sféře, ale i v soukromí kuchyní a ložnic, v intimních vztazích žen a mužů. Postmoderní třetí vlna bere gender jako proměnlivou, fluidní kategorii a zkoumá jeho vnitřní vztahy s rasou, etnicitou, sociální stratifikací a sexuální orientací. Západní feministky při debatách s českými tvrdí: "Jak chcete mluvit o třetí vlně, když jste nikdy neměly druhou?" Je nutno jim dát - alespoň co se týče obecného povědomí společnosti - za pravdu. Vybraní "antifeministé" stále dál argumentují stejně: "Podle ústavy jsme si rovni, tak co ještě chcete?" Jako by onen zásadní posun problematiky druhé vlny, setření tisíciletých nánosů mytického prachu patriarchátu, nebyl ještě veřejně přijat. Stále dál zaráží ochota českých velikánů "debatovat" o feminismu bez jakékoliv přípravy. Příjemným náznakem otevřenosti bylo naopak neformální setkání na téma feminismus svolané prezidentem v létě 2001 do vily Amálie.
</TEXT>
<HEADING>
Jak ve třetím světě
</HEADING>
<TEXT>
Velmi málo důvodů k radosti nad situací českých žen máme v souvislosti s nadcházejícími volbami. Na genderové internetové diskusi se 11. února objevila poznámka Saši Lienau zProfemu (organizace, v poslední době se zabývající hlavně prevencí násilí na ženách), týkající se voleb: "Někdo už stačil spočítat, že v budoucím parlamentu, ať už bude ve složení jakémkoliv, klesne podíl žen z našich ubohých 11 procent na cca 6 procent, což znamená, že se naše hrdá demokratická ČR bude nacházet za jakýmkoliv státem tzv. třetího světa."
Velmi málo důvodů k radosti nad situací českých žen máme v souvislosti s nadcházejícími volbami. Na genderové internetové diskusi se 11. února objevila poznámka Saši Lienau zProfemu (organizace, v poslední době se zabývající hlavně prevencí násilí na ženách), týkající se voleb: "Někdo už stačil spočítat, že v budoucím parlamentu, ať už bude ve složení jakémkoliv, klesne podíl žen z našich ubohých 11 procent na cca 6 procent, což znamená, že se naše hrdá demokratická ČR bude nacházet za jakýmkoliv státem tzv. třetího světa."
</TEXT>
</DOC>
<DOC>
<DOCID>LN-20020216063</DOCID>
<DOCNO>LN-20020216063</DOCNO>
<DATE>02/16/02</DATE>
<TITLE>
Pohlaví umělce dodnes ovlivňuje, jak bude jeho dílo přijímáno a hodnoceno
</TITLE>
<TEXT>
Ptát se, jaké má umění pohlaví, by se na první pohled mohlo zdát nesmyslné, hloupé, ba demagogické. Ženy začaly všemi branami akademického uměleckého vzdělání procházet již se vznikem první republiky a umění dnes tvoří stejně aktivně jako muži. Na některých vysokoškolských uměleckých oborech dokonce jejich počet převyšuje počet spolužáků mužů.
Je ale umění skutečně natolik univerzální oblastí lidské činnosti, že překračuje pohlavní odlišnosti a že tedy - řečeno nadneseným, nicméně v hantýrce "krásného umění" stále často používaným slovesem - transcenduje všednodenní skutečnost? A jsou opravdu příležitosti pro muže a ženy na současné české umělecké scéně sobě rovné? Nebo se za závojem umělecké svobody a objektivní (čti nadpohlavní) umělecké kritiky skrývají předsudky hodné "starých dobrých" tradic viktoriánské nebo rakouskouherské morálky, které ženám měří jinak než mužům a pohlavně zabarvená adjektiva užívají hlava nehlava nejen pro vyjádření povahy uměleckého díla, ale i k posuzování jejich umělecké hodnoty? Samozřejmě, otázka po "pohlaví" umělecké tvorby zde není myšlena doslovně, ale diskurzivně, tedy ve smyslu, jak, kým a v čí prospěch je vytvářena umělecká hodnota. Nejedná se totiž jen o problém vizuálního zobrazení či individuálního tvůrčího procesu, ale také o jazyk, jímž se o umění hovoří a píše, a pochopitelně o institucionální rámec, v němž se díla prezentují. Pokusme se tudíž oprostit od doslovných, sexuálními významy kypících asociací a podívat se alespoň zběžně na to, jak takzvaná sexuální politika funguje právě v oblasti umění. Jinými slovy, vzdejme se alespoň na okamžik krásné, bohulibé, ale falešné představy, že umění je prosté ideologie, a zkusme se zamyslet nad tím, jak se v něm dnes v našem prostředí odrážejí vztahy mezi muži a ženami. Před pár týdny jsem jako členka klauzurní komise hodnotila semestrální práce studentů jedné vysoké umělecké školy. V sedmičlenné komisi byla kromě mě ještě jedna žena, což neuvádím proto, že bych se bývala - posedlá afirmativními regulemi - cítila bytostně dotčena nepoměrným zastoupením estrogenů a testosteronů, nýbrž proto, že problém pohlavní odlišnosti se do odborné diskuse docela nenápadně vetřel hned během několika minut a po celý zbytek dne ji již neopustil. Situace č. 1: Rozpravu o projektu vyvolávajícím u všech "sudčích" značné pochyby završuje poznámka, že je třeba přihlédnout k tomu, že autor je rodu ženského. Tento komentář naznačuje, že by komise měla přivřít obě oči a klasifikovat mírněji; když se rozprava za okamžik opakuje u jiného díla, poselství je přímočařejší a tvrdší: od ženy se přece nic velkolepého čekat nedá.
</TEXT>
<HEADING>
Sarkasmus většiny
</HEADING>
<TEXT>
Situace č. 2: Členové komitétu oceňují nápaditost, myšlenkovou hloubku a přesvědčivé formální zpracování předkládané práce, ale vedoucí ateliéru přesto "chlapsky" trvá na svém, že studentce nejvyšší hodnocení nepřizná, protože je třeba potrestat ji za to, že se chová jako primadona. Situace č. 3: Komise diskutuje nad vystaveným objektem, z úst přítomných mužů létají slova jako "kýčovité", "naivní" a "sentimentální", když v tom se jeden z nich obrátí na své dvě kolegyně s tím, že ony snad budou práci této studentky přece jen nejlépe rozumět. Argumenty, které by hodnocení uměleckého díla opíraly o mužské pohlaví, za mé přítomnosti na klauzurách letos - a pokud si dobře vzpomínám - ani jindy předtím nepadly. Ačkoli absurdita některých okamžiků byla vskutku hodna komediálního žánru, tyto zkratkovité epizodky zde nepopisuji pro pobavení, ovšem ani proto, že bych chtěla moralizovat. Myslím si ale, že tyto situace velmi dobře odhalují, že i umění má svou sexuální politiku, jejíž modely (či kánony) dokáží ovlivňovat jak kvalitativní soudy, tak postoje a sebehodnocení samotných umělců a umělkyň. Na moje protesty proti podobně sexistickým proklamacím se mi na klauzurách dostávalo ujištění, že je to jen nevinné žertování, snaha odlehčit vážnost obhajob. Jistě, humor a ironie k umění a ke kritice neodmyslitelně patří, používat je ale způsobem, který by status quo věcí podkopával a ne jej posiloval, není právě jednoduché. Sarkasmus silnějšího (většiny) vůči slabšímu (menšině) je navíc nejen nefér hra, ale i pohřebiště podvratného a kritického myšlení. Autorita si totiž netropí žerty sama ze sebe; zesměšňováním druhého staví na odiv svou mocenskou převahu a je docela narcistně zahleděná do vlastní neomylnosti a vtipu. Ženy, které se dnes rozhodnou studovat umění, mají, zdá se, velmi dobrou šanci, že jim ještě před zahájením profesní kariéry bude nejrůznějšími způsoby jejich pohlavní příslušnost připomínána a že na jejich dílo a na ně samé bude uplatňován zvláštní kvalifikační režim.
</TEXT>
<HEADING>
Umění měkkých tkání
</HEADING>
<TEXT>
S ohledem na sexuální politiku si ovšem s edukativními praktikami v ničem nezadá ani soudobá umělecká kritika či kurátorská a muzejní praxe. Objeví-li se na scéně výstava skupiny umělkyň, je pravděpodobné, že se bude hovořit a psát o "ženské" výstavě a "ženském" umění, pod čímž si většina představí radikální feministické odbojářství, červenou knihovnu, vylepšené domácí práce nebo - jak to před pár lety pojmenoval jeden mladý český kunsthistorik - "takové to umění měkkých tkání". Slovní spojení jako "mužská" výstava nebo "mužské" umění se naproti tomu v jazyce umělecké kritiky nevyskytují. Vzhledem k tomu, že umělecký svět byl po staletí ovládán muži, jsou totiž de facto jen nakupením dvou synonym (ačkoli v případech, kdy umělci "silnějšího" pohlaví dávají ostentativně najevo své mužství, jako tomu bylo třeba před dvěma lety na výstavě "Každá kapka vyplýtvaného semene by mne připravila o jedno umělecké dílo" v Galerii AVU, by měla podobná terminologie jistě své opodstatnění). Umělecká kritika nadále ženám daleko raději přiznává nenahraditelnou úlohu inspirátorek a múz, jejichž krása a smyslnost je ztělesněná přímo v uměleckém díle ("Barevnou sochu lze zbožňovat jako ženu" zněl titulek recenze v LN z 26. července loňského roku), než aby bez předsudků reflektovala jejich tvůrčí práci. Podobně je tomu nakonec i ve sbírkotvorných institucích, kde - s několika vzácnými výjimkami - nadále přetrvává nezájem o prezentaci umění žen, a to jak v historickém, tak v soudobém kontextu. Děje se tak i přesto, že od konce osmdesátých let několik předních českých kurátorů a kunsthistoriků opakovaně reviduje starý model dějin umění a především na poli českého moderního umění se pokouší hledat a nově zhodnocovat zapomenuté či přehlížené osobnosti, směry a názory. Právě v oblasti moderního umění je přitom možné nalézt nemálo pozoruhodných umělkyň, zveřejnění jejichž díla by se mohlo stát dalším z řady podnětů, jak jednostranný a lineární model dějin umění obohatit a oživit.
</TEXT>
<HEADING>
Jak vybírá Národní galerie
</HEADING>
<TEXT>
Kupříkladu ve stálé expozici Sbírky moderního a současného umění Národní galerie v Praze ve Veletržním paláci jsou v tomto okamžiku mezi dobrou tisícovkou exponátů mapující vývoj výtvarného umění od 19. století do druhé světové války zastoupeny pouze čtyři umělkyně - Zdenka Braunerová, Toyen, Hana Wichterlová a pozoruhodná, nicméně jen málo známá představitelka sociálního umění 20. let Vlasta Vostřebalová, což dohromady čítá neuvěřitelných jedenáct obrazů a jednu sochu. V expozici věnované poválečnému umění je poměr o něco málo vyrovnanější, ale i zde chybějí tak klíčové osobnosti jako Běla Kolářová či Jana Želibská, a další z nich - včetně Evy Kmentové, Adrieny Šimotové nebo Květy a Jitky Válových - jsou zastoupeny po jednom, maximálně dvou dílech. Po zástupkyních generace konce 80. a 90. let jako by se zde ovšem znovu zem slehla. Dějiny umění a s nimi spojená kurátorská a uměleckokritická praxe jistě nejsou matematickou disciplínou. Budeme-li ale zmíněná čísla číst na pozadí docela nezakrytě sexistického přístupu k mladým adeptkám umění a vžitých významů adjektiva "ženský" a jemu příbuzných pojmů (= slabý, přizpůsobivý, méněcenný, konformní, tradicionalistický, domestický atd.), které předmět zkoumání apriori diskvalifikují, pak budou mít i ony jinou než ryze statistickou výpovědní hodnotu. Lze se pak vůbec divit, že ženy, kterým je od počátku jejich umělecké kariéry ze všech stran různými způsoby připomínáno, že vnímání, výklad, etablování i tržní cena jejich díla budou vždy více či méně hmatatelně spojovány s jejich pohlavím, nemají příliš chuť ztotožňovat se se svým rodovým původem či přímo s feminismem? A jak se ženy vůbec mohou hlásit ke své rodové "genealogii", když jsou jejich předchůdkyně v institucích i v knihách dějin umění tak sporadicky zastoupené, pokud se tam vůbec objevují? Do té doby, než se v nás - bez rozdílu pohlaví - zrodí vůle a zájem zkoumat a zveřejňovat historii (a současnost) z jiného než majoritního pohledu a než se začneme zabývat mnoha dosud tabuizovanými či podceňovanými kapitolami naší kulturní minulosti, budou i ženy schopny tvrdit, že muži mají od přírody větší nadání k umělecké tvorbě, protože kdyby tomu tak nebylo, pak bychom vedle Chopinů a Picassů jistě měli (resp. měly) také génie s přechýlenou koncovkou.
</TEXT>
<HEADING>
Ženské sebemrskačství
</HEADING>
<TEXT>
Nejenže podobně sebemrskačské a vcelku rozšířené podceňování vlastních kreativních schopností nemá řádné vědecké opodstatnění. Především se ale obecně opomíjí fakt, že k tomu, aby se z člověka stal umělec, byla odevždy potřeba společenské a rodinné podpory nebo alespoň přijatelnosti, které se ženy na rozdíl od svých protějšků po staletí netěšily. Jejich zázemí a možnosti jsou dnes nepochybně nesrovnatelně lepší. V některých ohledech se ovšem ani po "emancipovaném" 20. století sexuální politika v umění příliš nezměnila - stačí se trochu lépe porozhlédnout, číst a naslouchat. Přijmeme to jako fakt?
Nejenže podobně sebemrskačské a vcelku rozšířené podceňování vlastních kreativních schopností nemá řádné vědecké opodstatnění. Především se ale obecně opomíjí fakt, že k tomu, aby se z člověka stal umělec, byla odevždy potřeba společenské a rodinné podpory nebo alespoň přijatelnosti, které se ženy na rozdíl od svých protějšků po staletí netěšily. Jejich zázemí a možnosti jsou dnes nepochybně nesrovnatelně lepší. V některých ohledech se ovšem ani po "emancipovaném" 20. století sexuální politika v umění příliš nezměnila - stačí se trochu lépe porozhlédnout, číst a naslouchat. Přijmeme to jako fakt?
</TEXT>
</DOC>
<DOC>
<DOCID>LN-20020216064</DOCID>
<DOCNO>LN-20020216064</DOCNO>
<DATE>02/16/02</DATE>
<TITLE>
Rodinní příslušníci významných osobností stojí často v jejich stínu. Nová monografie Ženy rodiny Náprstkovy staví naopak ženskou část významné české rodiny 19. století do popředí.
</TITLE>
<TEXT>
Autorkám Ireně Štěpánové, Ludmile Sochorové a Mileně Secké se podařilo na poměrně malém prostoru kromě osudů tří žen představit i životy bratří Vojtěcha a Ferdinanda Náprstkových (českou variantu jména Fingerhut sourozenci oficiálně přijali roku 1880). Nemohly opomenout ani pro dějiny českého feminismu nepřehlédnutelný vzdělávací a společenský Americký klub dam, který založil právě Vojtěch Náprstek.
</TEXT>
<HEADING>
Autoritativní matka
</HEADING>
<TEXT>
Každá ze tří žen rodiny Náprstkovy představuje jinou etapu ženské emancipace v Čechách. Zakladatelku rodinných podniků a matku obou bratří Annu Fingerhutovou nejlépe charakterizuje sousloví "přirozená autorita". Jako dvojnásobná vdova sama vedla hostinec, vinopalnu i pivovar U Halánků. V polovině 19. století nebylo mnoho žen, které samostatně podnikaly a vydělávaly. Pro národní snahy Anna neměla mnoho pochopení, zato dovedla okázale vyvíjet štědrou charitativní činnost. Zakládala si na tom, že po celý život byla paní domu. Annu Fingerhutovou lze označit za typickou představitelku gründerské generace. Život Vojtěchovy ženy Josefy je naproti tomu cestou od nemajetné služebné až k paní domu U Halánků. Kapitola o Josefě zpracovaná Irenou Štěpánovou místy připomíná vyprávění o tom, jak si chudá dívka proti všem sňatek se sympatickým bohatcem vyvzdorovala. Aby mohla jednou stanout po boku milovaného, neváhala se Josefa vzdělávat a rozšiřovat si obzory. Nakonec si našla i oblast, kde nad manželem měla prim - emancipaci. Její poznámky a deníkové záznamy se často týkají problematiky "ženy chudé a svobodné". Když Vojtěch Náprstek začal v Praze na přednáškách pro ženské spolky propagovat "stroje pro domácnost", jako pračky, ledničky či žehličky, byla to Josefa, s kým se radil, než se svými názory veřejně vystoupil. Poslední z rodiny je v nové monografii zmíněna Božena Fingerhutová, dcera sládka Ferdinanda Fingerhuta. Patří už jinému světu než zakladatelská Anna a pilná a snaživá Josefa. Studovala v Paříži a pořádala společně s otcem hudební večery pro pražskou měšťanskou smetánku. Více místa než Boženě věnovala ale autorka Ludmila Sochorová Boženinu otci Ferdinandu Fingerhutovi a jeho láskám - divadlu a jídlu.
</TEXT>
<HEADING>
Otázka náboženská
</HEADING>
<TEXT>
Převládajícím problémem všech tří studií je již zmíněný feminismus či emancipační snahy. Ostatní roviny života, například náboženství, zůstávají okrajové. Z útržkovitých poznámek však lze usuzovat na dramatičnost a třaskavost této otázky v rodině Náprstkových. Anna Fingerhutová byla podle všeho "hluboce věřící katolička". Její syn Vojtěch se ale po návratu z Ameriky prohlásil za ateistu. O postavení ateisty v tehdejší společnosti autorka přesto nic nepíše. Po matčině smrti například Vojtěch místo církevního sňatku uzavřel sňatek civilní. Jeho manželka Josefa kvůli němu změnila své názory na víru a od katolictví také "konvertovala" k ateismu. Nepřekousnutelným soustem pro českou společnost nakonec bylo, když se Náprstek nechal po smrti zpopelnit v německé Gothě. Irena Štěpánová sice v této souvislosti připomene několik nepříznivých reakcí, ale podrobněji se u této problematiky nezastaví. Náprstkův způsob pohřbení přitom jistě vyvolal velký rozruch. Na konci devatenáctého století kremace vyvolávala v Čechách odpor. První se nechala zpopelnit Augusta Braunerová roku 1890, jen čtyři roky před Náprstkem. Velmi bouřlivě se tehdy o jejím zpopelnění diskutovalo. Pro mnohé byla kremace nekatolická, nepřípustně připomínala peklo, a protože se nejčastěji provozovala v zemích s dominujícím reformovaným náboženstvím, bývala nezřídka považována za projev všeobecně odmítaného germánství. Pro tehdejší společnost i rodinu podstatná otázka náboženství a věcí s ním souvisejících zůstává v biografii Ženy rodiny Náprstkovy k její škodě nedořečena.
Irena Štěpánová, Ludmila Sochorová, Milena Secká: Ženy rodiny Náprstkovy. Vydalo nakladatelství Argo, Praha 2001. 254 strany, náklad neuveden, cena 198 Kč.
Na článek Václava Klause Přírodu ochrání trh, který vyšel v minulé Orientaci, přišlo do redakce LN množství ohlasů. Diskusi na toto téma přineseme příští sobotu.
</TEXT>
</DOC>
<DOC>
<DOCID>LN-20020216065</DOCID>
<DOCNO>LN-20020216065</DOCNO>
<DATE>02/16/02</DATE>
<TITLE>
Pozoruhodný román francouzského spisovatele ruského původu
</TITLE>
<TEXT>
Jako kometa zazářil v polovině 90. let Andree Makine (*1957) na francouzském literárním nebi. Spisovatele narozeného na Sibiři proslavil román o osudech jeho francouzské babičky v sovětském Rusku nazvaný Francouzský testament.
Francouzský testament je příběh jisté Charlotty Lemonnierové, narozené na přelomu století ve Francii, která se jako dítě s rodiči dostala do Ruska, kde její otec provozoval lékařskou praxi. Charlotte po libosti žije mezi Ruskem a Francií, až ji při jedné návštěvě rodné Paříže zastihne předvečer první světové války. Do Ruska se vrátí jako dobrovolnice Červeného kříže teprve v době, kdy tu zuří revoluce. Řízením osudu už v Rusku zůstane, vdá se, následuje muže na Sibiř, aby ho tu záhy pohřbila a aby se stala svědkem hrůz občanské války, hladomoru, stalinských čistek, války s Německem, poválečného glajchšaltování lidských osudů i konečného pádu komunistických model. Příběh Charlotty Lemonnierové je příběhem o dvojí lásce - k vlastní francouzské minulosti, kterou s poetickou nostalgií hýčká ve svém srdci, i k ruskému osudu, který beze zbytku přijala za svůj. Příběh stárnoucí, a přesto noblesní ženy, která žije svůj vdovský život v ospalé ruské - či spíše sovětské - stepi, je ale vlastně jen jakýmsi prologem k příběhu jejího vnuka Aljoši. Ten se svou sestrou pravidelně tráví léto u "bábušky", v jejímž každovečerním vyprávění se před mladým hrdinou otevírá svět dávno neexistující Francie. Babiččina Francie co mlžná Atlantida povstávala z vod. Aby záhy ožila zvuky, emocemi, slovy.
</TEXT>
<HEADING>
Proust mezi ruskými dřevěnicemi
</HEADING>
<TEXT>
Podoby světa pohlceného časem se v dětských představách mísí s reálnou zkušeností do půvabných výjevů, a tak když se řeklo Neuilly, okamžitě se nám vybavila vesnice s dřevěnými chalupami, stádem a kohoutem. A když nám Charlotte následujícího léta poprvé povídala o jistém Marcelu Proustovi, "mimochodem, občas ho bylo v Neuilly vidět, hrával tenis na bulváru Bineau", představovali jsme si toho dandyho s velkýma nyvýma očima (ukázala nám ho na obrázku), mezi ruskými chalupami. Jako živé obrazy se v nevyzpytatelném sledu vynořují jednotlivé události, které uvízly v Charlottině paměti: velká voda v Paříži v zimě 1910, Blériotův přelet kanálu La Manche, mobilizace, Marcel Proust v módní kavárně Weber, krádež Mony Lisy, tragický seskok jistého Rakušana padákem z Eiffelovky.... To vše v chronologii diktované jen a pouze babiččiným vyprávěním, dle něhož mohou pařížské záplavy plynule přejít ve státnickou návštěvu cara Mikuláše, třebaže tato se ve skutečnosti odehrála o dobrých třicet let dříve. Jednoho dne Paříž povstala z vod, slunce svítilo, a v téže chvíli jsme slyšeli ještě vzdálené houkání carského vlaku. Snové předivo podvečerních hovorů na balkoně jednoho z posledních měšťanských domů v saranzské stepi s neúprosnou pravidelností narušuje realita postalinského Ruska. Ta debata nás vrátila do skutečnosti. Kolem nás se rozprostírala obrovitá říše (...) s obávanou armádou, s továrnami, které měly brzo vyrábět víc oceli než všechny země světa... Oklepali jsme se a snažili se pochopit, kde že to jsme. Tady? Tam? Ne že bychom si tohohle rozdvojení v našem životě všimli poprvé. Už bydlet u babičky znamenalo cítit se jinde.
</TEXT>
<HEADING>
Francouzský štěp
</HEADING>
<TEXT>
Vnoučata fascinuje babiččina exotická noblesa, dychtivě naslouchají jejímu vyprávění, fascinují je tajemství skrytá ve velkém kufru pod postelí plném novinových výstřižků a dalších svědků nevratné minulosti. A nade vše je okouzluje Charlottin jazyk. Skrze něj Charlotte dětem vštěpuje lásku k francouzštině, k tajemným slovům, kterým rozumějí, byť často po svém. Skrze ni, respektive skrze Baudelaira, Nervala a Huga, odhaluje Aljošovi krásu poezie, magii slov a jejich významů. A právě díky ní dokáže jednoho dne Aljoša pohlédnout na ruskou minulost zvenčí. Francouzský roub se uchytil. Poprvé v životě jsem se na svou zemi díval zvenčí, zdálky, jako bych už do ní nepatřil. Přenesl jsem se do velké evropské metropole a teď jsem se ohlížel a obzíral obrovské lány obilí a zasněžené pláně za svitu měsíce. Viděl jsem Rusko francouzsky. Proměna, která chlapci odhalí nečekané obzory, jej však odcizí společnosti, jež ho obklopuje. Jeho francouzskost je v době, kdy "kosmopolitismus" rozhodně není v kursu, značnou přítěží. Ale také zdrojem dosud nepoznané vnitřní svobody, kterou v přiškrcených poměrech skýtá útěk do abstraktního světa cizího jazyka.
</TEXT>
<HEADING>
Nelehké zrání mladého literáta
</HEADING>
<TEXT>
Právě v nesmírně přesvědčivém, nikterak patetickém, naopak dětsky čistém, posléze mladicky vzdorném a nakonec dospěle smířeném popisu tápání mezi realitou a snem, mezi hmatatelným Ruskem a vzdálenou, nepoznanou Francií, zemí složenou ze slov, jejíž ženy štkají v alexandrinech a muži se střetají v provensálských sirventech, mezi sváteční francouzštinou a všední ruštinou, mezi dvěma identitami, je makeneovo vyprávění nejsilnější. V lehkosti, s níž pracuje s jazykem, v pádnosti příměru, v nesamoúčelné košatosti a poetičnosti výrazu. (Tady je třeba vzdát hold překladatelce Vlastě Dufkové, v jejímž citlivém převodu jazyk neztratil nic ze svého půvabu.) Přestože Makine sám se k otázkám po autobiografičnosti svého příběhu staví vyhýbavě, těžko nevidět značnou podobnost autora s Aljošou. Andree Makine se narodil jako Andrej Makin v roce 1957 v sibiřském Krasnojarsku. Babička, původem Francouzka, na Andreje mluvila od tří let jazykem, který se mu postupně stal druhou mateřštinou. Uvědomil jsem si, že není jen jeden svět, že budu mít vždycky nějaké jinde, a toto vědomí mu pomáhalo odolávat tlaku poměrů. Po studiích v Kalininu a v Moskvě, kde získal doktorát z filozofie, přednášel na pedagogickém institutu v Novgorodu a přispíval do revue Innostrannaja litěratura. V roce 1987 odešel z Ruska a usadil se v Paříži, kde žije dodnes. Živil se přednášením ruských reálií na Vysoké škole politických studií a na Sorbonně obhájil doktorskou práci o Ivanu Buninovi, až se začátkem 90. let rozhodl pro spisovatelskou dráhu. Přes atraktivitu, kterou Rusko pro francouzské kulturní kruhy má, se Makine potýkal se značnými potížemi. První dva romány Dcera hrdiny Sovětského svazu (1990) a Zpověď sesazeného praporečníka (1992) musel prezentovat jako překlady z ruštiny, aby se jich nakladatelé vůbec ujali. Teprve třetí román Za času řeky Amuru (1994) už mohl vyjít "bez překladatele". Francouzský testament (1995), odmítnutý třemi nakladateli a skepticky v malém nákladu vydaný čtvrtým, všechny ohromil. Vedle nadšených čtenářů mu vynesl hned dvě literární ocenění najednou - Goncourtovu cenu a cenu Médicis. Dnes už Makine patří k zavedeným autorům a každá jeho nová kniha je literární událostí. Poslední vydané dílo Hudba jednoho života (2001) mu vyneslo cenu RTL.
</TEXT>
<HEADING>
Tajemství jablíčkového kouzla
</HEADING>
<TEXT>
Příběh Francouzky Charlotty dožívající v sibiřské stepi a jejího vnuka Aljoši. nejprve malého chlapce, pak prozírajícího mladého muže a nakonec literáta v exilu, vrcholí nečekaným rozuzlením v jakési smyčce po dvaceti letech v Paříži, kam se hrdina uchýlil. Několik řádek babiččina dopisu přenese hrdinu i čtenáře opět na začátek knihy a vzbudí v něm touhu vnořit se zpět do kouzelného světa příběhů a drobných kouzel, které se rodí z jinakosti. Třeba jako kouzelné slovíčko, které je třeba vyslovit před objektivem fotografa, slovíčko, které každé ženě, dokonce i té, která žije uprostřed ruské stepi, dodá alespoň na zlomek vteřiny francouzský půvab ą la Belle Epoque. Právě tato žena, tato Francouzka zatoulaná do sněžné nesmírnosti Rusi, naučila ty druhé slovu, po němž se krásní. (...) Tajemství "jablíčka" byla pravděpodobně vůbec první legenda, která očarovala naše dětství. A "petite pomme" bylo také jedno z prvních slov jazyka, jemuž maminka žertem říkala "ta langue grand-matternelle" - "tvůj pramateřský jazyk". Kdo jednou okusí petite pomme Makineova pramateřského jazyka bude se k jeho nasládlé chuti s jemně nahořklým přívlastkem nutkavě rád vracet.
Kniha týdne
Andree Makine FRANCOUZSKÝ TESTAMENT
Přeložila Vlasta Dufková. Vydalo nakladatelství Paseka,
Praha 2002, 256 stran.
</TEXT>
</DOC>
<DOC>
<DOCID>LN-20020216066</DOCID>
<DOCNO>LN-20020216066</DOCNO>
<DATE>02/16/02</DATE>
<TITLE>
próza
</TITLE>
<TEXT>
Fernando Pessoa
</TEXT>
<HEADING>
Testament sebevraha barona de Teive. Ďáblova hodina (Argo)
</HEADING>
<TEXT>
Není větší tragédie, než když v jediné duši nebo u jediného člověka je intelektuální cítění stejně intenzivní jako cítění mravní. K tomu, aby mohl být člověk nepokrytě a zcela mravný, musí být trochu hloupý. K tomu, aby mohl být zcela intelektuální, musí být trochu nemravný - těmito slovy začíná svou zpověď, takřka úřednicky zodpovědně vyvedenou životní bilanci před chystanou sebevraždou venkovský aristokrat, baron de Teive, jeden z řady fiktivních autorů stvořených portugalským spisovatelem Fernandem Pessoou (1888 - 1935). Svědectví o tragédii samotáře žijícího v nesnesitelné mravní prázdnotě z fragmentů nalezených v Pessoově literární pozůstalosti sestavil Američan Richard Zenith a do češtiny skvěle převedla Pavla Lidmilová. Stejně jako druhou část knihy, ani ne dvacetistránkovou prózu Ďáblova hodina. Naproti výsostně pesimistickému vyznění Testamentu působí Ďáblova hodina jako hravá etuda, v níž se Ďábel představuje jako neškodný ironik a snílek, který svým slovem zasvěcuje nezrozeného básníka. Útlý soubor dvou donedávna neznámých próz jednoho z nejoriginálnějších portugalských autorů 20. století, který si v Čechách našel řadu příznivců svými dvěma legendárními Knihami neklidu (česky 1992 a 1995), ale i svou básnickou tvorbou v jedinečném přebásnění Josefa Hiršala, se nečte lehko a rozhodně ne jen jednou. Působí stejně uhrančivě jako Pessoovo celoživotní krédo: Procítit vše všemi způsoby a nebýt nakonec ničím, leč pochopením všeho.
poezie
Jasná luna v prázdných horách.
Korejské básnictví 14. - 19. století (Klub přátel poezie/Paseka)
Tradiční poezii Dálného východu Evropané obdivují už dávno - pevné formy elegantně naplňované přírodní či milostnou lyrikou, orientální filozofování, písně o chryzantémách a leknínech, o rybářích a harémech, o rýžovém vínu, rafinované epigramy. To vše bohatou měrou nabízí nejen čínská či japonská, ale také klasická korejská poezie, kterou představuje reprezentativní výbor nazvaný Jasná luna v prázdných horách. Společné dílo koreanisty Vladimíra Pucka a básníka Petra Borkovce přináší vrcholy korejské poezie šesti století. Bohatě vypravený svazek nabízí poučení o tradičních básnických formách, ukázky z díla nejdůležitějších autorů, velké množství dalších údajů, vysvětlivek, komentářů, to vše je doprovázeno bohatou obrázkovou přílohou - zkrátka učiněný svátek: Ta krása opíjí mě víc než džbánek vína. Je čas jet domů? Málem zapomínám.
Jiří Voskovec
Želva, o které se nikdo nezmiňuje: poezie 1922 - 1951 (Garamond)
Jiří Voskovec byl muž mnoha talentů, které zůstaly ve stínu jeho herecké kariéry. Voskovce-poetu nyní připomíná svazek Želva, o které se nikdo nezmiňuje. Voskovcovo básnické dílo není rozsáhlé, tři desítky textů, většinou napsaných před Vest Pocket Revue, která založila slávu Osvobozeného divadla. Voskovec poloviny 20. let byl veselý pokrokář, pilný dadaista a politizující poetista. Jeho texty vycházely v hlavních tiskových orgánech avantgardy - v revuích Pásmo a ReD. Později se Voskovec k poezii uchyloval jen za výjimečných okolností - v letech 1948 - 1951. Hravý optimismus raných básní byl tentam, k pátému výročí svržení atomové bomby na Hirošimu v exilu Voskovec píše: Hanba nám všem/ a dobře nám tak/ Motouz nám prask/ a ulít nám drak. Hezky vypravenou knížku k vydání připravil Václav Kofroň.
Ed McBain
</TEXT>
<HEADING>
Udělal jsem to já! (BB Art)
</HEADING>
<TEXT>
Nejnověji vydaný příběh o 87. revíru není ani zdaleka nejčerstvější dílo. Jde o první české vydání prózy otištěné již roku 1961. Paradoxně však, ve srovnání se současnou McBainovou tvorbou, působí svěže a neotřele. Obvyklé naturalistické popisy násilných scén a policejních procedur nejsou rozhodně samoúčelné, existenciální problémy hlavních hrdinů nepůsobí dojmem povinného žánrového folkloru. Autor dokázal čtenáři zprostředkovat hrůzu setkání s nesmyslným násilím a bezútěšnou malost některých lidských osudů. Policistům věříme jejich úpornou snahu nenechat se devastovat divnou prací. Zkrátka - McBain nás vzruší i dojme a my se necítíme podvedeni. A navíc kdo je vrah, to se dozvíme až na poslední stránce!
Agatha Christie
</TEXT>
<HEADING>
Nástrahy zubařského křesla (Knižní klub)
</HEADING>
<TEXT>
V prvním českém vydání detektivního románu (jeho filmový přepis může český divák znát pod titulem Jedna, dva, má bota) čeká Hercula Poirota velmi složitý případ. V čekárně zubaře Morleyho se jednoho dne sejde několik pacientů, jedním z nich je i pan Poirot. Pro většinu zúčastněných se běžná lékařská prohlídka stane osudnou. Jeden pacient po ošetření zemře na předávkování tišicími prostředky. Po zjištění profesionální chyby spáchá zubař sebevraždu. Ten samý večer odejde ze svého hotelu jedna zpacientek a zmizí. Proč byla zubařova sekretářka odlákána pod falešnou záminkou z ordinace právě toho dopoledne? Kdo a proč zavraždil neškodnou starší dámu? A jak s tím souvisí atentát na pilíř britského bankovnictví pana Alistaira Blunta? Policie dlouho nevěří, že spolu všechny případy souvisejí. A pan Poirot dlouho nechápe, do jaké léčky byl vlákán.
thriller
Ken Follett
</TEXT>
<HEADING>
Smrtící kód (Knižní klub)
</HEADING>
<TEXT>
Píše se rok 1958. Na nádražním záchodku ve Washingtonu se jednoho lednového rána probouzí muž, který si nemůže na nic vzpomenout - dokonce ani na své jméno. Oblečen je jako opilecký pobuda, ale cítí, že mu špatně padnoucí šaty nepatří a že ani alkohol mu nic neříká. Začne pátrat po své totožnosti, snaží se dozvědět, co vlastně umí a čím by mohl být. Záhy zjišťuje, že na bezdomovce se přece jen příliš vyzná v raketovém výzkumu; odtud už je jen krůček k domněnce, že byl o paměť připraven úmyslně, protože něco důležitého věděl. A na mysu Canaveral zatím začíná odpočítávání Exploreru I, který má Ameriku vrátit do čela závodů o dobytí kosmu... Literární kariéra jednoho z nejúspěšnějších britských spisovatelů současnosti Kena Folletta (1949) nabrala na obrátkách před bezmála čtvrtstoletím, v roce 1978. Tehdy bývalý novinář a pracovník malého londýnského nakladatelství vydal svůj špionážní román Eye of the Needle, situovaný do Anglie v období druhé světové války. Kniha se takřka přes noc stala bestsellerem, a když Follettovi vynesla víc než dvojnásobek dosavadního ročního platu, o budoucnosti měl definitivně jasno. Česky doposud vyšlo dvanáct jeho románů. (Smrtící kód přeložili Libuše a Luboš Trávníčkovi.) Vynikající vypravěč "operující" především na poli napínavé četby (výjimku tvoří například bezmála tisícistránkový opus Pilíře země, nedávno rovněž vydaný česky) své čtenáře dosud nezklamal; sáhnout po Follettovi znamená vsadit na mnohokrát prověřenou jistotu.
Píše se rok 1958. Na nádražním záchodku ve Washingtonu se jednoho lednového rána probouzí muž, který si nemůže na nic vzpomenout - dokonce ani na své jméno. Oblečen je jako opilecký pobuda, ale cítí, že mu špatně padnoucí šaty nepatří a že ani alkohol mu nic neříká. Začne pátrat po své totožnosti, snaží se dozvědět, co vlastně umí a čím by mohl být. Záhy zjišťuje, že na bezdomovce se přece jen příliš vyzná v raketovém výzkumu; odtud už je jen krůček k domněnce, že byl o paměť připraven úmyslně, protože něco důležitého věděl. A na mysu Canaveral zatím začíná odpočítávání Exploreru I, který má Ameriku vrátit do čela závodů o dobytí kosmu... Literární kariéra jednoho z nejúspěšnějších britských spisovatelů současnosti Kena Folletta (1949) nabrala na obrátkách před bezmála čtvrtstoletím, v roce 1978. Tehdy bývalý novinář a pracovník malého londýnského nakladatelství vydal svůj špionážní román Eye of the Needle, situovaný do Anglie v období druhé světové války. Kniha se takřka přes noc stala bestsellerem, a když Follettovi vynesla víc než dvojnásobek dosavadního ročního platu, o budoucnosti měl definitivně jasno. Česky doposud vyšlo dvanáct jeho románů. (Smrtící kód přeložili Libuše a Luboš Trávníčkovi.) Vynikající vypravěč "operující" především na poli napínavé četby (výjimku tvoří například bezmála tisícistránkový opus Pilíře země, nedávno rovněž vydaný česky) své čtenáře dosud nezklamal; sáhnout po Follettovi znamená vsadit na mnohokrát prověřenou jistotu.
</TEXT>
</DOC>
<DOC>
<DOCID>LN-20020216067</DOCID>
<DOCNO>LN-20020216067</DOCNO>
<DATE>02/16/02</DATE>
<TITLE>
rozhovor:
</TITLE>
<HEADING>
Televizní zábava strašně upadá
</HEADING>
<TEXT>
Ačkoli sám vystupuje v zábavném televizním pořadu, o zábavě produkované televizemi hovoří kriticky. Navíc ho mrzí, že právě jeho si dnes lidé spojují především se zábavou. Ale nijak to neřeší. Jiřího Krampola (63) prý už dvacet let nezajímá, co se o něm říká. Na své herecké příležitosti ovšem rád vzpomíná. Nejraději na elegantního, žoviálního, úslužného restauratéra v seriálu Synové a dcery Jakuba skláře...
</TEXT>
<HEADING>
LN: Slyšel jste na svou adresu: stárnoucí seladon?
</HEADING>
<TEXT>
Narážky na stáří mám na talíři od doby, co jsem začal cvičit a trochu se o sebe starat. Tedy o tělo. Dokonce jsem slyšel, že jsem si nechal udělat v Americe lifting obličeje! Já, kterej celý život soutěží s Pavlem Bobkem, kdo bude mít zmačkanější obličej! A když teď vedu, tak bych měl dobrovolně prohrát? Ne! To bych musel být blázen.
</TEXT>
<HEADING>
LN: Jste muž, který se omlazuje.
</HEADING>
<TEXT>
Myslím, že je lepší, když vám říkají mladý pán než starej kluk. Násilné omlazování u chlapů mně přijde šíleně trapný. Třeba když si mužští, kteří to nepotřebují, barví vlasy. Sport je něco jiného. Ten nedělám kvůli muskulatuře, svalům na obluzování okolí. Cvičení je pro mě důležité pro příjemný pocit. I proto, aby mě nebolela páteř, aby se vylučovaly endorfiny a já měl dobrou náladu... Prostě člověk má dvě volby, buď krmit ptáky v parku, nebo se udržovat cvičením. Já volím to druhé.
</TEXT>
<HEADING>
LN: Říká se o vás...
</HEADING>
<TEXT>
... dvacet let mě nezajímá, co o mně kdo říká. Je mi to jedno. Když o mně bulvární plátky píší, že lítám po lesích opilej, směju se. Nedávno jsem četl, že mě nějaká paní viděla v Kladně, jak jsem obarvenej na modro. Jsem? Nejsem! Když tak nazeleno, abych ladil s přírodou.
LN: V oněch bulvárních plátcích se objevují i vaše komentáře. Proč?
Já k tomu ale většinou nic neříkám! Není nic horšího než takové kraviny komentovat a vyjadřovat se k nim.
LN: Mimochodem, máte strach z fyzického, nebo psychického stáří?
Že jsem starej, mě tak dalece netíží. Víc by mi vadilo nemohoucí stáří. Být někomu na obtíž; z toho mám hrůzu. Věk sám o sobě nic není, je jen přibližným určením stáří. Jen je otázkou, jak se ho chopit. Mám strýce, kterému je devadesátsedm a je fyzicky v pohodě. Na druhé straně znám čtyřicátníky - trosky. Jasně, věk se nikomu nevyhne.
</TEXT>
<HEADING>
LN: A strach z bolesti?
</HEADING>
<TEXT>
Ten pochopitelně mám. Kdyby mě takzvaně klepla pepka - ne že bych se na to těšil - budu mít milosrdnou smrt. Ale umírání někde v bolesti...
LN: Poslední dobou se o vás hovoří jen v souvislosti s cvičením či pořadem Nikdo není dokonalý. Vaše osoba se tak scvrkla...
Poslední dobou se mě žel na nic jiného neptali. Nic jiného se tedy nepíše.
</TEXT>
<HEADING>
LN: Vadí vám tenhle obrázek?
</HEADING>
<TEXT>
Je otřesný. Jako bych v životě nic jiného nedělal a neudělal! Jednou mi říkal Miloš Kopecký: "Hele, nejvíc mě štve, že ze mě udělali jen Štrosmajera. Při vší úctě k té roli! Ale já toho hrál víc!" Měl jsem třeba krásnou roli v Malém pitavalu z velkého města nebo v Synech a dcerách Jakuba skláře. To bylo asi nejhezčí, co jsem v životě hrál... Na dotazy k pořadu Nikdo není dokonalý jsem už alergik. Je to zábavný pořad, který se drží pátý rok, ale je to jen jedna z částí mé práce. Ale zdaleka není vším. Cvičení propaguji proto, co jsem řekl, navíc jsem spolumajitelem fitcentra. Tak i z reklamních důvodů.
</TEXT>
<HEADING>
LN: K hraní se vracíte.
</HEADING>
<TEXT>
Dostal jsem hezkou roli u Zdeňka Trošky ve filmu Andělská tvář, a teď u Víta Olmera pět hlavních rolí v komedii Waterloo po česku. Mě ale dost štvou dotazy, proč nehraju divadlo. Bože, kdy? Ti lidé nemají představu, co znamená dát dohromady každý týden hodinový pořad. Mají představu, že přijdu a hodinu kecám, co mě napadne. To je omyl! Každý pořad znamená setkání s hosty, přípravu témat...
</TEXT>
<HEADING>
LN: Chcete s tím skončit?
</HEADING>
<TEXT>
Dokud to jede, není důvod. Nejhorší je inovovat pořad, co má celkem úspěch. A tenhle má proti jiným zábavným výhodu, že je založen na lidské zlomyslnosti. Smát se blbosti jiného a sám být ještě blbější, to funguje.
LN: S tím pořadem jste spokojen, to je vaše parketa?
To je pořad, jak se říká, za tři koruny. Stojí pár korun a má vysokou sledovanost. Co víc po něm chtít! Když jsem dělal se Šimkem čtvrtletně Zajíce v pytli tak jsme si všechno psali, nacvičili, přečetli, seškrtali, cenzurovali a ještě jsme měli často pocit nedokonalosti. Dnes takové pořady mydlí všechny televize na "jednu dobrou" a podle toho to vypadá. Balast. Zábava v televizi jde do žumpy. Rádoby erotické věci, to je taky něco tak odporného...
LN: Máte touhu v onom "balastu" udělat něco jiného, lepšího?
Jsem se svým pořadem spokojený. Když přijdou dobří hosté a povede se, je to paráda. To ale nelze vždy odhadnout. I skvělý host nemusí mít svůj den. A touhu... já mám touhu o něčem hezkém hrát. Teď tím hezkým bude snad zmíněný Olmerův film.
</TEXT>
<HEADING>
LN: Není natáčení na Primě brzda pro film?
</HEADING>
<TEXT>
Předtočil jsem si. Ono je to tak, že herec buď nemá nic, nebo dvacet věcí najednou. Nikdy to není tak, že by si práci mohl vychutnat. Já si dovolil ten přepych, všechno odvolal, odložil a budu se věnovat jen filmování.
</TEXT>
<HEADING>
LN: Hovořil jste o televizních poklescích. Sledujete TV?
</HEADING>
<TEXT>
Občas. Ale jsem znechucen. Třeba z amerických komedií, sitcomů atd. To je děs. A argument kohokoli, že lidé na to koukají, neberu. Co mají dělat, když televize nic jiného nedává? Na divadelní fakultě tomu profesor Nedbal říkal utírání nosu židlí. Když si někdo utře nos židlí a někdo se tomu zasměje, ještě to neznamená, že je to vtipný. Tohle je nejlacinější a nejubožejší druh zábavy. Pro mě je televize dobrá tím, že v ní účinkuju! Ale pozor, ona dokáže i svinstvo. Herce, herečky, zpěváky... tzv. vycucne, a pak je odhodí. Není nic strašnějšího než být stále vidět v televizi. I Láďa Menšík byl svého času naštvanej, že v jednu chvíli byl všude. Bylo toho moc. To totiž není důkaz, že je člověk kvalitní.
</TEXT>
<HEADING>
LN: Vystihnete, když je vás moc?
</HEADING>
<TEXT>
Hostování v pár pořadech jsem odmítl. Děláte-li pořad jako já, nemůžete si vystřílet historky, vtipy, příběhy jinde. Byť u kamarádů, jako je Šíp nebo Mládek. A opakovat se nechci.
LN: Zmínil jste, že nesnášíte stupidní seriály. Seriál Pra pra pra, kde jste hrál hlavní roli, taky zrovna nepatřil k nejchytřejším...
No, výsledek nebyla sláva. Ale při natáčení to tak nevypadalo. Ovšem po pravdě řečeno, odmítnout hlavní roli ve třináctidílném seriálu... někdo by možná řekl, že by to odmítl. Já prostě ne.
</TEXT>
<HEADING>
LN: Neumíte odmítnout, když vám něco nesedí?
</HEADING>
<TEXT>
Třeba nechci dělat silvestrovské pořady. Ne kvůli datu, ale kvůli tomu, že nehodlám jako řada jiných přijít a před kamerou přeříkat deset "fousatých" vtipů. Ne. Jak jdou roky, rád bych toho dělal méně, ale víc si vybíral.
LN: Dost herců si stěžuje, že za minulého režimu nemohli...
...odmítat? O minulém režimu vůbec dnes řada herců říká: já to musel hrát! Není to pravda. Když jsem ze Slovenska dostal scénář, že mám roli partyzána, neměl jsem ideová trauma, ale radost, že budu mít na činži. Kdybych nehrál, neměl jsem peníze. Taková byla doba. I proto mě štvou kritici, co z dnešní pozice hodnotí, že se jim nezdály Dietlovy seriály, a píší plky. Zrovna Malý pitaval byly krásné detektivní příběhy s perfektním hereckým obsazením, kde se maximálně ve třech dílech objevilo oslovení soudruhu náčelníku. Jinak jsem nezaznamenal nic, co by prznilo charakter herců. Spíš myslím, že mnozí mohli být vděční, že takové role v té době dostali.
</TEXT>
<HEADING>
LN: Angažované role byly také, ne?
</HEADING>
<TEXT>
Když přišla nějaká tzv. angažovaná role, a nebyla moc hloupá, tak jsem ji hrál. Já totiž nevěřil, že se tu něco změní. Přesto mi vadí, že dnes se třeba objeví v časopise fotka celého Semaforu při vystoupení v Lucerně, kde vedle nás stál generál Carda, a pod ní je jízlivý popisek: Časy se změnily, viďte? Co jsme měli podle toho člověka, který tohle psal, dělat? Měli jsme dát někomu pěstí a říct, tady hrát nebudem?
LN: Údajně nemáte rád pokusy o lidovou zábavu. Konkretizujte.
Lidový humor je nejtěžší disciplína. Je složité bavit lidi a nemít pocit, že se musím stydět. To už věděl Karel Höger, který proto chodil na kabaret ke Flekům. Hezky je definována lidová zábava v Dějinách humoru, kde se píše: V každém století se na náměstích velkých měst shromažďovali herci podřadné úrovně, kteří se pitvořili a berouce si nesmyslné kostýmy kopali se do prdele pro pobavení lůzy... Tím směrem se ubírá zábava u nás. Nic není tabu. Vše dovoleno. To mě uráží.
LN: Ale i vy jste vnímán jako jistý bavič.
Nejsem žádný bavič! Nejsmutnější je, že televize na celém světě lidem s radostí ukazují, jak herci, zpěváci, populární lidé předvádějí to, co neumějí. Možná by bylo hezký, kdyby konečně někdo vylezl a ukázal, co umí, aby to bylo hezký. Zatím si může divák ukazovat na obrazovku a křičet: "Hele mámo, ten je hroznej! Tomu to nejde!"
LN: Už jsme mluvili o tom, že lidé mají rádi, když je někdo horší...
Před třiceti lety jsem dělal s Bednářem pořad Párkař a tři párky Byla to literární parodie na dvaatřicet největších českých básníků, přesněji úvaha, jak by který psal o párku. Při vystoupení v Lucerně se mladí lidé šíleně smáli. Dneska by se tomu smáli těžko, protože málokdo z nich ty básníky vůbec zná. Všimněte si, že když se v Nikdo není dokonalý ptám mladých, zřídka něco vědí. S takovou tupostí a vzácnou neinformovaností se jen tak jinde nesetkám.
</TEXT>
<HEADING>
LN: Kdo je vinen?
</HEADING>
<TEXT>
Vzpomínám na slova jednoho Čechoameričana, který říkal: "Nedělejte tu chybu jako komunisti, kteří vše, co bylo v minulém režimu, prohlásili za blbý." Každý režim má něco pozitivního. Třeba v televizi bylo v minulém režimu pozitivní pondělní vysílání z Bratislavy. To byly vynikající hry a herecké koncerty. Diváci měli šanci poznat díla klasiků. Seznámili se s Goldonim, Shakespearem aj. Teď je vrchol inteligentní tvorby seriál Dallas. A červená knihovna je proti všem Manuelám literatura!
</TEXT>
<HEADING>
LN: To je celosvětový trend.
</HEADING>
<TEXT>
Bohužel. Ty seriály odvádějí lidi od myšlení, čtení. Ačkoli jsem vyrůstal na Žižkově, kde jsme byli fakt grázlové, četl jsem Remarqua, prokleté francouzské básníky, rodokapsy... My něco z knížek věděli. Dnešní děti ne - mají řadu hraček, nesmyslných her, prostě mají všechno, a vlastně nic. Rodiče, aby uhájili živobytí, jim tak nahrazují společný čas.
LN: Ve vzpomínkách říkáte, že i vaši rodiče museli hájit živobytí.
Přesto se jim přitom dařilo víc nás zaujmout. Měli k nám asi blíž. Taky nebyla televize, a když jsem s nimi poslouchal rozhlasové hry v neděli, byl to svátek.
</TEXT>
<HEADING>
LN: Máte ke svým synům daleko?
</HEADING>
<TEXT>
Ne, ale už je to trochu jinak. Já neměl, jako máma, tolik možností se jim věnovat. Chodit s klukem na tréninky, učit se s ním. Mrzím mě to, ale v životě je něco za něco.
LN: Vyslovil jste jméno Miloslava Šimka. Ten se vrhl na politickou satiru, vy politický humor rád nemáte. To vás rozdělilo?
Politickou satiru nemám rád jako žánr. Ale jak ji dělá Slávek a Zuzana Bubílková, je výborné. Já se jí ale moc nesměju. Je fakt, že Slávek k této satiře inklinoval. Když jsem řekl někdy já politický vtip, byl to průšvih, on ho uměl prodat. Má k tomuto žánru na rozdíl ode mne vztah. Umí ho.
LN: V nedávné době jste připravoval i seriál o cvičení. Je už hotov?
Z toho sešlo. Nejsou peníze.
LN: A co vaše televizní vaření českých, moravských a slezských jídel pro australské diváky, jak to si stojí?
Zatím jsem natočil pilotní pořad. Vše je v jednání, i tady je problém zvaný peníze. Čekám na rozhodnutí...
LN: O vašem nejnovějším filmu je ale už rozhodnuto. Bude to trhák?
Věřím, že to bude dobré, protože povídky, podle kterých se točí, jsou perfektní. Jak to bude s mým herectvím, to je otázka. Myslím, že u nás je hlad po hořké komedii, a tohle dílo by ho mělo nasytit. Film by měl být laděn do polohy Jako jed. Což byl výtečný snímek. Pro mě je to příležitost zahrát si pět různých typů chlapů, které spojuje jedno: všem to dopadne hrozně se ženskými.
LN: Vycházel jste ze svých zkušeností?
V něčem jo.
</TEXT>
</DOC>
<DOC>
<DOCID>LN-20020216068</DOCID>
<DOCNO>LN-20020216068</DOCNO>
<DATE>02/16/02</DATE>
<TITLE>
(40) Říkejte mi jenom barone
</TITLE>
<TEXT>
On-line román
</TEXT>
<HEADING>
Kniha, o jejímž pokračování rozhodujete sami
</HEADING>
<TEXT>
Učitel Matyáš přerušil tajnou schůzku Demla se Salačem a Fikáčkovou. Je mu divné, proč si děti tajně čtou Ostrov pokladů, říká si ale, že je lepší, když čtou tajně, než kdyby nečetly vůbec.
Učitel Matyáš převzal od Alžběty knihu a nahlédl do ní. Vzpomněl si na příhodu ze své učitelské praxe, kdy nezbedové skrývali pod přebalem ušlechtilé knihy Bohumila Říhy Pionýři autobiografii Josefiny Mutzelbacherové Z deníku prostitutky. Knihu odnesl do sborovny. Provinilec, jemuž kniha byla zabavena, se už tetelil, že dostane v nejlepším případě trojku z mravů. Aféra vyšuměla, aniž se provinilec dozvěděl, proč vlastně. Učitel Matyáš to samozřejmě věděl, ale nepověděl. Vysvětlení prosté. Kniha šla ve sborovně z ruky do ruky a nakonec ji někdo z pedagogů nevrátil. A bez doličného předmětu těžko soudit a odsuzovat. Jenže tohle byl bez nejmenších pochyb Stevensonův román. "To chválím," řekl nakonec, když knihu Alžbětě vracel. "Dobrá kniha pobaví a osvěží!" Pronesl pak ještě něco obecně ušlechtilého a vzdálil se pln nejasného pocitu, že mu uniklo něco zásadního. Jeho vpád měl jeden podstatný důsledek. Deml si během té krátké doby stačil vymyslet výmluvu, takže - aniž se ho Alžběta zeptala - řekl: "Fotr přinesl domů ty brilianty. Přinesl je a řekl mi: Pepíku, udělej si poklad. Já měl taky poklad, když jsem byl kluk, tohle mi fotr řekl." "Aha," řekla Alžběta lehce zklamaným hlasem. "Co bys chtěla?" "Já bych chtěla... ten poklad najít. Někde daleko. Zakopaný na ostrově. Chtěla bych najít plánek a podle něho postupovat. Bránit se pirátům. Bojovat s nimi. Zvítězit nad nimi a tak získat ten poklad." "Bojovat?" tázal se Janda, veterán z nesčetných rvanic individuálních i skupinových. Podala mu tu knihu. "Přečti si ji a uvidíš." Podezíravě si knihu prohlížel. "Je ňáká tlustá." Ne snad že by nikdy nic nečetl. Mezi mládeží kolovaly Rodokapsy a Rozruchy, tomsharkovky a cliftonky, rozdrbané ročníky Mladých Hlasatelů a Vpředů jakož i Junáků. Četly se knihy Foglarovy, Tarzan, Nobody, kovbojky z knižnice S puškou a lasem. Rozdrbanost, to bylo jakési doporučení kvality. Tahle kniha vypadala moc zachovale na to, aby byla dobrá. "Já si to přečtu," řekl Sekera, "a řeknu ti, co v ní je." S tím se rozešli. Následující den byl plný drobných, nepříliš důležitých událostí a na knihu všichni zasvěcení zapomněli. Teprve následujícího dne na ni přišla řeč. "Tak jsem to přečetl," oznámil Sekera. "No a co?" ptal se Deml bez velkého zájmu. "Je to jasný," hlásil Sekera. "Jsme piráti. Nejobávanější piráti sedmi moří! Já jsem kapitán Flint. Tady Janda je Černý pes. A ty jsi Dlouhý John." "To jsou piráti?" ptal se Deml podezíravě. "Mají pirátský jména, ne?" "Tak bacha. Kapitán jsem já, a kdo si myslí něco jinýho, dostane přes hubu." "Já jsem si myslel..." "Jsem kapitán Flint," řekl Deml. "Myslí si někdo něco jinýho?" "Já jsem teda Černý pes," řekl Sekera. "Prd a vořech. Já jsem Černý Pes. Tys mi to řekl." "Kdo čet knihu? Já, nebo ty? Já. Proto určuju, kdo co je." "Kdo co je, určuje ten, kdo dá komu přes hubu, a ne kdo přečet nějakou knihu. Černej Pes jsem já a ty buď rád, že jseš Dlouhej John." "Buď rád, že jsi Dlouhý Jim," řekla Alžběta. "To je nejdůležitější pirát." "Vážně? A proč?" "Na to si musíš přečíst tu knihu," řekla medově jako vždycky, když se jí v hlavě vylíhla nějaké lest. "A Pepík je Jim Hawkins." "A co jsi ty?" Podívala se na kluky trochu přezíravě. Nebylo jim volně, když na ně upřela oči temně kaštanové barvy. "Já jsem Squire Trelawney, ale abyste to neměli těžké, říkejte mi jenom barone. Tohle by bylo za námi. A teď to nejdůležitější." "A co to je?" ptal se kapitán Flint, bezděky přijímaje baronovo vůdcovství. Ani ho nenapadlo namítnout, že si holka bere mužské jméno. "Když jsme ten poklad nedokázali objevit a vykopat, musíme ho přece někam ukrýt, to je snad jasné?"
Chcete ovlivnit děj románu? Na adrese WWW.LIDOVKY.CZ/NEFF o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování v pondělí
</TEXT>
</DOC>
<DOC>
<DOCID>LN-20020216069</DOCID>
<DOCNO>LN-20020216069</DOCNO>
<DATE>02/16/02</DATE>
<TITLE>
Manželka manažera hokejové reprezentace LIBĚNA HLINKOVÁ bude fandit našemu týmu doma v Litvínově - sama a v klidu
</TITLE>
<HEADING>
profil
</HEADING>
<TEXT>
Vzala si bývalého hokejistu, později trenéra hokejové reprezentace, dnes manažera reprezentačního hokejového týmu, přesto se její zimní sezony údajně nezměnily. Sama hokej nikdy nehrála. Jeho pravidla zná, ale před manželem o tom taktně mlčí. On totiž ženské odborně komentující hokej nemá rád. Liběna Hlinková bude fandit českému olympijskému týmu hokejistů i letos doma. U televize. Tedy bez manžela. V klidu.
LN: Povzbudit české hokejisty a jejich manažera do Salt Lake City nejdete. Proč?
Nebyla jsem ani v Naganu. Měla jsem sice chuť a možnost jet na poslední chvíli, ale Ivan mi to rozmluvil. Tak jsem sledovala zápasy v televizi, mačkala v ruce kapesník a každou minutu vstávala ze židle. Ale neřvala jsem. Na této olympiádě působí manžel v trochu jiné pozici, takže do Salt Lake City neletím. Navíc jsem se nacestovala až až ráda si odpočinu. Tedy při dostavbě domu, úklidu a vybalování krabic po stěhování.
LN: Není to tak, že když manžel odjede, vy si oddechnete a sledujete zápasy bez stresu?
Až tak to není.
LN: Dobu konání hokejových mistrovství světa a olympiád prožíváte bez husí kůže?
Před těmi akcemi je muž nervózní. I tentokrát byl, než odjížděl. Nejnervóznější je ale z balení, které nechává na poslední chvíli, a pak mi něžně sdělí, že já to umím líp. Minulou neděli, když odjížděl, na mě stále volal, co potřebuje dobalit, do toho kňučel pes a seděl mu na kufrech, protože ho nechtěl pustit pryč, k tomu se ozývala šílená střelba ze synova počítače... Skončilo to trochu Itálií.
LN: Nezačala jste kvůli těmto momentům hokej tiše nenávidět?
No..., myslím, že ne. Byly jiné chvíle, ale nenávist k hokeji nepřinesly. Nakonec já věděla, koho si beru. Hokej mi připravil jedinou obavu. Když dostal Ivan nabídku do Pittsburghu, bylo jasné, že i já musím změnit život. Přesněji pokud chci být s ním, musím se vzdát své práce. A tu já měla ráda, tak jsem se bála, zda to bez ní vydržím. Vydržela jsem. Zatím.
LN: Co jste dělala?
Vedla jsem hotel v Litvínově na stadionu.
LN: Manželky špičkových hráčů mívají podobné osudy. Cesta za manželem, odchod z práce... Probíráte s někým tyto problémy?
V Pittsburghu jsem se přátelila s Katkou Šlégrovou, Veronikou Strakovou a hlavně s paní Jágrovou, Jaromírovou maminkou. Je hrozně milá. Ona mi v začátcích v Americe pomohla. Jinak manželky nebo partnerky hokejistů moc neznám, tudíž se s nimi nepřátelím.
</TEXT>
<HEADING>
LN: Byla pro vás Amerika plus?
</HEADING>
<TEXT>
Líbilo se mi tam, ale zůstat trvale v USA? Ne. Šlo o jiný život, možná jednodušší. Ovšem já vidím jeho hlavní přínos v tom, že jsme byli s Ivanem víc a častěji spolu. Vytvořila jsem tam druhý domov, a když jsme ho opouštěli a vraceli se, padla na mne nejistota. Ta trvá. Nechci říci, že bych Litvínov necítila jako domov, kdepak. Já asi jen hůř snáším přesuny.
LN: Nechyběla vám v USA seberalizace? Jak jste trávila čas?
Ze začátku mi realizace chyběla, ale vždy jsem si uvědomovala, že jsem tam hlavně proto, abych vytvořila zázemí manželovi. Pochopitelně jsem měla i svůj program. Chodila jsem do fitnessu cvičit, navštěvovala Aničku Jágrovou, studovala angličtinu...
</TEXT>
<HEADING>
LN: Stýská se vám po Pittsburghu?
</HEADING>
<TEXT>
Možná se mi trochu stýská po lidské vstřícnosti. Ale po místě jako takovém ne. Taky se mi trochu zasteskne i po tom, že muži v Americe považují za naprosto běžné pomáhat ženě v domácnosti, chodí sní nakupovat atp. To žel Ivan neokoukal. On má spíš tendenci ženy tak trochu podceňovat.
</TEXT>
<HEADING>
LN: Chodíte na hokej?
</HEADING>
<TEXT>
Ano. Hokeji fandím. V Pittsburghu jsem měla vyčleněnou řadu u žen trenérů. Partnerky hráčů seděly jinde. Tam je to tak rozdělené, ale já to porušovala, nechtěla jsem fandit sama. V Litvínově chodím taky. Ovšem když jdu s Ivanem, tak se před zápasem rozdělíme, a každý sedí "ve svém kotli", i když fandíme stejnému týmu. Setkáme se po siréně.
</TEXT>
<HEADING>
LN: Mluvíte s Ivanem Hlinkou o hokeji?
</HEADING>
<TEXT>
Technickou stránku s ním neprobírám a o nějakých nominacích bych asi začala jen jednou. A to bych musela šeptat! Ale když má on sám potřebu o hokeji se mnou mluvit, pak mluví. Já moc na tohle téma nezačínám, ale v Pittsburghu jsme o hokeji často diskutovali. Jenže tam neměl nikoho jiného, de facto jsem mu na ty hovory zbyla.
LN: Váš manžel je zjevně trochu "nervák", co vy?
Ivan je trošku emotivní, to ano. V poslední době je to znát víc, a občas se ta nervozita přenese i na mne. Já osobně vydržím dost, a dlouho, pak ale vyletím. Zaručeně mě umí dostat společný odchod z domu, kdy Ivan stojí mezi dveřmi a říká, že zas musí čekat... To skřípu zubama. A kladu si jedinou otázku: můžeme někdy odjet v klidu?
</TEXT>
<HEADING>
LN: Sportujete spolu?
</HEADING>
<TEXT>
Občas ho dostanu na kolo. Nedávno mě začal učit tenis. Když mě to začalo bavit a už mi to i šlo - skončili jsme. Snad učení obnovíme. U toho byl manžel coby trenér klidný. Taky chodíme plavat. Teď se Ivan zbláznil do golfu, pravda, jde mu to, ovšem okamžitě koupil hole i mně a začal plánovat výlety jen tam, kde je golfové hřiště. Tomu říkám ne! Uvidím.
LN: Odchod vašeho muže z trenérského postu u Tučňáků byl komentován různě...
...zaznamenala jsem pochopitelně všelijaké reakce. Od zlých po udivené. Mně ale nikdo neřekl své názory do očí. Myslím, že Ivan tam přece jen něco dokázal. Ten konec nebyl slušným řešením toho, že tým začal pokulhávat. Ani rozloučení nebylo moc fér. To ale neznamená, že bych dál zápasy Tučňáků nesledovala. To ne. Držím jim palce. Je tam přece řada našich dobrých hráčů.
LN: Máte v české hokejové reprezentaci, která jela obhajovat zlato, svého "koně"?
Sympatický je mi třeba Dopita, ale vyloženě "svého" hráče nemám.
LN: Jak letos naši dopadnou?
Jak? Budou první. Tedy doufám! Chci mít doma klid. Ne, vážně... Já jim to přeju. Moc.
LN: Komentoval v telefonátech manžel atmosféru v dějišti olympiády?
Volal dvakrát. V prvním telefonátu řekl, že cesta byla dobrá. V televizi říkali, že byla děsná. Ve druhém mi řekl, že je všechno fajn. Tak snad. Musím se prostě chtě nechtě dívat na televizi.
</TEXT>
</DOC>
<DOC>
<DOCID>LN-20020216070</DOCID>
<DOCNO>LN-20020216070</DOCNO>
<DATE>02/16/02</DATE>
<TITLE>
Nepřehlédnutelnou skupinku fanynek mají čeští hráči na velkých hokejových turnajích posledních let. Jejich manželky a přítelkyně bylo takto poprvé vidět na minulých zimních olympijských hrách v Naganu vroce 1998, kde jejich hlouček roztleskávala maminka Jaromíra Jágra.
</TITLE>
<TEXT>
Rodiče českého kapitána přijedou také do Salt Lake City, spolu s nimi však tentokrát i Jágrova přítelkyně Andrea Verešová. To dlouholetý tahoun reprezentačních výběrů Robert Reichel svou polovici na olympijském turnaji neuvítá. Manželka Karin totiž zůstane s oběma jejich malými dětmi v Torontu. "Dívčí tým" bude také vzhledem k neúčasti Františka Kučery a Davida Výborného oslaben o své dvě tradiční neoficiální mluvčí, jimiž manželky těchto hráčů byly na posledních světových šampionátech. Účast na turnaji nejlepších hokejistů světa je poměrně snazší pro blízké hráčů nastupujících běžně v dresu některého z týmů kanadsko - - americké NHL. Ta totiž hradí každému ze svých hráčů účast jednoho hosta na olympijských hrách. A lhostejno, zda jde o manželku, přítelkyni, rodiče či někoho jiného. Vždyť třeba za jedním z nejzkušenějších českých reprezentantů Martinem Ručinským se nechystá přítelkyně, ale otec. Podle tradice by spolu měli ve volných chvílích sehrát několik šachových partií. Podobně na tom bude i Tomáš Kaberle, jehož bude podporovat otec, rovněž někdejší hokejový reprezentant. Zatímco větší část hokejových hostů lze v Salt Lake City teprve očekávat, přítelkyně Pavla Kubiny Andrea Černíková už je na místě. Má blízko nejenom k opoře zadních řad Tampy Bay, ale také k manažerovi českého týmu - je dcerou Františka Černíka.
</TEXT>
<HEADING>
Ženy "Evropanů" přijedou jen v případě úspěchu
</HEADING>
<TEXT>
Spolu s Robertem Langem již přicestovala manželka Jennifer, později se s jistotou očekává i přílet mnoha dalších partnerek, včetně manželky nejuctívanějšího muže českého výběru, brankáře Dominika Haška. Právě na brankářském postu došlo vzhledem k zranění lokte Romana Turka ke změně, která řádně zasáhla do představ Milana Hniličky i jeho manželky o způsobu trávení dovolené. Namísto cesty na Kajmanské ostrovy se vypravili i s několikaměsíční dcerou do dějiště letošních olympijských her. Až na vývoji samotného turnaje závisí, zda se úhrady pobytu v Salt Lake City případně dočkají i hosté tří "Evropanů" v českém národním týmu Pavla Patery, Petra Čajánka, Michala Sýkory. Tyto prostředky by ovšem poskytl Český svaz ledního hokeje, a to v případě, že tažení reprezentačního celku bude úspěšné. Tak je třeba doufat, že hokejový svaz skutečně bude mít důvod sáhnout do pokladny, a taky, že "polovičky" hokejistů, kteří nehrají v NHL, nepotká taková smůla jako v Naganu. Tehdy kvůli zpoždění leteckého speciálu viděly velké finále jen na obrazovkách na tokijském letišti.
Spolu s Robertem Langem již přicestovala manželka Jennifer, později se s jistotou očekává i přílet mnoha dalších partnerek, včetně manželky nejuctívanějšího muže českého výběru, brankáře Dominika Haška. Právě na brankářském postu došlo vzhledem k zranění lokte Romana Turka ke změně, která řádně zasáhla do představ Milana Hniličky i jeho manželky o způsobu trávení dovolené. Namísto cesty na Kajmanské ostrovy se vypravili i s několikaměsíční dcerou do dějiště letošních olympijských her. Až na vývoji samotného turnaje závisí, zda se úhrady pobytu v Salt Lake City případně dočkají i hosté tří "Evropanů" v českém národním týmu Pavla Patery, Petra Čajánka, Michala Sýkory. Tyto prostředky by ovšem poskytl Český svaz ledního hokeje, a to v případě, že tažení reprezentačního celku bude úspěšné. Tak je třeba doufat, že hokejový svaz skutečně bude mít důvod sáhnout do pokladny, a taky, že "polovičky" hokejistů, kteří nehrají v NHL, nepotká taková smůla jako v Naganu. Tehdy kvůli zpoždění leteckého speciálu viděly velké finále jen na obrazovkách na tokijském letišti.
</TEXT>
</DOC>
<DOC>
<DOCID>LN-20020216071</DOCID>
<DOCNO>LN-20020216071</DOCNO>
<DATE>02/16/02</DATE>
<TITLE>
Minulý týden zemřela sestra britské královny, žena, jíž nedovolili, aby se provdala za svou životní lásku
</TITLE>
<HEADING>
příběh
</HEADING>
<TEXT>
Princezna Margaret, mladší sestra britské královny Alžběty II., zemřela, a Británie se stejně jako před časem v souvislosti se smrtí princezny Diany - znovu ptá: K čemu je vlastně dobré být princeznou?
Skon jednasedmdesátileté Margaret na konci minulého týdne nejlépe vystihuje rozpačitost vztahu, jejž Britové od druhé poloviny 20. století ke své monarchii mají. Ani Diana, princezna z Walesu, totiž svého času nevyvolávala tolik pochybností o smyslu a roli královské rodiny jako Margaret Roseová, druhá dcera Jiřího VI. a jediný sourozenec současné královny Alžběty II. Na čas byly obě sestry dětmi své doby. Ta se ale zejména po druhé světové válce radikálně proměnila a kromě jiného se také zmenšila úcta ke starým monarchistickým pořádkům. Malá princeznička a pochopitelně i její starší sestra byly magnetem "populárního" tisku už od útlého věku. A zatímco Alžběta působila vážnějším dojmem a vyzařovala z ní zodpovědnost, pověst té rozvernější, frivolnější a také emotivnější z obou sester získala rychle Margaret. A navíc si fotografové i kameramani všimli, že Margaret je výrazně pohlednější...
</TEXT>
<HEADING>
Životní lásku jí neschválili
</HEADING>
<TEXT>
Zásadním milníkem Margaretina života se stal rok 1952. Dvaadvacetiletou princeznu 6. února nejdříve velice silně zasáhla smrt jejího otce, krále Jiřího VI., a hned nato se v tomto přecitlivělém stavu zamilovala do štábního kapitána Petera Townsenda, toho času vrchního královského podkoního. Oba milenci o svém záměru vzít se na jaře příštího roku hned zpravili královnu matku, ta je však požádala, aby ještě nejméně rok posečkali. Ovšem skutečný problém spočíval v tom, že Townsend byl rozvedený, a přestože nedošlo k rozvodu jeho vinou, sama tato skutečnost v Británii padesátých let spolehlivě způsobila veliký rozruch. Tím spíš, že celá "aféra" se provalila 2. června 1953, tedy přesně v den korunovace Margaretiny sestry Alžběty II. novou britskou královnou: zmíněný pár byl novináři přistižen v choulostivé situaci přímo ve Westminsterském opatství... V Buckinghamském paláci bylo okamžitě rozhodnuto, že Townsend bude odeslán do zahraničí, a to jako letecký atašé na britské vyslanectví v Bruselu. Bylo rozhodnuto, že se tak stane v tichosti, až královna matka s princeznou Margaretou odcestují na plánovanou návštěvu Rhodesie. Celá tato akce nebyla ovšem nijak státotvorná. Že by se Margaret nebo její případní potomci mohli kdy stát následníky trůnu, bylo totiž více než nepravděpodobné - současná královna už v té době měla dvě děti. Proti případnému sňatku se samozřejmě postavila i anglikánská církev, jejíž hlavou je každý britský panovník (v tomto případě Margaretina vlastní sestra Alžběta II.), ale také obě komory parlamentu a nakonec i vládní kabinet v čele s ministerským předsedou Churchillem. Margaret měla ještě možnost počkat, až jí bude pětadvacet, a provdat se za Townsenda v civilním obřadu. Proti tomu by nemohl nikdo nic namítat, zvlášť když veřejné mínění ke svatbě svou oblíbenou princeznu doslova hecovalo - "Jdi za hlasem svého srdce Margaret, nevzdávej to!" volaly nadšené davy, kdykoliv se princezna objevila na veřejnosti... Jenže Margaret by tak přišla o všechny výsady, které jí jako princezně náležely, mezi jinými také o nárok využívání tzv. "civilní listy", neboli značné částky, vyčleňované britským parlamentem na udržování královského dvora. A tak se Margaret nakonec podvolila tlaku okolí a ve svém slavném komuniké z října 1955 mj. uvedla: "Vědoma si učení naší víry, že svazek manželský musí být uzavřen před Bohem, a jelikož právě toto je mi odepřeno, vzdávám se svého plánu vdát se za kapitána Townsenda jednou provždy. Děkuji všem, kteří se modlili za mé štěstí." Toto její rozhodnutí bylo ve Spojeném království přijato s všeobecným úžasem i uznáním princezna svou veřejnou povinnost postavila nad vlastní soukromí.
</TEXT>
<HEADING>
Teď máte, co jste chtěli
</HEADING>
<TEXT>
V roce 1958 se Margaret seznámila s fotografem Antonym Armstrongem-Jonesem, po matce hraběnce z Rosse napůl šlechticem. Takový svazek už se Buckinghamu zamlouval a protože se ArmstrongJones měl brzo stát hrabětem ze Snowdonu, mohla se v květnu 1960 ve Westminsteru konat královská svatba. I když se jim v roce 1961 narodil syn David (později vikomt Linley) a v roce 1964 dcera Sarah, manželé Snowdonovi spolu moc dlouho šťastni nebyli. Bohémské založení jejich povah je totiž vrhlo rovnou do víru rozmarných šedesátých let. Princezna Margaret a lord Snowdon se brzy stali "tahouny" nejroztodivnějších mejdanů za účasti velmi rozmanité společnosti, již tehdy tvořili například Rudolf Nurejev, Peter Sellers, Vidal Sassoon, Mary Quantová, ale i nejrůznější pochybné typy, jako byl kabaretní umělec z londýnského East Endu, jehož nejznámější číslo představoval trik s pivními sklenicemi a nejchoulostivější partií mužského těla... Margaret i lord Snowdon jeden před druhým zcela nezakrytě udržovali nahodilé i dlouhodobější milostné vztahy s třetími osobami. V roce 1968, osmnáct měsíců poté, co s ním princezna poměr ukončila, spáchal sebevraždu jistý Robin Douglas-Home (synovec lorda Homea). Spojitost byla zřejmá. Další mimomanželský vztah začala princezna Margaret udržovat v roce 1973, když se ve svých třiačtyřiceti seznámila s Harrym, o sedmnáct let mladším synem slavného žokeje sira Harryho Llewellyna. Když se o něm po třech letech dověděl i tisk, manželé Snowdonovi konečně zveřejnili, že odděleně žijí už několik let. Rozvod pak oznámili v květnu 1978. I když poměr s Llewellynem Margaret udržovala až do roku 1981, zjevně jako princezna nebyla nikdy tak šťastná, jako by mohla být, kdyby se v padesátých letech vzdala svých výsad a provdala se za svou životní lásku Townsenda. Jako princezna však byla (až do časů princezny Diany) neustále vláčena tiskem. Byla jí vyčítána vztahovačnost a nafoukanost; často propadala alkoholu a průměrná denní spotřeba 60 cigaret jí na zdraví rovněž nepřidala. Minulou sobotu, 9. února, jedenasedmdesátiletá princezna Margaret zemřela po třetím záchvatu mozkové mrtvice. Británie truchlí a znovu se ptá: Jaký vlastně má smysl být princeznou? A odpovídá si: Prostě být princeznou! Tou ale Margaret v moderním světě být nemohla nebo neuměla. I když možná chtěla. l
V roce 1958 se Margaret seznámila s fotografem Antonym Armstrongem-Jonesem, po matce hraběnce z Rosse napůl šlechticem. Takový svazek už se Buckinghamu zamlouval a protože se ArmstrongJones měl brzo stát hrabětem ze Snowdonu, mohla se v květnu 1960 ve Westminsteru konat královská svatba. I když se jim v roce 1961 narodil syn David (později vikomt Linley) a v roce 1964 dcera Sarah, manželé Snowdonovi spolu moc dlouho šťastni nebyli. Bohémské založení jejich povah je totiž vrhlo rovnou do víru rozmarných šedesátých let. Princezna Margaret a lord Snowdon se brzy stali "tahouny" nejroztodivnějších mejdanů za účasti velmi rozmanité společnosti, již tehdy tvořili například Rudolf Nurejev, Peter Sellers, Vidal Sassoon, Mary Quantová, ale i nejrůznější pochybné typy, jako byl kabaretní umělec z londýnského East Endu, jehož nejznámější číslo představoval trik s pivními sklenicemi a nejchoulostivější partií mužského těla... Margaret i lord Snowdon jeden před druhým zcela nezakrytě udržovali nahodilé i dlouhodobější milostné vztahy s třetími osobami. V roce 1968, osmnáct měsíců poté, co s ním princezna poměr ukončila, spáchal sebevraždu jistý Robin Douglas-Home (synovec lorda Homea). Spojitost byla zřejmá. Další mimomanželský vztah začala princezna Margaret udržovat v roce 1973, když se ve svých třiačtyřiceti seznámila s Harrym, o sedmnáct let mladším synem slavného žokeje sira Harryho Llewellyna. Když se o něm po třech letech dověděl i tisk, manželé Snowdonovi konečně zveřejnili, že odděleně žijí už několik let. Rozvod pak oznámili v květnu 1978. I když poměr s Llewellynem Margaret udržovala až do roku 1981, zjevně jako princezna nebyla nikdy tak šťastná, jako by mohla být, kdyby se v padesátých letech vzdala svých výsad a provdala se za svou životní lásku Townsenda. Jako princezna však byla (až do časů princezny Diany) neustále vláčena tiskem. Byla jí vyčítána vztahovačnost a nafoukanost; často propadala alkoholu a průměrná denní spotřeba 60 cigaret jí na zdraví rovněž nepřidala. Minulou sobotu, 9. února, jedenasedmdesátiletá princezna Margaret zemřela po třetím záchvatu mozkové mrtvice. Británie truchlí a znovu se ptá: Jaký vlastně má smysl být princeznou? A odpovídá si: Prostě být princeznou! Tou ale Margaret v moderním světě být nemohla nebo neuměla. I když možná chtěla. l
</TEXT>
</DOC>
<DOC>
<DOCID>LN-20020216072</DOCID>
<DOCNO>LN-20020216072</DOCNO>
<DATE>02/16/02</DATE>
<TITLE>
Nositel Nobelovy ceny prolomil tabu poválečné literatury - vydal knihu o odsunu Němců a německém "Titaniku"
</TITLE>
<TEXT>
Prolomil tabu poválečné literatury, poukázal na ignorování dějin - to píše tisk o německém spisovateli Günteru Grassovi, který právě vydal novou knihu.
Novela s názvem Im Krebsgang (Račí chůzí), zabývající se poválečným vysídlením Němců ze střední a východní Evropy, jde v Německu na dračku - jen za prvních pět dnů se jí prodalo na 110 000 kusů. Knihkupci po celém Německu přirovnávají prodej Grassovi knihy k nákupní horečce kolem Harryho Pottera. Je mrazivá lednová noc roku 1945, těsně po deváté večer. Na námořní lodi Wilhelm Gustoff nastal čas koupele lázně ležící tři metry pod hladinou moře jsou plné žen a dětí. Luxusní plavidlo pro 1460 cestujících slouží po začátku drtivé ofenzivy Rudé armády pro evakuaci z východního baltského pobřeží do severoněmeckých přístavů. Kolik je ale nyní na palubě uprchlíků, nikdo neví, evidence se nevede. V jediné vteřině se klid v podpalubí mění v děsivý obrázek - přesně sem totiž udeří jedno z torpéd útočící sovětské ponorky. "Byla to neuvěřitelná rána, všechno se třáslo. Slyšela jsem zoufalé volání po matce, Bohu, pomoci. Všude kolem mě se valila voda a ležela těla mých kamarádek. Pokud nebyly mrtvé, snažily se po schodech dostat nahoru na palubu," vypráví Ursula Pautzová, jedna z cestujících, která se nakonec dostala ven a přežila v ledové vodě do svítání.
</TEXT>
<HEADING>
Největší námořní neštěstí světových dějin
</HEADING>
<TEXT>
"Ztratila jsem tam Ingrid. Sotva se naučila chodit," vzpomíná další z přeživších Irmgard Harneckerová. Viděla prý, jak jí dcerka vyklouzla z rukou a pomalu mizela pod vodní pěnou: "Už je to dlouho, ale stále to moc bolí," tvrdí. Obě měly štěstí - přežily totiž největší námořní katastrofu v dějinách lidstva. Během hodiny se loď potopila. Na palubě zemřelo podle odhadů na 9000 civilistů, téměř polovinu z cestujících tvořily ženy a děti, zbytek vojáci. V porovnání se slavným Titanikem, jehož havárie si před téměř staletím vyžádala životy "pouhých" 1500 cestujících, zůstala tato tragédie v podstatě zapomenuta. Tyto skutečné lidské příběhy inspirovaly Güntera Grasse k napsání nové knihy. Nositel Nobelovy ceny za literaturu z roku 1999 uvedl na trh 5. února novelu Im Krebsgang za velké pozornosti. Prostřednictvím fiktivní hrdinky a historických faktů se v ní totiž jako první německý autor své generace zabývá životními cestami Němců, kteří po druhé světové válce museli opustit své dosavadní domovy v Polsku, Československu a zemích bývalého Sovětského svazu. "Bylo to selhání literatury, které chci teď napravit," řekl Grass pro agenturu DPA. V knize Grass navíc osvětluje některé skutečné momenty tragédie jako například skutečnost, že na palubě cestovalo kromě uprchlíků také na 1500 vojáků a námořníků, což bylo podle něho jednou z příčin neštěstí. "Byla to zodpovědnost vrchního admirála Dönitze, že loď s takovým osazenstvem pustil na moře," vysvětluje Grass.
</TEXT>
<HEADING>
Ožehavé téma historie
</HEADING>
<TEXT>
Hlavní hrdinkou Grassovy knihy je smyšlená postava 17leté těhotné Tully Pokriefkeové. Děvče, které má zvláštní zálibu ve vztazích s mladými nacisty (a muži vůbec), je díky šťastné náhodě mezi asi tisícovkou těch, kteří katastrofu přežijí a navíc oné noci porodí syna. Grass sleduje především jejich další životní cesty - po válce se Tully stává členkou východoněmecké komunistické strany SED a stoupenkyní stalinismu. Ve sjednoceném Německu pak volí postkomunistickou stranu PDS, vydává se do své domoviny v někdejších východních německých územích a vrací se ke katolicismu. Její syn Paul se stane novinářem a svůj příběh se i přes atmosféru mlčení rozhodne napsat. Slavný spisovatel se odhodlal sáhnout k jednomu z nejožehajších témat evropské historie. Novela okamžitě vyvolala diskuse mezi veřejností a literárními kritiky, o jejím obsahu diskutují i politici a historikové. Také podle nich Grass boří letité tabu literatura se tématem vysídlení (nebo jak říkají Češi "odsunem") nikdy moc nezabývala. "Vyhnání bylo jedním z největších tabu poválečných dějin, které přísně střežila levice a s ní iGünter Grass. Nyní právě on vrací téma do obecného povědomí," napsal před pár dny německý list Die Welt. Günter Grass se narodil v německo-polské rodině, vyrůstal v Gdaňsku a letos oslaví 75. narozeniny. Spisovatel rád šokuje otevřenými názory. V roce 1990 prohlašoval, že sjednocené Německo bude "nestvůrou", o sedm let později otevřeně obvinil Německo z nenávisti vůči cizincům. Před dvěma lety zase vyzýval, aby na odškodnění nuceně nasazených daroval každý Němec dvacet marek a na konferenci pořádané Radou Evropy žádal v Evropském parlamentu místa pro romské zastupitele. Podle kritiků se mu povedlo opět překvapit - že právě on prolomí tabu kolem vysídlení Němců, nikdo neočekával. "V Polsku už se o tom mluví, my bychom měli začít také. Ale ne prosím vzpřímeně. Nikdy se nesmí zapomenout na to, že my Němci jsme s násilím po celém světě začali jako první. Nezapomínejme na vyhlazování, koncentrační tábory, milionnásobné vraždy. To příkoří se nám pak vrátilo zpátky, abychom se opět našli," vysvětluje Grass pro DPA.
Hlavní hrdinkou Grassovy knihy je smyšlená postava 17leté těhotné Tully Pokriefkeové. Děvče, které má zvláštní zálibu ve vztazích s mladými nacisty (a muži vůbec), je díky šťastné náhodě mezi asi tisícovkou těch, kteří katastrofu přežijí a navíc oné noci porodí syna. Grass sleduje především jejich další životní cesty - po válce se Tully stává členkou východoněmecké komunistické strany SED a stoupenkyní stalinismu. Ve sjednoceném Německu pak volí postkomunistickou stranu PDS, vydává se do své domoviny v někdejších východních německých územích a vrací se ke katolicismu. Její syn Paul se stane novinářem a svůj příběh se i přes atmosféru mlčení rozhodne napsat. Slavný spisovatel se odhodlal sáhnout k jednomu z nejožehajších témat evropské historie. Novela okamžitě vyvolala diskuse mezi veřejností a literárními kritiky, o jejím obsahu diskutují i politici a historikové. Také podle nich Grass boří letité tabu literatura se tématem vysídlení (nebo jak říkají Češi "odsunem") nikdy moc nezabývala. "Vyhnání bylo jedním z největších tabu poválečných dějin, které přísně střežila levice a s ní iGünter Grass. Nyní právě on vrací téma do obecného povědomí," napsal před pár dny německý list Die Welt. Günter Grass se narodil v německo-polské rodině, vyrůstal v Gdaňsku a letos oslaví 75. narozeniny. Spisovatel rád šokuje otevřenými názory. V roce 1990 prohlašoval, že sjednocené Německo bude "nestvůrou", o sedm let později otevřeně obvinil Německo z nenávisti vůči cizincům. Před dvěma lety zase vyzýval, aby na odškodnění nuceně nasazených daroval každý Němec dvacet marek a na konferenci pořádané Radou Evropy žádal v Evropském parlamentu místa pro romské zastupitele. Podle kritiků se mu povedlo opět překvapit - že právě on prolomí tabu kolem vysídlení Němců, nikdo neočekával. "V Polsku už se o tom mluví, my bychom měli začít také. Ale ne prosím vzpřímeně. Nikdy se nesmí zapomenout na to, že my Němci jsme s násilím po celém světě začali jako první. Nezapomínejme na vyhlazování, koncentrační tábory, milionnásobné vraždy. To příkoří se nám pak vrátilo zpátky, abychom se opět našli," vysvětluje Grass pro DPA.
</TEXT>
</DOC>
<DOC>
<DOCID>LN-20020216073</DOCID>
<DOCNO>LN-20020216073</DOCNO>
<DATE>02/16/02</DATE>
<TITLE>
Spojené státy se rozhodly pro automobil, který by neprodukoval emise, ale jen čistou vodu
</TITLE>
<TEXT>
Jak dlouho budeme ještě jezdit na naftu či benzin? Po loňských teroristických útocích se zdá, že změna přijde dříve, než se čekalo.
Hroutící se mrakodrapy Světového obchodního centra otřásly vírou v bezproblémovou ropnou budoucnost. Spojené státy se zalekly své značné závislosti na arabské naftě a odhodlaly se přehodit výhybku. Změníme výzkumný program a nebudeme už podporovat vývoj aut spalujících fosilní paliva, protože budoucnost náleží vodíku - takové je poselství, které počátkem roku vyslala do světa Bushova administrativa. S nadsázkou přiblížil změnu kursu svým čtenářům britský list Daily Telegraph, když ocitoval výrok nejmenovaného konstruktéra automobilů: Pentagon chce obnovit své námluvy s vodíkem, snad bude výsledek méně destruktivní než v roce 1952 (kdy vybuchla první vodíková bomba). Rozhodnutí část odborníků překvapilo. Bushova vláda totiž sáhla na výzkumný program, který Amerika financuje už déle než osm let. V roce 1993 slíbila Clintonova administrativa, že nejpozději roku 2004 vyrazí na americké silnice rodinný sedan, který na 100 kilometrů jízdy vystačí s necelými třemi litry nafty či benzinu. Časem se však ukázalo, že slib nelze v určeném termínu splnit. Ke změně plánů ale došlo až po loňském jedenáctém září. Vláda rozhodla, že pokud automobilky chtějí miliony dolarů ze státního rozpočtu na výzkum, musejí od této chvíle vyvíjet auto s palivovým článkem zařízením, které vyrábí elektrickou energii z vodíku.
</TEXT>
<HEADING>
Z traktoru do kosmické lodi
</HEADING>
<TEXT>
Princip palivového článku objevil britský vědec sir William Grove již v první polovině 19. století. Na své praktické využití si ale musel článek počkat až do 60. let století dvacátého, kdy absolvoval bleskovou cestu z pole až do vesmíru. Po úspěšném účinkování v experimentálním traktoru se ocitl na palubě kosmické lodi Gemini 5 a stal se zdrojem energie pro vesmírná plavidla dalších generací. Prototypy vozů s palivovým článkem dnes předvádějí všichni významní výrobci. Vodík si takové auto veze v nádržích, kyslík odebírá ze vzduchu. V článku se oba prvky sloučí, přičemž vzniká elektrický proud, který pohání elektromotor. Některé z prototypů mohou motoristu překvapit nezvyklým výfukem připomínajícím spíše konec zahradní hadice. Jediným "výfukovým plynem" je u aut na palivový článek totiž čistá voda. Výhody jsou jasné: vůz neznečišťuje životní prostředí, přinejmenším ne v místě provozu, a pohon má vysokou účinnost. Odpadá totiž neúsporný mechanismus, který žene kola civilizace již od dob průmyslové revoluce: spálením hořlavé látky vznikne tepelná energie a ta se pak přemění v energii pohybovou. Palivový článek mění chemickou energii přímo na elektřinu, což je úspornější.
</TEXT>
<HEADING>
V oblacích páry
</HEADING>
<TEXT>
Mohlo by se zdát, že vodíkové budoucnosti nic nestojí v cestě. Odborníci, kteří s rozhodnutím americké vlády nesouhlasí, nicméně varují, že nový druh pohonu zůstane ještě dlouho jen zajímavou a drahou hračkou. Proč? Podívejme se například, jak vypadá tankování kapalného vodíku do nádrží osobního auta. U současných prototypů (například u Mercedesu NECAR 4) připomíná tato operace akci týmu špičkově vybavených hasičů. Vodík o teplotě minus 253 stupňů Celsia proudí do automobilu z obří cisterny na nákladním voze. Vše musí být dokonale utěsněno, aby nemohlo dojít k výbuchu či zranění. Obsluha má na hlavách přilby, scénu zahalují oblaka páry z chladicího zařízení. Tankováním přitom potíže nekončí. Není radno nechávat kapalný vodík v autě příliš dlouho.
. Byť je nádrž skvěle izolovaná, teplota v ní časem nutně stoupá. Tlak roste a vodík musí mít možnost zvolna unikat. Automatika v zaparkovaném voze by mohla unikající plyn využít například ke chlazení nádrže; i pak by ale hrozilo, že po návratu z dovolené najdeme auto lehčí o třetinu paliva. Nabízí se ovšem také jednodušší a pro osobní automobily určitě perspektivnější cesta: vozit v nádržích nikoliv kapalinu, ale stlačený plyn. Vystačíme pak s běžnou teplotou, problémy s chlazením odpadají, vodík můžeme nechat v autě libovolně dlouho a nádrže nemusejí být vakuově izolované. Jen se do nich vejde podstatně méně paliva. Například stolitrová nádrž Hondy FCX V3 (prototyp malého vozu s palivovým článkem) pojme tolik stlačeného vodíku, kolik vystačí na ujetí asi 180 kilometrů. Technické problémy jsou ale od toho, aby se řešily. Už dnes existují umělohmotné nádrže, při jejichž konstrukci se uplatnila uhlíková nanovlákna. Nádrže jsou lehčí než kovové a snesou vyšší tlak, tudíž do nich lze napěchovat více paliva. Zkouší se i skladování vodíku v nádržích pomocí sloučenin zvaných kovové hydridy - látek, na něž se tento prvek váže. Inženýr Miroslav Bleha z Ústavu makromolekulární chemie AV ČR upozorňuje, že ještě před několika lety se do prototypů vodíkových aut vešel jen řidič, zbytek místa zabrala technika. Dnes okupují různá zařízení včetně palivových nádrží jen část zavazadlového prostoru. Konstruktéři přitom zdaleka nevyčerpali všechny možnosti, jak ušetřit místo. Podle odborníků lze očekávat, že v dohledné budoucnosti ujede vodíkový vůz bez doplnění paliva třikrát delší vzdálenost než auto se spalovacím motorem, přičemž pohon a nádrže zaberou v obou dopravních prostředcích srovnatelný objem. A ani tady se vývoj nemusí zastavit.
</TEXT>
<HEADING>
Rafinerie pod kapotou
</HEADING>
<TEXT>
Problémy tím ovšem nekončí. I to nejdokonalejší auto na vodík musí mít kde tankovat. Kdo zaplatí úpravu benzinových pump? I¨to je jeden z důvodů, proč do vodíkových aut možná nebudeme čerpat vodík, alespoň ne v nejbližší budoucnosti. V úvahu přicházejí jiná paliva, z nichž lze vodík pro palivový článek získávat přímo v autě: především metanol nebo benzin očištěný od sirných sloučenin. Čerpací stanice by se pak nemusely upravovat buď vůbec, nebo jen málo. A nevýhody? Auto s sebou musí vozit něco na způsob malé ropné rafinerie (vozy na metanol se ovšem možná časem obejdou i bez této zátěže). Provoz také není tak ekologický jako u aut na čistý vodík, vznikají při něm například oxidy uhlíku, hlavně "skleníkový" plyn CO 2. Emise jsou přesto stále výrazně nižší než u toho nejdokonalejšího spalovacího motoru. Cest je tedy mnoho a není vůbec jasné, kterou z nich se vývoj bude ubírat. Zcela vyloučeno není ani to, že budoucnost automobilového průmyslu sice ovládne vodík, nikoliv však palivový článek. Vodík lze totiž v motoru také spalovat přímo, podobně jako dnes benzin.
</TEXT>
<HEADING>
Kalifornie je neústupná
</HEADING>
<TEXT>
"Tady to máte, tak se snažte." Těmito lapidárními slovy odbyl loni Richard Varenchik, mluvčí kalifornského úřadu pro ochranu ovzduší, stížnosti výrobců automobilů na zaváděnou legislativu. Frustrace automobilek je přitom celkem pochopitelná. Některé státy USA připravily již v 90. letech zákony, které nutí výrobce, aby každoročně nabídli určité množství aut neprodukujících žádné emise. Například právě Kalifornie žádá, aby automobilka, která chce v tomto státě Unie nabízet své zboží, v roce 2003 vyrobila 4450 až 15 450 "ekologicky zcela čistých" vozů. Konkrétní počet závisí na technologii, pro niž se výrobce rozhodne, a má se postupně zvyšovat. Vozy s nulovými emisemi přitom zatím mají velké nevýhody. Zákazník dnes nemá na výběr. Musí si koupit klasický elektromobil - auto, které si veze energii "uskladněnou" v elektrických bateriích. Bude ho to stát o takových 20 tisíc dolarů víc, než by dal za běžný vůz, a čeká ho velké trápení při dobíjení baterií. Není divu, že lidé o auta "na baterie" nejeví přílišný zájem. Automobilové koncerny si tedy právem stěžují, že musejí vyrábět zboží, které nikdo nechce. To je další důvod, proč se vozy s palivovým článkem zřejmě nakonec přece jen prosadí. Představitelé automobilek si nejprve ťukali na čelo a nevěřícně kroutili nad požadavkem tvrdohlavých Kaliforňanů hlavou; postupně ale pochopili, že s ním nic nesvedou, a usilovně začali hledat cesty, jak mu vyhovět. Dobře si totiž uvědomují, co je ve hře; jak se loni nechal slyšet jeden z předních manažerů automobilky Ford - kdo dokáže prodat auto v Kalifornii, prodá je všude. Bude jistě zajímavé sledovat, který ze světových výrobců nabídne vodíková auta jako první. Kvůli konkurenci jsou automobilové koncerny skoupé na informace, zdá se však, že první vozy na palivový článek se ocitnou na trhu někdy v letech 2003 - 2005. Autobusy vybavené tímto pohonem už mají úspěšnou premiéru za sebou. Se slibnými výsledky se zkoušejí v mnoha světových městech. Dobré vysvědčení jim vystavil i již zmíněný list Daily Telegraph, který loni v reportáži z přehlídky ekologických aut Challenge Bibendum napsal: mimořádnou chrabrost v prudkém stoupání na 1500 metrů vysokou horu mezi Kalifornií a Nevadou prokázal autobus Ballard/Xcellsis. Z jeho výfuku se během jízdy do kopce valila pára jako z lokomotivy...
</TEXT>
<HEADING>
Jak vyrobit vodík pro pohon aut
</HEADING>
<TEXT>
Kde vezmeme vodík, který budeme tankovat do aut? Kdybychom měli k dispozici dostatečné množství levné elektrické energie vyrobené ekologickým způsobem, bylo by možné jej získávat rozkladem vody. V praxi se ovšem pravděpodobně uplatní jiný postup: vodík budeme vyrábět z metanolu nebo zemního plynu takzvaným reformingem. Je to proces, při němž se uhlovodíky přeměňují za vyšší teploty a tlaku na jiné uhlovodíky a vodík. V současnosti vzniká vodík tímto způsobem jako vedlejší produkt při výrobě některých průmyslových látek. mu
</TEXT>
<HEADING>
Budoucnost patří palivového článku
</HEADING>
<TEXT>
Palivový článek (schéma vpravo): vodík je vháněn do levé části článku, kde je za pomoci platinového katalyzátoru rozkládán na elektrony a protony. Nejdůležitější částí článku je membrána. Ta propustí pouze protony, které jsou dále "vtahovány" do pravé části článku. Zde (opět za pomoci platinového katalyzátoru) reagují s kyslíkem. K úspěšnému dokončení reakce - vytvoření molekuly vody (H 2 O) jsou zapotřebí elektrony, které musejí cestovat vnějším obvodem. Tok elektronů není nic jiného než elektrický proud. Ten je využíván k pohonu elektromotoru. Samotný článek ale nedokáže vyrobit tolik energie, aby mohl pohánět automobil. Proto jsou tato zařízení zapojována sériově (schéma vlevo). Článek neprodukuje žádné zplodiny. V podstatě vyrábí jen proud a vodu.
Na co mohou jezdit "vodíková" auta
Tabulka představuje nejperspektivnější druhy paliv vhodných pro palivový článek
PROTOTYP
PALIVO VÝHODY NEVÝHODY POZNÁMKA
VAUXHALL ZAFIRA HydroGen 1 a 3 (Vauxhall/Opel/GM)
</TEXT>
<HEADING>
KAPALNÝ jediný odpadní nutnost chladit perspektivní
</HEADING>
<TEXT>
VODÍK produkt je čistá vodík na zhruba pro autobusy, voda; do nádrží -250 °C a přebudovat popelářské vozy, se vejde více paliva, síť čerpacích nákladní auta atd. než je-li vodík stanic; chlazení v plynném spotřebovává mnoho skupenství energie; při delším odstavení auta přicházíme o palivo
HONDA FCX-V3
</TEXT>
<HEADING>
VODÍK jediný odpadní nutnost vytvořit síť perspektivní
</HEADING>
<TEXT>
JAKO PLYN produkt je čistá čerpacích stanic; pro osobní auta voda; nutnost na "plnou nádrž" chlazení odpadá má auto malý dojezd, v budoucnu by ale měl být tento problém odstraněn
</TEXT>
<HEADING>
MERCEDES NECAR 5
</HEADING>
<TEXT>
METANOL za běžné teploty méně ekologický perspektivní je metanol než čistý vodík; agresivní, pro osobní auta kapalný, stačila by ničí součástky auta, a také pro malé poměrně jedovaté výpary; auto zdroje elektrické nenáročná úprava musí mít palivový článek energie, např. současných pro metanol nebo vézt do mobilních čerpacích stanic zařízení, které telefonů z něj získá vodík
CHEVROLET S PICK-UP
</TEXT>
<HEADING>
BENZIN současná síť relativně nejméně na tuto technologii
</HEADING>
<TEXT>
BEZ SÍRY čerpacích stanic ekologické a velmi sázejí jen někteří by mohla zůstat komplikované řešení; výrobci, hlavně beze změn auto musí vézt koncern General zařízení, které Motors z benzinu získá vodík
BEZ SÍRY čerpacích stanic ekologické a velmi sázejí jen někteří by mohla zůstat komplikované řešení; výrobci, hlavně beze změn auto musí vézt koncern General zařízení, které Motors z benzinu získá vodík
</TEXT>
</DOC>
<DOC>
<DOCID>LN-20020216074</DOCID>
<DOCNO>LN-20020216074</DOCNO>
<DATE>02/16/02</DATE>
<TITLE>
Údajný Dänikenův mimozemšťan zřejmě sloužil jako starověký "billboard"
</TITLE>
<TEXT>
Pacifické pobřeží dnešního Peru je proslulé podivuhodnými obrazci. Co přimělo dávné civilizace, aby jimi zdobily zdejší pampu? V únorovém čísle časopisu Vesmír o tom píší dva čeští odborníci.
Obrazce mezi peruánskými městy Nazkou a Palpou vždy provokovaly lidskou fantazii. Dvě krátké expedice nám umožnily udělat si o nich představu přímo na místě. Nyní se domníváme, že některé "záhady" vůbec záhadami nejsou - stačí jen lépe se dívat kolem sebe.
</TEXT>
<HEADING>
Obrazce nejsou v noci vidět
</HEADING>
<TEXT>
Pampou se v Peru rozumí poušť, na níž tmavý štěrk překrývá světlou vrstvu písků, hlíny a sádrovce. Jestliže tmavý povrch odstraníme, obnažíme světlejší podklad. Protože v daném prostoru téměř neprší, mohou obrazce vytvořené tímto způsobem přečkat staletí. Odborně se jim říká geoglyfy. V oblasti Nazka je geoglyfů mnoho: patří k nim obrázky zvířat, geometrické obrazce či paprsky táhnoucí se přes terénní překážky kilometry daleko. Zhruba v letech 300 př. n. l. až 1200 n. l. je vytvořily místní kultury, které tuto oblast obývaly před tím, než byla připojena k říši Inků. Co je však k tomu vedlo? To zatím s jistotou nevíme. Je téměř jisté, že důvody se mohly během času měnit, a správných vysvětlení proto může existovat více. Američan Paul Kosok nazval obrazce největší astronomickou knihou světa. Zemřel roku 1965, avšak jeho hypotéza, ač neprokázána, žije dál. Některé z čar bezpochyby mají astronomický význam. Vyznačují západy a východy Slunce o slunovratech a možná se týkají i Měsíce, ale jen stěží hvězd či planet. Proč? Počkejme si na úplnou tmu, noc bez Měsíce, bez světel dnešních osad. Co uvidíme? Nic! Jak bychom mohli obrazce použít, když je nevidíme? Jednotlivé čáry sice mohly být osvětlovány, ozařovat větší komplex by však bylo komplikované. Někteří autoři se snažili ztotožnit obrazce zvířat a dalších objektů se souhvězdími, zapomněli však, že souhvězdí mohla být v dávné minulosti definována jinak než dnes. Proč by měli tvůrci geoglyfů spojovat hvězdy do souhvězdí stejně, jako to děláme my? Obyvatelé horských vesnic u Cuzka dodnes dávají jména nikoli seskupením hvězd, ale naopak temným oblastem v Mléčné dráze. Domníváme se, že jednotlivé paprsky a centra, z nichž vybíhají, ve skutečnosti vytvářely jakousi "zhmotněnou" geodetickou síť. Navigační pomůcku pro poutníka, který se s její pomocí dostával přes kopce a hory do dalšího údolí, ke zdroji pitné vody, k dalšímu paprskovému centru. Je potvrzeno, že se tu skutečně čile cestovalo.
</TEXT>
<HEADING>
Prosba k bohům?
</HEADING>
<TEXT>
Piloti, kteří berou turisty na vyhlídkové lety nad pampu, nazývají obrazce vžitými jmény: zde vidíte kolibříka, tam kondora, toto je žába připravená ke skoku. Oblíbenou atrakcí je 30 metrů vysoký obrazec El Astronauto, vytvořený na svahu jednoho z místních kopců. Podle výkladu Ericha von Dänikena zde dávní obyvatelé zpodobnili mimozemšťana. Astronautova pravá ruka míří vzhůru a drží síť (za vhodného osvětlení je to dobře vidět). U jeho pravé nohy je ryba, možná i dvě nad sebou. Astronaut je ve skutečnosti rybář! Málo poetické, avšak logické. Výměna zboží mezi pobřežím a horami je archeologicky prokázána a ryby tvořily jednu z důležitých položek. Obrazci se říkalo El Astronauto až do listopadu 2001, kdy část místních archeologů přijala naši hypotézu o rybáři. Všechno do sebe zapadá: rybář - orientační pomůcka, ryba - symbol prosperity. Nedaleko odtud jsou dvě rovnoběžné paprskové linie, které dávné poutníky mohly vést od přístavu na pobřeží až sem. Obrázek lze tedy možná chápat jako starověký billboard, i když cesta, která kolem něj mohla vést, podlehla zkáze. Linie a obrazce na planině Nazka jsou prý vidět jen ze vzduchu. Proto musely sloužit jako sdělení či varování pro mimozemšťany. Toto tvrzení ale neobstojí - není totiž pravdivé. Rybář je vidět i ze země, stejně jako řada dalších obrazců na svazích. A geoglyfy na rovině lze zase spatřit z přilehlých návrší. V době své dávné slávy byly navíc obrazce udržovány, a bývaly tedy výrazně světlejší a jasnější. I pokud bychom záhadné kresby přece jen chtěli pozorovat z výšky, nabízí se střízlivější vysvětlení. Spíše než mimozemšťanům mohly být určeny bohům hor a vod. V daném prostoru vládl kritický nedostatek vody. Není obtížné chápat útvary jako vyjádření prosby o vodu. Ani další tvrzení milovníků záhad neobstojí: plochy některých trojúhelníků a čtyřúhelníků jsou obrovské, takže to vypadá, že je nemohli vytvořit lidé. Podle Dänikena by si tyto práce bez moderních pomůcek vyžádaly celá desetiletí a neměly by žádný smysl, pokud by nebyly znamením pro bytosti, jež se snesou z výšky na zem. Během naší expedice v roce 2001 jsme provedli měření, která prokázala, že množství materiálu ze středně velkého geoglyfu mohlo odnosit sto vesničanů za několik dnů. Stavba jednoho obřího obrazce mohla být dokončena zhruba za rok. Žádná záhada - jen dřina bez mechanizace.
</TEXT>
<HEADING>
Obrazce souvisejí s podzemní vodou
</HEADING>
<TEXT>
Není teorie, která by sama dokázala vysvětlit vše a obsáhnout celé trvání kultury Nazka, popřípadě předešlých a následných kultur. Američan David Johnson ve své hypotéze nedávno dokázal uvést v soulad faktory geologické, hydrologické iarcheologické. Prokázal, že geoglyfy označují místa, která mají vztah ke zdrojům podzemní vody. Pohyby ker zemské kůry zdvihají Andy do výšky. V oblasti Nazka je vzestup neobyčejně rychlý - až dva centimetry za rok. Tím vznikají v horách geologické zlomy, které zadržují vodu a vedou ji do nižších poloh, do zásobníků podzemních vod. Na některých místech vytékají prameny. Jinde se voda těsně pod povrchem prozrazuje vegetací - pak je dobré navrtat studnu a vodu rozvést, kam je třeba. Stavby, jež po sobě tehdejší obyvatelé planiny Nazka zanechali, jsou vskutku monumentální. Kde je voda, tam je sídliště. Obrazce mohly vyznačovat zvodnělé území, a říkat tak lidem, kde životodárnou tekutinu naleznou. Důležité je, že v jednom místě jsou pospolu vždy geoglyfy, zlomy a zvodnělá území, studny a rozvod vody, archeologická naleziště, bývalá sídliště a pohřebiště. Najdeme-li jedno, nalezneme i další. Geoglyfy lokalizují podzemní vodu a současně asi sloužily pro rituální a jiné účely. Některé záhady přestávají být záhadami, oblast Nazky však neztrácí svou přitažlivost. Není vysvětleno vše a mýlit se mohou i vědci. Co kdyby ranveje v horách u Palpy byly skutečně přistávacími plochami? Co kdyby podivné hranaté figury představovaly roboty nějaké staré vyspělé pozemské civilizace, která tu prováděla geologický průzkum? Třeba to budete právě vy, kdo věci přijde na kloub!
Článek byl převzat z únorového čísla časopisu Vesmír, které vyšlo tento týden. Text upravila a zkrátila redakce LN.
</TEXT>
</DOC>
<DOC>
<DOCID>LN-20020216075</DOCID>
<DOCNO>LN-20020216075</DOCNO>
<DATE>02/16/02</DATE>
<TITLE>
WISMAR - Speciální mikroorganismy dokážou ze stěn starých budov odstranit vlhkost, aniž by se přitom porušilo historické zdivo. Tento objev učinili vědci na vysoké škole v německém Wismaru (Meklenbursko). "Se zatuchlinou i s plísněmi v památkově chráněných stavbách se nyní dovedeme vypořádat mnohem lépe," tvrdí profesor Helmuth Venzmer, stavební fyzik a zároveň ředitel Dahlbergova institutu pro diagnostiku a obnovu historických staveb. Kolektiv vědců, jenž pod Venzmerovým vedením působí na vysoké škole, objevil dosud neznámou příčinu vlhnutí starého zdiva. "Viníkem" jsou dusičnany, tedy soli kyseliny dusičné, které se srážejí z vody a hromadí na povrchu staveb. Zde potom vstřebávají vlhkost ze vzduchu - podobně jako kuchyňská sůl ve slánce - a tím trvale udržují zdivo v nepříjemně vlhkém stavu. Co je však důležitější: Venzmerův tým, podporovaný mnoha institucemi několika spolkových zemí, po jednoročním bádání objevil i nový způsob, jak se vlhkosti ve zdivu zbavit. "Při renovaci budov se nejprve musejí dát do díla bakterie požírající soli, teprve pak je možné zdivo natrvalo vysušit," říká profesor Venzmer o této ryze biologické metodě.
</TITLE>
<HEADING>
Jak vyléčit kamenného pacienta
</HEADING>
<TEXT>
V praxi se postupuje tak, že navlhčené pruhy textilií jsou naočkovány speciálním druhem bakterií, které nepotřebují k životu kyslík. Takto upravenými kusy látky se obalí sloupy, pokryjí stěny či jiné části stavby "zasažené solí". Obrazně řečeno, kamenní a cihloví "pacienti" se léčí vlhkými obklady. Během několika týdnů bakterie nejprve přemění dusičnany na dusitany a ty pak rozloží na plynný dusík, který ze zdiva vyprchá. A osud mikroskopických pomocníků? V odsoleném zdivu nakonec bakterie odumřou kvůli nedostatku živin. Nová biologická metoda vyhovuje především památkářům, neboť na rozdíl od chemických či mechanických metod vysoušené zdivo nijak nenarušuje. "Díky této metodě se vlhkem zasažené budovy dají skutečně zachránit," poznamenává Ewa PrynzPommerenckeová, vedoucí oddělení pro praktickou památkovou péči Spolkového úřadu ve Schwerinu. Metoda má však i jednu nevýhodu - na zdi pokryté malbou nebo omítkou lze léčbu mokrými obklady použít jen omezeně.
V praxi se postupuje tak, že navlhčené pruhy textilií jsou naočkovány speciálním druhem bakterií, které nepotřebují k životu kyslík. Takto upravenými kusy látky se obalí sloupy, pokryjí stěny či jiné části stavby "zasažené solí". Obrazně řečeno, kamenní a cihloví "pacienti" se léčí vlhkými obklady. Během několika týdnů bakterie nejprve přemění dusičnany na dusitany a ty pak rozloží na plynný dusík, který ze zdiva vyprchá. A osud mikroskopických pomocníků? V odsoleném zdivu nakonec bakterie odumřou kvůli nedostatku živin. Nová biologická metoda vyhovuje především památkářům, neboť na rozdíl od chemických či mechanických metod vysoušené zdivo nijak nenarušuje. "Díky této metodě se vlhkem zasažené budovy dají skutečně zachránit," poznamenává Ewa PrynzPommerenckeová, vedoucí oddělení pro praktickou památkovou péči Spolkového úřadu ve Schwerinu. Metoda má však i jednu nevýhodu - na zdi pokryté malbou nebo omítkou lze léčbu mokrými obklady použít jen omezeně.
</TEXT>
</DOC>
<DOC>
<DOCID>LN-20020216076</DOCID>
<DOCNO>LN-20020216076</DOCNO>
<DATE>02/16/02</DATE>
<TITLE>
Věda pomáhá lámat rekordy * Přípravu olympijské rychlobruslařské dráhy hlídal laserový paprsek
</TITLE>
<TEXT>
Téměř 30 milionů dolarů a tři a půl roku příprav obětovali organizátoři zimní olympiády na přípravu nejrychlejší rychlobruslařské dráhy na světě.
Bruslaře letící po ledové ploše rychlostí bezmála 80 kilometrů v hodině zbrzdí sebemenší nerovnost nebo místo, kde nemá led správnou teplotu či strukturu. Při boji o olympijské zlato ale nic podobného nehrozí.
</TEXT>
<HEADING>
Šestnáct vrstev vody
</HEADING>
<TEXT>
Stavitelé dráhy strávili celý rok diskusemi nad složením betonového základu dráhy. Hledali písek s ideální velikostí zrnek, vybírali z bezpočtu druhů cementu ten pravý a propočítávali množství vody, které mohou pro výrobu betonové směsi použít. Při tvrdnutí se nesměla na povrchu betonu objevit sebemenší prasklinka. Dokonalou "hladinu" hlídal při kladení betonové směsi místo tradiční vodováhy laserový paprsek. Beton překryl spleť 48 kilometrů chladicího potrubí naplněného solankou. Díky této armatuře je každý čtvereční centimetr dráhy chlazen přesně tak, jak je třeba. Pravá alchymie přichází ke slovu při výrobě ledu. Na vychlazený beton se ručně nastříkává dvanáct až šestnáct tenkých vrstviček vody. Ty se nakonec spojí v 18 milimetrů silné ledové zrcadlo. "Klesli jsme tak hluboko, že jsme nasadili chlapy se zahradními hadicemi v rukou," žertuje v prestižním vědeckém časopisu Nature hlavní architekt rychlobruslařského oválu David Brums. Brumsovi "hoši s hadicemi" ale mají k zahradnickým pomocníkům daleko. Rozprašují po dráze vodu zbavenou jakýchkoli minerálů. Jen tak lze zaručit, že se v některých místech nevytvoří "kapsy" se zvýšeným obsahem soli a nenaruší dokonalou strukturu ledu. Tajemství rychlosti olympijské dráhy se zdaleka neskrývá jen pod nohama závodníků. Další div techniky se nachází vysoko nad jejich hlavami. Střecha rychlobruslařského stadionu byla navržena tak, aby se nad ledovým oválem dala dokonale kontrolovat teplota i vlhkost vzduchu. V hale je pouze 13 stupňů nad nulou. Divákům se to může zdát trochu málo, ale závodníci si relativní chlad pochvalují. Při této teplotě jsou svaly schopny optimálních výkonů a led vychlazený na 14 stupňů pod nulou neohrožuje ani náznak tání. Vzduch rychlobruslařské arény je neustále čištěn, protože i prach sedající na led by zbrzdil skluz brusle a okrádal by závodníky o cenné setinky vteřiny. Rychlobruslařský stadion se osvědčil už při své generálce. Na mistrovství světa, které se na olympijské dráze konalo v březnu roku 2001, padlo pět světových rekordů. Po olympiádě zřejmě nezůstane v rekordních zápisech kámen na kameni. Už během prvního závodu (5000 metrů mužů) se měnila hodnota světového rekordu hned dvakrát. Ke žni rekordů přispěje i další specialita stadionu v Salt Lake City. Doslova přes noc lze ledovou plochu přizpůsobit rozdílným nárokům bruslařů závodících na krátkých a dlouhých tratích. Zatímco výbušným sprinterům vyhovuje poněkud měkčí led, protože lépe "drží" a poskytuje pevnější oporu při odrazu, vytrvalci dávají přednost ledu tvrdému, po kterém jejich brusle dokonale kloužou.
</TEXT>
<HEADING>
Pro medaile v nových botách
</HEADING>
<TEXT>
Věda a technologie nepřispěly ke zdaru rychlobruslařských soutěží na zimní olympiádě jen "nejrychlejším ledem světa". Revoluční proměnou prošla i výstroj závodníků. Už na olympijských hrách v Naganu se objevily brusle, které dovolují závodníkovi zdvihnout patu podobně jako vázání na běžeckých lyžích. Brusle spojená s botou jen na špičce se při každém kroku závodníka udrží déle v kontaktu s ledem. Díky tomu je bruslařův krok o 15 centimetrů delší než při použití klasických bruslí. Jízda na "klapacích" bruslích s volnou patou je technicky náročnější. Idrobná chybička může pohřbít naděje horkého favorita. Přesto "klapačky" ledovým oválům jednoznačně vládnou. Kromě převratných změn v konstrukci bruslí ohlašují výrobci sportovního vybavení revoluci i v použitých materiálech. Nejnovější modely rychlobruslařských bot vyráběné z umělohmotných pěn a uhlíkových vláken váží pouhých 295 gramů. Stejnou proměnou prošly i kombinézy. Nové materiály se ve větrných tunelech testovaly déle než rok. Výsledkem zkoušek jsou kombinézy, které kladou minimální odpor vzduchu, ale zůstávají prodyšné. Overaly jsou ušity ze šesti různých tkanin. Ty jsou kombinovány a vrstveny tak, aby pro každou část těla vytvářely dokonalé podmínky pro maximální výkon. Led, brusle ani kombinéza samy o sobě z nikoho olympijského vítěze neudělají. Ale ti nejlepší ukrajují s pomocí technických novinek ze svých časů setinky, jež dělí šampiony od poražených.
Věda a technologie nepřispěly ke zdaru rychlobruslařských soutěží na zimní olympiádě jen "nejrychlejším ledem světa". Revoluční proměnou prošla i výstroj závodníků. Už na olympijských hrách v Naganu se objevily brusle, které dovolují závodníkovi zdvihnout patu podobně jako vázání na běžeckých lyžích. Brusle spojená s botou jen na špičce se při každém kroku závodníka udrží déle v kontaktu s ledem. Díky tomu je bruslařův krok o 15 centimetrů delší než při použití klasických bruslí. Jízda na "klapacích" bruslích s volnou patou je technicky náročnější. Idrobná chybička může pohřbít naděje horkého favorita. Přesto "klapačky" ledovým oválům jednoznačně vládnou. Kromě převratných změn v konstrukci bruslí ohlašují výrobci sportovního vybavení revoluci i v použitých materiálech. Nejnovější modely rychlobruslařských bot vyráběné z umělohmotných pěn a uhlíkových vláken váží pouhých 295 gramů. Stejnou proměnou prošly i kombinézy. Nové materiály se ve větrných tunelech testovaly déle než rok. Výsledkem zkoušek jsou kombinézy, které kladou minimální odpor vzduchu, ale zůstávají prodyšné. Overaly jsou ušity ze šesti různých tkanin. Ty jsou kombinovány a vrstveny tak, aby pro každou část těla vytvářely dokonalé podmínky pro maximální výkon. Led, brusle ani kombinéza samy o sobě z nikoho olympijského vítěze neudělají. Ale ti nejlepší ukrajují s pomocí technických novinek ze svých časů setinky, jež dělí šampiony od poražených.
</TEXT>
</DOC>
<DOC>
<DOCID>LN-20020216077</DOCID>
<DOCNO>LN-20020216077</DOCNO>
<DATE>02/16/02</DATE>
<TITLE>
?ZÁHADY VŠEDNÍHO DNE
</TITLE>
<TEXT>
Proč popínavé rostliny jako svlačec či fazole stáčejí stonky vždy doleva? Platí toto pravidlo pro všechny druhy popínavých rostlin? Otázky poslala čtenářka Ivana Křížová z Brna.
Stonek popínavky roste nepravidelně, takže se jeho vrchol jakoby kývá nebo se pohybuje v kruhu či v elipse a hledá oporu. Jakmile stonek najde svislou oporu, začne se v místě dotyku zakřivovat a postupně se k ní přimkne. Ovíjení je vyvoláváno patrně kombinací pohybů autonomních a pohybů vyvolaných zemskou přitažlivostí. Souborně se tento jev označuje jako cyklonastie. Pro každý z ovíjivých druhů rostlin je směr kroužení i ovíjení charakteristický a dědičný. Některé rostliny, například fazole, svlačec nebo podražec, při růstu krouží stonkem proti směru hodinových ručiček, jsou tedy levotočivé. Jiné rostliny, třeba chmel, zimolez kozí list či opletka jsou naopak pravotočivé. Existují ovšem i takové rostliny, jako například potměchuť, kterým je jedno, jakým směrem se ovíjejí, jednou vlevo, podruhé vpravo. Proč tomu tak je, patří k stále otevřeným otázkám biologie. Pro úplnost dodejme, že kromě růstových pohybů existují rovněž tzv. pohyby lokomoční, třeba řasy se pohybují pomocí brv a bičíků. Rostliny "dovedou" vykonávat rovněž pohyby mrštivé, které jsou způsobeny vyrovnáváním nestejného tlaku v pletivech. Typické je to u rostlin, které vystřelují semena, jako například netykavky.
Vážení čtenáři, dotazy do této rubriky posílejte na adresu Lidové noviny, Pobřežní 20, Praha 8, 186 21. Obálku označte Věda - záhady.
</TEXT>
</DOC>
<DOC>
<DOCID>LN-20020216078</DOCID>
<DOCNO>LN-20020216078</DOCNO>
<DATE>02/16/02</DATE>
<TITLE>
Projít Afrikou od jihu na sever a podrobně popsat přírodu. Takový cíl měl český cestovatel Emil Holub. V dnešním rozhlasovém pořadu Meteor vypráví o jeho zajímavé životní pouti doktor Vincent Streit z Národní knihovny ČR.
</TITLE>
<TEXT>
Holub se chtěl již od dětství stát cestovatelem. Snil o Africe, což byl pro Středoevropana bez zázemí velice nesnadný cíl. Nejprve si musel na pobyty v Africe sám vydělat. Vystudoval medicínu a jako lékař pracoval celkem více než deset let v jižní části afrického kontinentu. Přes řadu obtíží přivezl obrovské množství přírodovědných sbírek a etnografických předmětů. Během života ho sužovaly malárie, úplavice a další choroby, které si dovezl z cest. Přesto dokázal pracovat do úpadu, v noci spal často jen tři nebo čtyři hodiny.
</TEXT>
<HEADING>
Afrikou od jihu na sever
</HEADING>
<TEXT>
Doktor Holub velmi detailně zaznamenával život a zvyky domorodých kmenů, popisoval výskyt nejrůznějších druhů velkých savců, ptáků a hmyzu. Měřil také hloubku řek nebo teplotu vzduchu v různých oblastech. Podrobné záznamy o jihoafrické přírodě v 70. a 80. letech devatenáctého století mají dodnes svoji hodnotu. Odborníkům totiž poskytují dostatek poznatků pro srovnávání se současným stavem jihoafrické flóry a fauny. Holub toužil objevit nové, dosud neprobádané oblasti. Jenže v době jeho pobytů již byla Afrika téměř zcela zmapovaná. Zasloužili se o to Livingston, Stanley a další. Pracovitý doktor Holub si tento fakt zřejmě uvědomoval, proto chtěl v roce 1886 uskutečnit výpravu, jaká do tehdejší doby neměla obdobu. Měl v úmyslu projít celý africký kontinent od jihu na sever. Expedice však ztroskotala, protože ji na území kmene Mašukulumbů, neboli Ilů, přepadli domorodci.
</TEXT>
<HEADING>
Dopis od Darwina
</HEADING>
<TEXT>
Holub byl poměrně populární, o výpravách psaly noviny, časopisy i odborný tisk. Jeho vědeckou práci dokonce ocenil Charles Darwin, který mu po přečtení cestopisu Sedm let v jižní Africe poslal dopis. Věhlasného přírodovědce především zaujalo, jak Holub popsal jednotlivé druhy zvířat, což je podle Darwina dobrým výchozím materiálem pro pochopení vztahů mezi živočichy v této části afrického kontinentu. K příznivcům doktora Holuba v Čechách patřil například Vojtěch Náprstek. Cestovatel spolupracoval po návratu z Afriky s tehdejším Muzeem Království českého. Věnoval mu 430 vypreparovaných antilop, pakoňů, ptáků a dalších zoologických exponátů. Pouhý zlomek z desetitisíců dovezených předmětů. Velmi mnoho exponátů pak Holub kvůli nezájmu českých institucí rozdal školám a část sbírek poslal také do muzeí ve Vídni, Madridu a Londýně. Původně chtěl v Praze vytvořit samostatné muzeum jižní Afriky. Tento sen však již nestihl uskutečnit. Zemřel 21. února 1902 ve Vídni ve věku 55 let na malárii.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 19. února krátce po půlnoci. Text upravila a zkrátila redakce LN.
Meteor, populárně-vědecký magazín, bude 16. února mimo jiné vysílat:
* Léky šité na naše geny * Modlitba a medicína * Hlas pro tento den: žluna zelená
</TEXT>
</DOC>
<DOC>
<DOCID>LN-20020216079</DOCID>
<DOCNO>LN-20020216079</DOCNO>
<DATE>02/16/02</DATE>
<TITLE>
6. díl Kurs praktického práva
</TITLE>
<TEXT>
Kurs praktického práva pro čtenáře LN připravila Mgr. Markéta Jančarová
Co vše zahrnuje pojem rodičovská zodpovědnost? Co vše jako rodič musím dítěti zajistit? Na tyto otázky odpovídá další díl kursu praktického práva.
Kolik jsme již četli v novinách příběhů o tom, jak rodiče utýrali své děti, jak malé dítě zmizelo, jak bylo surově zavražděno? Většině z nás příběh takového dítěte vhání slzy do očí, stačí jen říct pár jmen. Někdy šlo o týrání (Lucinka), jindy o nezodpovědné jednání (Terezka). Dítě má svá práva, která bychom my dospělí měli hájit a bránit. Prvním předpokladem ale je, že tato práva budeme znát. Zamyslete se na chvíli, jaká práva má právě vaše dítě, a srovnejte si je s právy, která dětem zaručuje Úmluva o právech dítěte a zákon o rodině. Úmluva o právech dítěte (dále jen Úmluva) je u nás platnou právní normou, která je dokonce nadřazena zákonům. Již ve své předmluvě zmiňuje právo dítěte vyrůstat v rodinném prostředí, v atmosféře štěstí, lásky a porozumění. Dítětem Úmluva rozumí lidskou bytost mladší 18 let. Každé právo, o kterém se zde zmiňujeme, náleží tedy každému člověku mladšímu 18 let. Je v první řadě povinností rodičů, aby v rámci svých možností zajistili, aby jejich děti skutečně měly práva uvedená v tabulce (a to v ní zdaleka nejsou uvedena všechna). Jsou to právě rodiče, kteří mají rozhodující úlohu ve výchově dětí, a proto jim také náleží tzv. rodičovská zodpovědnost. Tu každý rodič nabývá okamžikem, kdy se mu narodí dítě. Každý rodič je nositelem rodičovské zodpovědnosti, a to až do té doby, dokud dítě není zletilé, nebo dokud rodič není rodičovské zodpovědnosti zbaven. Rodičovská zodpovědnost je péčí o dítě v tom nejširším smyslu, nejde jen o povinnost rodiče dítěti zajistit výživu (o vyživovací povinnosti si povíme v jednom z dalších dílů), ale jde i o péči o zdraví dítěte a o péči o jeho tělesný, duševní, rozumový a mravní vývoj.
</TEXT>
<HEADING>
Dítě není malý dospělý
</HEADING>
<TEXT>
Součástí rodičovské zodpovědnosti je rovněž správa majetku dítěte a zastupování dítěte. Dítě, tedy osoba mladší 18 let, nemá ze zákona tzv. plnou způsobilost k právním úkonům. Tato způsobilost znamená, že člověk může vlastními úkony, vlastním jednáním nabývat práva a povinnosti, tedy například kupovat či prodávat nemovitosti. Tuto způsobilost nabývá v plném rozsahu člověk až dosažením 18 let. Do té doby může platně sám činit jen takové úkony, které jsou svou povahou přiměřené jeho vyspělosti. Např. šestileté dítě si zpravidla může koupit v obchodě žvýkačky (tedy uzavřít kupní smlouvu), ale těžko bychom akceptovali, aby šestileté dítě uzavíralo burzovní obchody, stejně tak může šestileté dítě samo přijmout dar, třeba autodráhu i v ceně několika tisíc, ale nemůže přijmout dar, který by pro ně znamenal další povinnosti, např. přijmout darem osobní automobil. Za určitých situací však nestačí, aby za nezletilého jednal jeho zákonný zástupce, tedy zpravidla rodič, ale musí být jeho úkon schválen soudem. To se vždy týká nemovitostí, ať už je nezletilý získává darem nebo dědictvím, nebo dokonce kupuje z vlastních prostředků, v ostatních případech vždy záleží na konkrétním posouzení, ale zpravidla se bude jednat např. o koupi či darování motorového vozidla, akcií a obecně hodnotnějšího majetku, třeba i starožitností. Vždy soud musí schválit rozhodnutí o dědictví, pokud je mezi dědici nezletilý. Úkony, které by učinil nezletilý a které by nebyly přiměřené jeho věku nebo které by za nezletilého učinil jeho zákonný zástupce bez souhlasu soudu, by byly neplatné. Rodičovská zodpovědnost není jen právem, ale i povinností rodiče, proto na ni lze nahlížet tak, že rodič má povinnost vykonávat svá práva, tedy že rodič je povinen pečovat o dítě a zároveň že je jeho právem o dítě pečovat. Rodiče musejí být při výkonu péče o dítě vždy vedeni snahou chránit jeho zájmy, řídit jeho jednání a vykonávat nad ním dohled. Rodiče mají zároveň právo při výchově použít přiměřených výchovných prostředků, nesmějí však přitom ohrozit důstojnost dítěte, jeho zdraví a vývoj. Přiměřenými výchovnými prostředky ale není výprask páskem, zavření dítěte o samotě na několik hodin či zákaz jídla. Výprask je trestem, který značnou měrou snižuje důstojnost dítěte, zavření dítěte je psychickým nátlakem a ohrožuje jeho psychický vývoj a o zákazu jídla asi není třeba se vůbec zmiňovat (pokud doma nemáme otesánka a právě nám před chvílí nesnědl večeři pro celou rodinu).
</TEXT>
<HEADING>
I děti se musejí snažit
</HEADING>
<TEXT>
Nejen rodiče mají své povinnosti. Náš právní řád některé povinnosti ukládá i dětem. Trošku abstraktní povinností dítěte je povinnost respektovat a ctít své rodiče, přičemž však je vždy dítěti garantováno právo na vlastní názor. Mnohem zajímavější povinností však je povinnost dítěte, které žije s rodiči ve společné domácnosti, rodičům pomáhat v mezích svých schopností. O tuto povinnost se v mnoha rodinách vedou těžké boje, občas se najdou děti, které dobře znají Úmluvu a svým rodičům tvrdí, že nic nemusejí, že mají právo si hrát a odpočívat. To samozřejmě není pravda, součástí výchovy je také výchova k práci, takže i dítě má povinnost doma pomáhat. Vždy je však třeba mu dávat jen takové úkoly, které zvládne. Je zvláštností, že tato povinnost se vztahuje pouze na nezletilé děti, u dospělých potomků, kteří s vámi žijí pod jednou střechou, už tato povinnost neplatí. Pokud má dítě vlastní příjmy, je povinno přispívat na úhradu společných potřeb rodiny, příjem však musí být pravidelný a dlouhodobý, nikoli jen příjem z krátkodobé brigády.
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Poskytneme Vám i základní právnické poznatky.
Internetovou verzi kursu najdete na adrese www.lidovky.cz/pravo
</TEXT>
<HEADING>
Co (mimo jiné) říká Úmluva o právech dítěte:
</HEADING>
<TEXT>
1. Každé dítě má právo na to, aby nebylo jakýmkoli způsobem diskriminováno. Stát musí učinit všechna možná opatření, aby děti nebyly diskriminovány pro svůj vzhled, národnost, mateřský jazyk, sociální původ, zdravotní a duševní stav, postavení dítěte nebo jeho rodičů, zkrátka aby se ke všem dětem přistupovalo stejně.
2. Každé dítě má od narození právo na jméno, na státní příslušnost, a má právo, pokud je to možné, znát své rodiče a má právo na jejich péči. Dítě má právo, aby nebylo odděleno od svých rodičů proti jejich vůli, ledaže by tak bylo v jeho zájmu (například v případě týrání nebo těžké nemoci znemožňující péči o dítě) a bylo o tom rozhodnuto soudem.
3. Dítě má právo formulovat své vlastní názory a tyto názory svobodně vyjadřovat ve všech záležitostech, které se jej dotýkají. Názorům dítěte se musí věnovat patřičná pozornost odpovídající jeho věku a úrovni. Toto právo dítěte je ještě rozšířeno zákonem o rodině o právo dítěte obdržet všechny potřebné informace o skutečnostech, které se ho dotýkají. Dítě má právo se vyjadřovat ke všem rozhodnutím rodičů, která se týkají jeho osoby, vždy s ohledem na jeho rozumovou vyspělost. Např. desetileté dítě má právo vyjádřit se k tomu, jak bude trávit prázdniny, i malinké dítě má právo vyjádřit se ke svému oblečení.
4. Žádné dítě nesmí být vystaveno svévolnému zasahování do svého soukromého života, rodiny, domova nebo korespondence ani nezákonným útokům na svou čest a pověst. Na toto právo dítěte by měli pamatovat nejen rodiče, ale například i vedoucí na letních táborech a učitelé na školách v přírodě. Samozřejmě vždy bude záležet na věku dítěte, ale vždy musí být respektována důstojnost dítěte; lze jen stěží označit jako důstojné takové chování, kdy matka čte milostné dopisy své sedmnáctileté dcery.
5. Dítě má právo na životní úroveň nezbytnou pro jeho tělesný, duševní, duchovní, mravní a sociální rozvoj. Základní zodpovědnost za zabezpečení takové životní úrovně nesou rodiče dětí, nikoli stát, který rodičům pomáhá pouze v rámci svých možností a platného práva.
6. Každé dítě má právo na vzdělání. Stát je povinen zajistit, aby dodržování kázně ve školách bylo zajišťováno v souladu s lidskou důstojností dítěte, tedy zajistit, aby nebyly používány tělesné tresty či tresty, které by děti ponižovaly nebo zesměšňovaly.
7. Děti mají právo na ochranu před jakýmkoli tělesným či duševním násilím, urážením nebo zneužíváním, zanedbáváním nebo nedbalým zacházením.
8. Dítě má právo hrát si a odpočívat.
9. Každé dítě má právo požadovat pomoc státu, cítí-li se ohroženo.
</TEXT>
</DOC>
<DOC>
<DOCID>LN-20020216080</DOCID>
<DOCNO>LN-20020216080</DOCNO>
<DATE>02/16/02</DATE>
<TITLE>
40. lekce: Webové telefonování
</TITLE>
<TEXT>
Internetový kurs LN pro začátečníky
Nejenže telefonní linky mohou sloužit k připojení na internet, ale po celosvětové síti se dá naopak telefonovat.
Mnoho z nás se k internetu připojuje pomocí telefonní linky. Poplatek za takové připojení je levnější než (nejlevnější) místní hovor. Internetová síť propojuje celý svět a na první pohled těžko poznáte, jestli stránka, kterou si právě prohlížíte, je fyzicky umístěna na serveru v sídle nadnárodní společnosti v Honkongu, na univerzitě v Paříži, v obecní knihovně v malém městečku na jihu státu Connecticut nebo v bytě počítačového fanouška ve vedlejší ulici. Když se ale po té samé lince budete chtít s těmi samými místy spojit pomocí klasického telefonního přístroje, vyjde vás to mnohem (i několikanásobně) dráž. Tato disproporce nemohla uniknout pozornosti zkušených uživatelů, a to byl první krok ke vzniku internetového telefonování. V zásadě lze rozlišit tři způsoby: počítač volá počítač, počítač volá na telefon a z jednoho telefonu voláte na druhý, a hovor přesto běží po internetu. Pokud se jedná o první způsob, potřebujete mít oba počítače kromě zvukové karty vybaveny ještě mikrofonem a sluchátky (často spojenými do jednoho kusu - tzv. headset). Mikrofon a sluchátka se připojí do příslušných konektorů (jacků) na kartě, novější typy používají univerzální sběrnici USB. Pak už potřebujete jen mít nainstalovaný některý z mnoha programů, které takové spojení umožňují. Mezi známé freewary určené k zvukové a obrazové komunikaci po internetu patří například MS Net Meeting. Pokud jste k internetu opravdu připojeni pomocí vytáčeného spojení, počítejte s horší kvalitou zvuku než při klasickém telefonování. Vždyť linka musí přenášet kromě vlastního z digitalitovaného zvuku ještě řadu dalších řídicích informací. Jestli ale naopak máte rychlejší pevné připojení, můžete použít i kombinaci s webovou kamerou. Vytvoříte tak vlastně videotelefon. Programy určené pro taková spojení umožňují i vytváření konferencí. Porada managementu firmy, která má několik poboček v různých městech (nebo i zemích) pak může probíhat v rámci "virtuální konference", kdy se jednotliví účastníci navzájem vidí a slyší, přestože je mohou dělit tisíce kilometrů. Tyto služby jsou většinou zdarma. Platíte jen za připojení k internetu. Druhou variantou je využití služeb speciální firmy, která má v řadě států své telefonní ústředny. Pokud si zaplatíte jejich službu a nainstalujete příslušný program, můžete ze svého počítače vybaveného podobným způsobem jako v předchozím případě vytočit číslo telefonního přístroje a navázat s ním normální telefonní spojení, za které už ale platíte (méně než při běžném telefonování). Příkladem je Net2phone. Poskytovatelé telefonních služeb na to hleděli nejprve s nevolí, pak ale mnoho z nich začalo využívat podobného principu dokonce v obou směrech. Předplatíteli si takovou službu (např. iCall), voláte z telefonu na telefon, jak jste běžně zvyklí, hovor se ale uskutečňuje po linkách celosvětové internetové sítě. Kvalita může být horší než u obyčejného telefonního volání, cena je ale o poznání nižší. Tento druh volání má samozřejmě smysl jen u zahraničních hovorů.
Zítra: Sdílení vašich souborů
Internetovou verzi kursu najdete na adrese www.lidovky.cz/ikurs
Internetový kurs pro Vás připravuje Martin Michek, vedoucí výroby LN
</TEXT>
<HEADING>
MS Net Meeting
</HEADING>
<TEXT>
Freewarová aplikace Microsoftu, která umožňuje vidět a slyšet ostatní účastníky konference. Umožňuje ale itextové výměny informací (chat), odesílání a přijímání souborů, nebo spolupráci více lidí na sdíleném dokumentu.
Pokud se stanete registrovanými uživateli této služby a nainstalujete si příslušný program, můžete volat ze svého počítače na telefonní stanice v některých zemích za zlomek ceny běžného telefonního hovoru.
</TEXT>
<HEADING>
Internetový tip pro dnešní den
</HEADING>
<TEXT>
Chtěli byste se na okamžik podívat třeba do New Yorku nebo do Londýna, ale nemáte čas nebo finanční prostředky? Zkuste adresu www.net-cities.com Aniž byste opustili svůj domov, můžete se vydat na virtuální procházku po řadě tuzemských i světových měst. Na stránce se také dozvíte, jaké je kde počasí, nebo si tu můžete zarezervovat ubytování, letenku nebo auto.
mikroanketa
Otázka: Jaké stránky byste doporučil(a) čtenářům LN?
</TEXT>
<HEADING>
Patrik BERGER, fotbalista FC Liverpool
</HEADING>
<TEXT>
Já příliš nehledám, co se děje ve světě, zajímá mne spíše, co se stalo doma. A to většinou přehledně a ke své spokojenosti najdu na i-dnes.
Hana MARVANOVÁ, předsedkyně Unie svobody
Kromě mých osobních stránek a stránek Čtyřkoalice by to byl Neviditelný pes.
Jiří X. DOLEŽAL, reportér týdeníku Reflex
a) koukat.cz, b) koukat.cz, c) svet.namodro.cz (ty první dvě jsou můj server, ta třetí - tam občas taky píšu.
Barbora NESVADBOVÁ, šéfredaktorka časopisu Playboy
www.playboy.cz, www.spravedlnost.cz - vždy, když se s někým seznámím, tak si ho tam pak zkontroluji.
</TEXT>
<HEADING>
David ČERNÝ, výtvarník
</HEADING>
<TEXT>
Kromě mé osobní stránky, které také věnuji největší pozornost (www.noise.cz), nemám žádné oblíbené adresy, na které bych se třeba díval každý den.
Kromě mé osobní stránky, které také věnuji největší pozornost (www.noise.cz), nemám žádné oblíbené adresy, na které bych se třeba díval každý den.
</TEXT>
</DOC>
<DOC>
<DOCID>LN-20020216081</DOCID>
<DOCNO>LN-20020216081</DOCNO>
<DATE>02/16/02</DATE>
<TITLE>
Na ostrov Srí Lanku (Cejlon), pokládaný někdy za Tahiti a jindy za Severní Irsko Indického oceánu, je nejlepší se vydat, když v Česku panují plískanice.
</TITLE>
<TEXT>
Na první noc v tropech se těžko zapomíná. A není nutné ji trávit uprostřed džungle, aby se dostavil intenzivní zážitek. Vůně, šelesty, výkřiky i basy neznámých tvorů ke mně doléhaly oknem až pod moskytiéru, pod kterou se mi v penzionu na kraji pralesa za městem Kandy nedařilo usnout. Podivné štěkavé zvuky se ozývají i z koupelny. Se zatajeným dechem rozsvěcuji a objevuji jejich původce: gekony, neškodné malé ještěrky s přísavkovitými tlapkami, které pobíhají po stěně. Probuzení je neméně zajímavé: pozoruji stromy a květiny, které jsem dosud znal jen z cestopisů. Tropický ráj Srí Lanka čili Cejlon vypadá velmi lákavě už jenom z balkonu. Už se nemůžu dočkat, až popadnu batoh a vydám se dál do nitra ostrova.
</TEXT>
<HEADING>
Občas to tu bouchne
</HEADING>
<TEXT>
V noci jsem dorazil z Colomba, hlavního města Srí Lanky, které je od buddhistického centra Kandy, první zastávky mého výletu po Srí Lance, vzdálené 115 kilometrů. Cesta autobusem však trvá tři a půl hodiny. Řidič se nejdřív hodinu a půl prodírá zácpou v ulicích Colomba, na jehož předměstí mě mimo jiné zaujal bohatě zásobený obchod se suvenýry ve tvaru svastiky, poté pokračuje po víceméně jednoproudé silnici. Během jízdy pravděpodobně zahlédnete pár vraků aut zřícených ze stráně, ale brzy se vás zmocní takřka buddhistické smíření. Neevropský pocit, že svůj osud stejně neovlivním, se v mé duši rozhostil i po zprávě, kterou jsem se dozvěděl pár hodin před odjezdem z Colomba. Podle ní na autobusovém nádraží v Kandy, kam mířím, včera vybuchla bomba a zabila čtyři lidi. Útoky se tu automaticky přičítají takzvaným Tygrům osvobození tamilského Ílamu. Hinduističtí Tamilové bojují proti buddhistickým Sinhálcům, kteří jsou na Srí Lance většinovým národem, za samostatnost severní a východní části země. Tahle událost ale chod stotisícového města Kandy nijak neovlivnila - nebo jsem si toho nevšiml. Srílančané si na vražedné atentáty už tak nějak zvykli. Po zuby ozbrojení vojáci na strategických místech tu stojí stejně pořád. Od vypuknutí konfliktu před devatenácti lety se na tomto ostrově stalo jeho obětí na 60 tisíc lidí. Většina z nich však přišla o život především na boji zmítaném severu. Úřady tvrdí, že západ, jih a vnitrozemí Srí Lanky jsou pro turisty bezpečné. Bohužel objektivní zprávy zahraničních televizních stanic jsou cenzurovány. Když jsem ještě byl v hotelu v Colombu a na jednom kanálu při anglických zprávách ze Srí Lanky zaznělo, že kdesi došlo k dalšímu bombovému útoku, překryly obrazovku barevné kostičky a začala hrát "uklidňující" hudba. Občas to "bouchne" v Colombu (v lednu 1986 tu po útoku teroristů zahynulo 86 lidí), před čtyřmi lety explodoval náklaďák s trhavinami přímo před chrámem Buddhova zubu a o život přišlo třináct lidí.
</TEXT>
<HEADING>
Setkání s Velkým mnichem
</HEADING>
<TEXT>
Nejnavštěvovanějím místem v Kandy je právě chrám Buddhova zubu. Tento svatostánek postavený u malebného jezera přímo v centru města byl pojmenován podle zubu uchovávaného zde ve zlaté skříňce, který prý patřil Buddhovi. Dlouhé řady poutníků a turistů, kteří procházejí přes několik vojenských kontrol, mají možnost spatřit velký zlatý kontejner, který má obsahovat menší a menší kontejnery a nakonec i svatý zub. Zlí jazykové tvrdí, že v přísně střežené truhličce, do jejíhož nitra nemáte coby návštěvník možnost nahlédnout, je jen replika, protože "originál" spálili Portugalci v 16. století. Přesto tu Srílančané padají na kolena a na podlahu svatostánku sypou lotosové květy. Po dvoře chrámu pobíhají makakové a tváří se důležitě jako sám Buddha. Mniši v oranžových hábitech je však nekompromisně vyhánějí ven. Na opačném břehu jezera, kolem nějž se procházejí sloni (zpravidla osedláni svými pány), se nachází nejvýznamnější buddhistický klášter země Malwatta. Jeho přízemní budovy poloztracené v zahradách, v nichž poletují pestrobarevní ptáci, však vypadají zcela nenápadně. Potlouká se tu jakýsi klášterní sluha, který mě zastaví a ptá se - stejně jako každý třetí Srílančan - odkud jsem. Pak mi ztišeným hlasem řekne: "Chceš se setkat s Velkým mnichem?" Tuším nějakou kulišárnu a řeknu, že to není úplně nutné, ale nakonec se nechám odvést do jedné z mnišských cel. Tam můj průvodce probudí bezzubého staříka v zašlém mnišském rouchu, který dosud pospával na lehátku v temném rohu místnosti. Rozespalý děda cosi mumlá a ledabylým gestem mi "žehná". A pak natáhne ruku. Klášterní sluha mě upozorňuje, že musím zaplatit. Vydoluju pár drobných a mizím. Mladí mniši na nádvoří kláštera mi pak se smíchem vysvětlují, že jsem naletěl známé dvojici žebráků, kteří tu mají dočasný útulek.
</TEXT>
<HEADING>
Cesta do čajové země
</HEADING>
<TEXT>
Vysočina, která leží ve vnitrozemí ostrova, se podobá krajinám z dobrodružných knížek. Strmé hory porostlé bujnou vegetací, v údolích husté palmové háje, jasně zelená terasovitá políčka, stromy s neznámými zrajícími plody. Anebo obsypané spícími kaloni jedlými neboli létajícími psy. Přes cestu přebíhají varani. Ale ať kroutíte krkem, jak chcete, divokého slona indického, nejtypičtější zvíře Srí Lanky, z auta nespatříte. To byste museli do některého z jedenácti zdejších národních parků a tam by vás ještě muselo potkat dost velké štěstí. Jistější je navštívit například sloní sirotčinec v Pinnewale pár kilometrů od Kandy. Nejvýše položeným městem Srí Lanky je Nuwara Eliya (1899 metrů nad mořem). Nachází se v srdci vysočiny, v čajové zemi. Zatímco se v Colombu potíte ve vlhkém a horkém vzduchu, tady potřebujete svetr. Do města s britskou koloniální architekturou jsem dorazil o státním svátku, kdy je město zaplaveno domácími turisty z Colomba. Vypadalo to tam trochu jako na matějské pouti, všude samý stánek s cetkami a ohlušující hudba z reproduktorů. Na čajových plantážích, které leží kolem města výšce dva tisíce metrů, bylo druhý den o poznání klidněji. Naštěstí se málokdo z turistů vyškrábe až úplně nahoru. Odtud je nádherný rozhled po kraji a pro neustále se zubící tamilské sběračky jste coby komický zpocený bleďoch dost velkou atrakcí.
</TEXT>
<HEADING>
Marxista v rezervaci
</HEADING>
<TEXT>
Před osadou Dalhousie vstoupí do autobusu naplněného poutníky mířícího k posvátné Adamově hoře vojenská hlídka. "Any Tiger here? Je tu nějaký Tygr?" snaží se rozptýlit ponurou atmosféru kdosi ze skupinky západních turistů. Tváře srílanských pasažérů i mladého vojáka, skoro ještě dítěte, patrájícího po tamilských teroristech, ale zůstávají bez výrazu. Zas taková sranda to pro ně nebyla. Na Adamově hoře, které domorodci říkají Srí Pada, však všechny rozpory tají. Výstup na nejvyšší kótu země (2224 metrů) je prestižní záležitostí pro všechna čtyři na ostrově přítomná náboženství. Skalní proláklina na vrcholku totiž vznikla poté, co tu otiskl nohu sám Buddha - tak věří buddhisté. Hinduističtí Tamilové zase tvrdí, že jde o stopu boha Šivy. Muslimové a křesťané vyprávějí, že se tu procházel biblický Adam. Poutníci začínají výstup většinou už pozdě večer, aby na vrcholu stihli za svítání podivuhodný úkaz, magickou stínohru vytvořenou odrazem špičky hory, o němž píše i nejslavnější současný obyvatel Srí Lanky A. C. Clarke. V penzionu v Dalhousie jsem si nařídil budík na tři ráno. Věřil jsem si, že do šesti, kdy svítá, musím být nahoře. Ale kvůli neustávajícímu lijáku jsem spal až do šesti a po ranním dvouhodinovém úprku do vrchu, jsem nahoře kvůli počasí žádný úkaz pochopitelně nespatřil. Jen pár okolních kopců vykukujících z mlhy. Ale byl jsem tam! V údolí jsem nasedl do autobusu a vydal se cestou necestou do rezervace Sinharaja, která je už bohužel jediným místem na Srí Lance, kde se zachoval deštný prales. Tam jsem využil průvodcovských služeb chlapíka, který tvrdil, že v pralese žije od roku 1971, kdy se tam coby marxistický povstalec spolu s dalšími rebely schoval před vládním vojskem. "Vidíte tu díru ve stromě. Tudy prošla kulka, když nás honili," ukazoval mi na jednom místě v džungli, kam jsme došli po několikahodinové túře. Stopy bojů jsme viděli, ale ne slibované leopardy nebo aspoň opice. Poslední dva dny na Srí Lance jsem prolenošil na jejím jihozápadním pobřeží, na pláži v Hikaduwě. V nádherném, do zelena zbarveném Indickém oceánu jsem si však ani jednou nezaplaval, protože začínající monzunové období se ohlásilo ohromnými vlnami, ze kterých šel strach. V centru buddhismu jsem osvícení nedosáhl, divokého slona ani leoparda neviděl, zázračný úkaz na hoře nespatřil, v oceánu se nevykoupal. Byl to nepovedený výlet? V žádném případě. Byl jsem v tropickém ráji!
Co byste měli vědět o Srí Lance
Praktické rady:
Honorární konzulát ČR: 188 Vauxhall Street, P.O.Box 1626 Colombo 2 tel.: 00941 / 423 578, 436 723, mail.: ferntea@sri.lanka.net
</TEXT>
<HEADING>
Jak se tam dostat:
</HEADING>
<TEXT>
Letadlem: Letenka do Colomba stojí inecelých 18 000 korun. S nutným přestupem v některém z evropských měst poletíte celkem asi jedenáct hodin.
</TEXT>
<HEADING>
Kdy tam jet
</HEADING>
<TEXT>
Na západním pobřeží a ve vnitrozemí trvá sezona od prosince do března. V dubnu začíná období (mírných) dešťů, které však přináší nižší ceny.
</TEXT>
<HEADING>
Doprava:
</HEADING>
<TEXT>
Nejrychlejší a nejpohodlnější je cestování v minibusech soukromých firem - pokud seženete místo k sezení. Je to levnější než autobusy v Česku.
</TEXT>
<HEADING>
Kuchyně:
</HEADING>
<TEXT>
Není tak vyhlášená jako třeba thajská, ale litovat nebudete. Je založena na rýži, karí a ovoci. V lidových jídelnách si dáte oběd už za dvacku.
</TEXT>
<HEADING>
Ubytování:
</HEADING>
<TEXT>
Nejlevnější, ale poněkud spartánský pokoj pro dva v penzionu stojí v přepočtu 150 korun. Za trojnásobnou cenu už budete mít superpohodlí.
Nejlevnější, ale poněkud spartánský pokoj pro dva v penzionu stojí v přepočtu 150 korun. Za trojnásobnou cenu už budete mít superpohodlí.
</TEXT>
</DOC>
<DOC>
<DOCID>LN-20020216082</DOCID>
<DOCNO>LN-20020216082</DOCNO>
<DATE>02/16/02</DATE>
<TITLE>
Petr Horký o Srí Lance
</TITLE>
<TEXT>
Moderátor a režisér dokumentárních filmů Petr Horký byl na Srí Lance celkem třikrát a pokaždé s kamerou. "Srí Lanka je pro mě hrozně příjemná země. Nepůsobí tak přelidněně jako Indie, a přitom tu naleznete skoro vše, co nás Evropany na Asii tolik přitahuje," říká. V roce 2000 se společně s Miroslavem Náplavou a Miroslavem Zikmundem snažili zachytit změny, kterými tento ostrov prošel od první Zikmundovy návštěvy před 40 lety. Tehdy v šedesátých letech Miroslav Zikmund napsal knihu Cejlon - ráj bez andělů, dnes Petr Horký se zmíněnými kolegy dopisuje knížku Sloni žijí do sta let. "Název není zvolen náhodou. Sloni skutečně k Srí Lance neodmyslitelně patří. Volně zde žijí už jen v rezervacích, ale často lze potkat na ulicích pracující slony. A ti se nemají špatně. Jejich ošetřovatelé, maháuti, by za ně dali život. Dokonce tu mají něco jako sloní odbory, které dohlížejí na to, jestli slon není přetěžován a jestli má vše, co potřebuje".
</TEXT>
</DOC>
<DOC>
<DOCID>LN-20020216083</DOCID>
<DOCNO>LN-20020216083</DOCNO>
<DATE>02/16/02</DATE>
<TITLE>
profil auta
</TITLE>
<TEXT>
Zajímavým kompaktem nové generace je Suzuki Liana. Konstrukčně lze tento automobil zařadit někam mezi velkoprostorová vozidla kategorie MPV a kombi nižší střední třídy.
Dvouprostorová karoserie nového Suzuki je typu kombi, nicméně především výškou lze vozidlo zařadit i do kategorie MPV. Je ale na škodu, že jinak prostorný interiér nemá potřebnou variabilitu. Automobil by tím jistě získal na větší atraktivnosti. Zadní sedadla se totiž nedají posouvat, natož z automobilu jednoduše vyjmout. Lze však sklápět jejich opěradla, a to do čtyř poloh. Po rozložení sedadel se prodlouží ložná plocha na 1430 mm. Zavazadlový prostor je obstojný, mohl by však být o něco hlubší (420 mm). Přístup trochu kazí menší úhel otevírání zadních pátých dveří. V interiéru dominují pohodlná sedadla čalouněná kvalitní látkou. Přístrojová deska postrádá větší nápaditost, zajímavý je obloukový digitální otáčkoměr. Jeho čitelnost ale není úplně nejlepší. To ovšem již neplatí pro digitální rychloměr, jehož velká čísla se dají číst snadno. Cestující na zadních sedadlech mají překvapivě hodně prostoru pro nohy. Oproti Škodě Octavii jsme naměřili při zcela dozadu posunutém sedadle řidiče o 55 mm více místa. Sedadla se nacházejí v porovnání s klasickými osobními automobily výš. Pokud však budeme porovnávat s automobily kategorie MPV, zůstávají sedadla liany přece jen trochu "utopená". Dostatek místa nepostrádají cestující ani nad hlavami. Jízdní vlastnosti jsou s ohledem na vyšší těžiště automobilu velmi dobré, v zatáčkách drží kola zvolenou stopu, průjezd však doprovází poněkud větší náklon. Výrobce možná trochu šetřil hlukovou izolací především v podbězích kol a pod kapotou motoru při vyšších otáčkách by se totiž do interiéru mohlo přenášet méně hluku. Aby vůz neztrácel potřebnou dynamiku, potřebuje "třináctistovka" pod kapotou liany udržovat neustále ve vyšších otáčkách. Do 3000 1/min se motor poměrně obtížně sbírá, pak se ale dostaví potřebná síla a točí až do 6500 1/min. Ve větších stoupáních ale motor vadne. Základní výbava obsahuje řadu nadstandardních prvků (například 2 airbagy, ABS s EBD). Všechny uvedené přednosti však trochu potlačuje cena základní provedení s motorem 1.3 stojí 444 900 korun, s motorem 1.6 pak 509 900 korun. Zajímavostí je, že jako vozidlo nižší střední třídy může Suzuki Liana tahat brzděné přívěsy hmotnosti až 1200 kg.
</TEXT>
</DOC>
<DOC>
<DOCID>LN-20020216084</DOCID>
<DOCNO>LN-20020216084</DOCNO>
<DATE>02/16/02</DATE>
<TITLE>
Sobota v Rudolfinu. Velký sál Galerie Rudolfinum bude dnes vpodvečer patřit setkání výtvarného umění s hudbou skupiny V. R. M. Tvoří ji baskytarista Vladimír Václavek, jazzový bubeník Miloš Dvořáček a kytarista René Pařez. Jejich styl se pohybuje mezi žánry folkové, alternativní, rockové či ambientní hudby. Koncert začíná v 17 hodin.
</TITLE>
<TEXT>
Masopustní rej U Hasičů. Folklorní soubor Gaudeamus, jehož členové jsou studenti a absolventi vysokých škol, dnes v Divadle U Hasičů od 19.30 reprízuje úspěšný pořad Masopustní hra o svatbě.
Ars Antiqua Austria v Klementinu. Zahajovací koncert projektu Evropa 1700 - Evropa 2000... co nás rozděluje a co nás spojuje? se koná v neděli od 20.00 v Zrcadlové kapli Klementina. Rakouský soubor Ars Antiqua Austria bude doprovázet maďarskou sopranistku Noemi Kiss ve skladbách 18. století inspirovaných tureckou kulturou.
Taras - akty a portréty. Snímky slavného fotografa Tarase Kuščynského jsou k vidění na výstavě v brněnském divadle Husa na provázku do 10. 3. Poté poputují do Mariánských Lázní, Mostu a pražského Obecního domu.
Krevní destičky uvede mladý divadelní soubor Pibimpap - Rizoto v pražském Divadle Komedie dnes v 19 hodin. Komedie Jakuba Kolára (z lázní se zpěvy) se odehrává v roce 1906. Scéna a režie Jakub Kolár, hudba Csaba Farkas a Libor Ulovec.
</TEXT>
</DOC>
<DOC>
<DOCID>LN-20020216085</DOCID>
<DOCNO>LN-20020216085</DOCNO>
<DATE>02/16/02</DATE>
<TITLE>
Výpravná kniha nazvaná Obecní dům hlavního města Prahy je především obrazovým průvodcem po této unikátní stavbě, skvící se po nedávné rekonstrukci (1994 1997) stále v plném lesku.
</TITLE>
<TEXT>
Dílo koncipované Františkem Laudátem a vydané Obecním domem přináší 530 (!) barevných fotografií, které zachycují známé prostory (Smetanova síň, Francouzská restaruace, Riegrův sál, Sladkovského sál atd.), ale také nám umožňují nahlédnout do nově vzniklých interiérů (například apartmá dirigenta v podkroví nad Smetanovou síní). Působivé jsou fotografie detailů vnější i vnitřní výzdoby. Maličkosti, jimž zvenku ani nemůžeme věnovat pozornost, jsou tu vedle drobností vnitřní výzdoby, které v plném provozu naší pozornosti zpravidla unikají (dlaždice, obklady...). Skvostný pomník krásné stavby!
</TEXT>
</DOC>
<DOC>
<DOCID>LN-20020216086</DOCID>
<DOCNO>LN-20020216086</DOCNO>
<DATE>02/16/02</DATE>
<TITLE>
za kulturou: s Eliškou Balzerovou
</TITLE>
<TEXT>
Eliška Balzerová patřila dvacet let k hereckému souboru Divadla na Vinohradech. Dnes působí v Divadle Na Fidlovačce, ale kdykoli má příležitost, zajde se na své bývalé kolegy podívat. Bylo tomu tak i v případě premiéry hry Johana N. Nestroye Talisman, která se konala tento týden.
"Ráda tam chodím," říká Eliška Balzerová. "Zajímá mě, jak se vinohradské divadlo dál vyvíjí a mění." Odlehčený repertoár divadla směřující mj. ke komediím a fraškám je prý podle ní odrazem celkové situace na českých divadelních scénách. "Divadla se dnes musejí víc než kdy dřív řídit tím, co diváci žádají," tvrdí herečka. "Je jisté, že nelze hrát jen pro určitou vrstvu publika - to nějakých sedm set sedadel vinohradského divadla nezaplní."
</TEXT>
<HEADING>
Milostné pletky a úskoky
</HEADING>
<TEXT>
Eliška Balzerová si před lety sama v Nestroyovi zahrála - právě na Vinohradech v Domě čtyř letor, který režíroval Jiří Menzel. Talisman se podle ní příliš často nehraje, proto byla zvědavá, jak se s ním hostující autor inscenační úpravy a režisér Petr Novotný vypořádal. "Velmi dobře jsem se bavila," říká herečka. "Myslím, že Nestroy je ideálním autorem pro široké publikum. Milostné pletky, lákání mužů do ženských osidel, různé úskoky a ženské půvaby - to potěší většinu diváků." A dodává, že Nestroy je autor, který vědomě odevzdával své hry nehotové, aby nechal herci prostor k dotvoření a improvizaci. Na rozdíl od někdejší menzelovské silně stylizující úpravy pojal podle herečky Novotný hru jaksi vnitřněji, psychologičtěji. Zejména pak v hlavní figuře Titovi Lišákovi.
</TEXT>
<HEADING>
Velkorysá výprava
</HEADING>
<TEXT>
Eliška Balzerová chválí scénu, která je dílem Iva Žídka. "Jde přesně v duchu hry i režijního výkladu," vysvětluje. "A přitom je nápaditá - její zvedání navozuje dojem, že zůstáváme v přítomnosti a zároveň se můžeme vznést do výšin." Také kostýmy prý ladily dobře jejímu oku ženy - pestré, hravé a přitom funkční, daly se rychle na scéně měnit, svlékat a oblékat. Oceňuje i režisérův nápad s úvodní a závěrečnou scénou - v herecké šatně, z níž se teprve přenášíme do jiného dobového děje. S mlčenlivou postavou dirigenta zjevujícího se občas na různých místech scény si prý tak docela nevěděla rady. "Myslím, že tvůrčím záměrem byla jakási symbolika osudu, který diriguje naše životy," míní Eliška Balzerová. A připouští, že také postrádala větší hudební vklad. Nestroy psal své hry v době vrcholu vídeňské hudby, a té přece jen bylo podle herečky málo. Viděla by ji třeba ve formě kupletu.
</TEXT>
<HEADING>
Brilantní Vladimír Dlouhý
</HEADING>
<TEXT>
"Mirek odvedl jako Titus excelentní, brilantní výkon," usmívá se Eliška Balzerová. "Je radost se na něj dívat. Člověk přesně rozumí, co mu chce sdělit." Podotýká však, že jej upřímně litovala za ty vrstvy paruk, v nichž musel vydržet po celou dobu představení. Titus Lišák je zrzek, takže herec nosí nejprve zrzavou paruku, poté ji ještě přetahuje dalšími, jež mají ve hře svůj význam. "Proto se do této role obvykle vybírají muži s vlastními ryšavými vlasy," říká herečka. A pohotově dodává, že hercovy vlasy by se dnes přece mohly nasprejovat. Elišku Balzerovou zaujaly ještě dvě kolegyně. "Simona Postlerová dala své roli staré panny úžasný styl," míní herečka. "Našla pro ni tolik barev, a přitom vše v duchu Nestroye. Tu naivitu, ostych a zároveň natřesenost na chlapy." Jiřinu Jiráskovou prý zase už dlouho neviděla na jevišti tak svobodnou. "Břitká ironie a přesně dávkovaný humor, to je to, co umí právě ona - moc mě potěšila." Námitce, že se Nestroy dá dnes asi těžko inscenovat se stejným nábojem jako kdysi, odporuje: "Naopak, hra o tom, jak člověk mění své převleky a myslí si, že se stane jiným a lepším, je víc než aktuální. Když se najde režisér, který umí hru pojmout velkolepě a svižně, má vyhráno. Talisman ve vinohradském divadle bude podle mého divácky velmi úspěšný!"
"Mirek odvedl jako Titus excelentní, brilantní výkon," usmívá se Eliška Balzerová. "Je radost se na něj dívat. Člověk přesně rozumí, co mu chce sdělit." Podotýká však, že jej upřímně litovala za ty vrstvy paruk, v nichž musel vydržet po celou dobu představení. Titus Lišák je zrzek, takže herec nosí nejprve zrzavou paruku, poté ji ještě přetahuje dalšími, jež mají ve hře svůj význam. "Proto se do této role obvykle vybírají muži s vlastními ryšavými vlasy," říká herečka. A pohotově dodává, že hercovy vlasy by se dnes přece mohly nasprejovat. Elišku Balzerovou zaujaly ještě dvě kolegyně. "Simona Postlerová dala své roli staré panny úžasný styl," míní herečka. "Našla pro ni tolik barev, a přitom vše v duchu Nestroye. Tu naivitu, ostych a zároveň natřesenost na chlapy." Jiřinu Jiráskovou prý zase už dlouho neviděla na jevišti tak svobodnou. "Břitká ironie a přesně dávkovaný humor, to je to, co umí právě ona - moc mě potěšila." Námitce, že se Nestroy dá dnes asi těžko inscenovat se stejným nábojem jako kdysi, odporuje: "Naopak, hra o tom, jak člověk mění své převleky a myslí si, že se stane jiným a lepším, je víc než aktuální. Když se najde režisér, který umí hru pojmout velkolepě a svižně, má vyhráno. Talisman ve vinohradském divadle bude podle mého divácky velmi úspěšný!"
</TEXT>
</DOC>
<DOC>
<DOCID>LN-20020216087</DOCID>
<DOCNO>LN-20020216087</DOCNO>
<DATE>02/16/02</DATE>
<TITLE>
* Krasobruslaři Saleová, Pelletier obdrží dodatečně zlatou medaili za soutěž sportovních dvojic. Po přehodnocení výroku rozhodčích byli Kanaďané, původně druzí, zařazeni na první místo společně s Rusy Běrežnou a Sicharulidzem.
</TITLE>
<TEXT>
* Chorvatská lyžařka Janica Kosteličová vybojovala zlatou medaili vkombinaci, což je první cenný kov pro balkánskou zemi v historii ZOH.
* Slovenští hokejisté konečně vyhráli, ale stačilo to jen na celkové 13. místo. Rozhodl o tom jejich poslední zápas, vněmž porazili Francii 7:1.
Čeští sportovci v akci
Kombinace žen
16. Zakouřilová
23. Martincová
Hrstková nedokončila 1. kolo slalomu
</TEXT>
<HEADING>
Hokejový program
</HEADING>
<TEXT>
V noci ze soboty na neděli - skupina D: Finsko - Bělorusko (začátek 0.45), USA Rusko ( 5.30). V noci z neděle na pondělí skupina C: ČESKO - Švédsko ( 0.05), Kanada - Německo ( 3.00).
V noci ze soboty na neděli - skupina D: Finsko - Bělorusko (začátek 0.45), USA Rusko ( 5.30). V noci z neděle na pondělí skupina C: ČESKO - Švédsko ( 0.05), Kanada - Německo ( 3.00).
</TEXT>
</DOC>
<DOC>
<DOCID>LN-20020216088</DOCID>
<DOCNO>LN-20020216088</DOCNO>
<DATE>02/16/02</DATE>
<TITLE>
plakala za cílem Kateřina Neumannová, které medaile unikla o desetinu vteřiny
</TITLE>
<TEXT>
Slzy zoufalství se kutálely Kateřině Neumannové po tvářích ještě dlouho poté, co si za cílem sundala běžky.
SOLDIER HOLLOW (od zpravodaje LN v USA) - Namísto souběžných oslav 29. narozenin a bronzové medaile se nejlepší česká lyžařka trápila smutkem nad tím, že jí stupně vítězů unikly snad o pár desítek centimetrů.
LN: Poznala jste už ráno po probuzení, do jakého dne jste se vlastně probudila?
Cítila jsem, že nejsem tak uvolněná jako před závodem na patnáct kilometrů.
LN: Co se vám míhalo hlavou v nervydrásajícím finiši?
Finiš mi dost připomínal závěr patnáctikilometrového závodu. Když jsem předjížděla Čepalovovou, tak jsem si možná až zbytečně moc myslela, že už bronz mám. Tím nechci říct, že bych polevila, ale Beckii Scottovou jsem vůbec neviděla. Všimla jsem si jí, až když byla na mojí úrovni, snad deset metrů před cílem. Pak už jsem s tím nemohla nic dělat a nakonec Beckie fotobuňku proťala o dvě boty přede mnou.
LN: Bylo vám za cílem hned jasné, že se právě rozplynuly vaše bronzové sny?
Tušila jsem to hned. Když jsem se podívala na výsledkovou tabuli a viděla se na čtvrtém místě, tak už jsem nevěřila, že by se něco mohlo změnit. Strkala jsem sice nohu dopředu jak to šlo, ale bylo mi v podstatě jasné, že už je to marná a zbytečná snaha.
LN: Zdálo se, že pětku volnou technikou jste jela v lepší pohodě než úvodní klasickou. Máte stejný názor?
První část byla z mé strany určitě horší než druhá, ale i kdybych jela hodně dobře, tak by mě Rusky stejně porazily a lyžařky, se kterými jsem bojovala o bronz, by byly taky stejné.
LN: Medaili jste tedy po osmém místě v klasice ještě nevzdávala?
Věděla jsem, že boj o bronz je otevřený. Když jsme ale na trati s Čepalovovou a Gavriljukovou předjížděly klasičky, tak jsem si myslela, že se rozhodne mezi námi třemi. Beckie ale ve skupině 'uvisela'. Ve finiši pak už nerozhoduje, jestli je někdo lepší bruslař anebo klasik, podstatné jsou především sprinterské schopnosti.
LN: Na co myslí závodnice bezprostředně poté, co jí o pár centimetrů uteče olympijská medaile?
Co se týče mého výkonu, vyčítat si nemám co. Především druhá část byla asi hodně dobrá, ale bohužel... Jsem moc smutná.
LN: Kdyby závod měřil o deset metrů víc, myslíte si, že by se dala medaile ještě zachránit?
Nevím, fakt nevím. Já ani nevím, odkud Beckie zezadu vyjela. O podobných věcech ale už nemá cenu přemýšlet, zkrátka tam byla o kousek dřív.
LN: Nebylo by v dané chvíli pro vás lepší řekněme desáté místo než čtvrté o pouhou desetinu vteřiny?
Desátá bych určitě být nechtěla. Čtvrté místo je o trochu lepší, že jo. Snad jenom... Být desátá, asi by mě to tolik nemrzelo a všechno by nebylo tak strašně smutný.
LN: Stalo se vám už někdy v životě, že jste podobným způsobem přišla o stupně vítězů?
S Gavriljukovou jsem jednou ve svěťáku prohrála na patnáctku o jednu desetinu a skončila jsem taky čtvrtá. Jenže svěťák je něco jiného než olympiáda.
LN: Zdálo se, že Scottová do cílové rovinky najížděla trochu šikovnější stopou než vy a mohla se tudíž víc rozjet. Ve jste jinudy finišovat nemohla?
Já jsem čekala, kam se zařadí Čepalovová. Trochu mi křižovala stopu, takže jsem musela doleva. Jela ale z první pozice, takže měla právo dělat si tam, co chce. Já se musela zařídit podle ní. Kudy jsem ale jela závěrečné desítky metrů, to určitě nebylo pro výsledek rozhodující.
LN: Snažila jste se v závěru závodu třeba trochu šetřit síly na finiš?
Čepalovová vyrazila zpočátku hrozně rychle a já jsem jí téměř nestačila. Když jsme dojely skupinu holek před námi, trochu jí došlo a musela zpomalit. Bylo mi ale jasné, že sama skupinu neurvu, a tak jsem se skutečně snažila síly trochu šetřit.
LN: Pro zlepšení nálady - víte vůbec, že se vám narodila neteř Zuzanka?
Včera večer mi to brácha psal, takže jsem měla hroznou radost. V Česku už bylo po půlnoci, bude tedy mít narozeniny ve stejný den jako já. Že je malá v pořádku, je v životě určitě důležitější než to, že jsem dneska dojela čtvrtá.
LN: Jak bude vypadat večerní oslava vašich narozenin?
Nojo, tak to v tuhle chvíli skutečně nevím. Ach jo...
</TEXT>
</DOC>
<DOC>
<DOCID>LN-20020216089</DOCID>
<DOCNO>LN-20020216089</DOCNO>
<DATE>02/16/02</DATE>
<TITLE>
Po sporném rozhodnutí sudích v soutěži dvojic možná budou uděleny dvě zlaté medaile
</TITLE>
<TEXT>
Triumfální výhrou Rusa Alexeje Jagudina vyvrcholila soutěž krasobruslařů. Trojnásobný mistr světa dostal za umělecký dojem své volné jízdy čtyři šestky. To se na OH ještě nikomu nepodařilo.
SALT LAKE CITY - Ruští závodníci si rozdělili první dvě místa v soutěži krasobruslařů. Za vítězem Alexejem Jagudinem skončil další favorit Jevgenij Pljuščenko, který byl po pádu v krátkém programu až čtvrtý. Ve finále však úřadující světový šampion nezaváhal.
</TEXT>
<HEADING>
Třetí skončil díky perfektnímu
</HEADING>
<TEXT>
skokanskému výkonu Američan Timothy Goebel, který zařadil do své sestavy tři čtverné skoky. Devatenáctiletý Pljuščenko oslovil rozhodčí i diváky vystoupením na hudbu z Carmen. Při své olympijské premiéře na sobě nedal znát, že měl v tréninku potíže s třísly, a výtečně zaskákal. Výjimkou byla v závěru jízdy kombinace trojitých skoků, při níž lehce klopýtl. Jedenadvacetiletý Jagudin, jenž finále uzavíral, zajel bezchybně. Svůj program na hudbu z filmu Muž se železnou maskou vyšperkoval dvěma čtvernými toeloopy, z nichž jeden zkombinoval s trojitým toeloopem a druhý navíc ještě s dvojitým. "Předvedl jsem téměř perfektní jízdu a vím, že jsem si zasloužil vyhrát. To, co mám na krku, mi patří," ukázal na svou medaili Jagudin. Po skončení volné jízdy padl na kolena, zvedl ruce a políbil led. "Jel jsem čistě. A tak vysoké známky jsem mohl dostat proto, že jsem jel poslední," prohlásil. Ruský krasobruslař se stal prvním mužem, který v historii zimních olympijských her dostal více než dvě šestky. "Když mi to řekli, nemohl jsem uvěřit," usmíval se.
</TEXT>
<HEADING>
Kanadské dvojici svitla naděje
</HEADING>
<TEXT>
Kanadská sportovní dvojice Jamie Saleová, David Pelletier se možná přece jen dočká vytouženého olympijského zlata. Soutěž sice vyhráli po kontroverzním výroku rozhodčích Rusové Jelena Běrežná a Anton Sicharulidze, ačkoli podle expertů měli horší volnou jízdu, ale předseda Mezinárodního olympijského výboru Jacques Rogge nevyloučil, že budou dodatečně uděleny zlaté medaile i Kanaďanům. Rozhodnutí záleží na Mezinárodní bruslařské unii (ISU), která prošetřuje okolnosti, za jakých rozhodčí vynesli verdikt. Na Francouzku Marie-Reine Le Gougneovou prý byl vyvíjen nátlak. Šéf bruslařské unie Ottavio Cinquanta pozměnil své dřívější vyjádření, podle něhož nelze měnit výsledky soutěže. "Bylo by to velmi složité, ale nic není nemožné," uvedl. Zástupci kanadského olympijského výboru mezitím požádali Sportovní arbitrážní soud (CAS), aby rozhodčí zůstali až do zasedání rady ISU v Salt Lake City a podrobili se výslechu před sportovními instancemi. Už v roce 1993 přiznal MOV druhou zlatou medaili kanadské plavkyni Sylvii Frechettové ze soutěže v synchronizovaném plavání v Barceloně. Výbor došel k závěru, že se sudí dopustili při hodnocení jejího výkonu chyby.
Krasobruslení
</TEXT>
</DOC>
<DOC>
<DOCID>LN-20020216090</DOCID>
<DOCNO>LN-20020216090</DOCNO>
<DATE>02/16/02</DATE>
<TITLE>
SOBOTA 16. ÚNORA
</TITLE>
<GEOGRAPHY>17</GEOGRAPHY>
<TEXT>
18: biatlon - muži, 12,5 km stíhací závod (DOSTÁL, GARABÍK, MASAŘÍK, VÍTEK)
17 - 20: curling - ženy, základní skupina: Kanada - Japonsko, Rusko - USA, Velká Británie - Dánsko, Německo - Švédsko
18 - 19.30: alpské lyžování - muži, super-G (BANK, HAYER, HOLICKÝ, ZAKOUŘIL)
18 - 20: akrobatické lyžování - ženy, skoky, kvalifikace
19 - 21.30: lední hokej - ženy, základní skupina: USA - Finsko
20 - 21: biatlon - ženy, 10 km stíhací závod (ČESNEKOVÁ, HÁKOVÁ, LOSMANOVÁ, REZLEROVÁ)
21 - 23: rychlobruslení - muži, 1000 m (Z 23.25)
21.30 - 23.30: akrobatické lyžování - muži, skoky, kvalifikace (VALENTA)
22 - 00.30: lední hokej - ženy, základní skupina: Německo - Čína
22 - 01: curling - muži, základní skupina: Švýcarsko - Velká Británie, Finsko Švédsko, USA - Dánsko, Norsko - Německo
23 - 02.45: boby - muži, dvojboby, 1. a 2. jízda (DANILEVIČ, GOMOLA, KOBIÁN, PUŠKÁR)
02 - 05: rychlobruslení na krátké dráze muži, 1000 m finále; ženy, 500 m finále; ženy, vyřazovací boje štafet
03 - 05.30: lední hokej - ženy, základní skupina: Kanada - Švédsko
03 - 06: curling - ženy, základní skupina: USA - Německo, Kanada - Dánsko, Švýcarsko Švédsko, Japonsko - Norsko
NEDĚLE 17. ÚNORA
17 - 20: curling - muži, základní skupina: Německo - Švédsko, Kanada - Norsko, Francie Švýcarsko
17.30 - 19.30: běh na lyžích - muži, 4x10 km (BAUER, KOUKAL, MAGÁL, MICHL nebo ŠPERL)
18 - 19.30: alpské lyžování - ženy, superG (HRSTKOVÁ, KURFÜRSTOVÁ, MARTINOVOVÁ, ZAKOUŘILOVÁ)
22 - 00.30: lední hokej - ženy, o umístění: A3B4
22 - 01: curling - ženy, základní skupina: Norsko - Dánsko, Rusko - Japonsko, Velká Británie - USA
23 - 02.45: boby - muži, dvojboby, 3. a 4. jízda (DANILEVIČ GOMOLA, KOBIÁN, PUŠKÁR)
01.15 - 03.15: rychlobruslení - ženy, 1000 m (NOVOTNÁ)
01.30 - 05: krasobruslení - originální tance
03 - 06: curling - muži, základní skupina: Francie - Velká Británie, USA - Finsko
05 - 07.30: lední hokej - ženy, o umístění: B3A4
</TEXT>
</DOC>
<DOC>
<DOCID>LN-20020216091</DOCID>
<DOCNO>LN-20020216091</DOCNO>
<DATE>02/16/02</DATE>
<TITLE>
Dotvářejí naprosto dokonale kamarádskou olympijskou atmosféru, a protože také zlidšťují svět někdy až příliš dokonalého vrcholového sportu, fandové je milují. Přestože při závodech působí komicky a do cíle dojíždějí ve chvílích, kdy se už šampioni sprchují, zpravidla sklízejí bouřlivý aplaus. Za snahu, vůli a ochotu zúčastnit se.
</TITLE>
<TEXT>
SOLDIER HOLLOW (od zvláštního zpravodaje LN v USA) - První díl kombinovaného závodu lyžařů běžců, desítku klasickým způsobem, protrpěla také trojice svérázných chlapíků. Už jejich národnosti napovídaly, cože se asi ve stopě bude odehrávat. Řeč je o Philipu Boitovi z Keni, Isaacovi Menyoliovi z Kamerunu a Jayaramovi Khadkovi z Nepálu. Na běžkách se sice snažili ze všech sil, ale jejich styl a tempo vzbuzovaly shovívavý úsměv. Přesto si na ně přes deset tisíc diváků podél trati počkalo a vystrojilo jim nevídané ovace.
</TEXT>
<HEADING>
Boit už zaostal o "pouhých" deset minut
</HEADING>
<TEXT>
Philip Boit, bratr držitele bronzové medaile z letní olympiády z roku 1972 v běhu na 800 metrů, už si s lyžemi docela obstojně začal tykat a oproti Naganu, kde dojel na 92. místě, se hodně vylepšil. Na vítěze první části tzv. gundersenky ztratil dokonce "pouhých" deset minut. Na olympiádě v Naganu mu chuť do tréninku dodal především legendární norský běžec Björn Dählie. V Japonsku si na něho počkal dobrých dvacet minut, jen aby mu mohl potřást rukou. Zatímco černoch Boit už se na běžkách neklátí jako pubertální mladíci v tanečních, z dvojice Menyoli Khadka bylo jasně patrné, že sníh pro ně znamená nevídanou a dosud nepříliš poznanou atrakci. Menyoli snil o účasti na olympiádě v Salt Lake City především proto, aby upozornil na zoufalou situaci ve své zemi s nemocí AIDS. A tak si koupil běžky a pustil se do tréninku.
</TEXT>
<HEADING>
Snílek ze západní Afriky
</HEADING>
<TEXT>
Jeho trenér Lee Borowski o Isaacovi říká: "Je skutečný vizionář a snílek. Má navíc ohromné charisma. Samozřejmě, že se nemůže rovnat třeba norským lyžařům. Pro něho je nejdůležitější, že se olympiády zúčastní." Žije v západní Africe, odkud do celého světa míří prvotřídní cigarety a doutníky a kde si sníh mohou děti malovat pouze na papír. Jeho první závod měřil neuvěřitelných 43 kilometrů. Na devět let starou premiéru dodnes vzpomíná s hrůzou. "Byla to nejsměšnější a nejšílenější věc, kterou jsem kdy v životě udělal," usmívá se. "Závod jsem jel přes čtyři hodiny. Neznal jsem techniku, vůbec nic. Přesto na mě lidi na stadionu počkali. Bylo to neuvěřitelné a vzrušující. Podobným způsobem jako Menyoli se na běžkách potácel i Nepálec Khadka. První sportovec své země, který se objevil na zimních olympijských hrách. Devětadvacetiletý chlap, který začínal dokonce se sjezdovým lyžováním. Před rokem se ale zranil a protože si nevyjel potřebné FIS body, nemohl se na olympiádu ani kvalifikovat. Nepříjemnou situaci vyřešil kuriózně. Před třemi měsíci se rozhodl, že začne trénovat běhání na lyžích. Pod vedením francouzského trenéra Jeana Pierra Boudeta zvládl šest Kontinentálních pohárů a v jedné z malých himálajských vesniček, v níž se narodil, se stal takřka uctívaným bohem. Všichni tři vzbudili na tratích v Soldier Hollow úsměvy, ale také uznání. I podobní sportovci osvěžují olympijskou atmosféru a dotvářejí její zvláštní a nenapodobitelné kouzlo.
Jeho trenér Lee Borowski o Isaacovi říká: "Je skutečný vizionář a snílek. Má navíc ohromné charisma. Samozřejmě, že se nemůže rovnat třeba norským lyžařům. Pro něho je nejdůležitější, že se olympiády zúčastní." Žije v západní Africe, odkud do celého světa míří prvotřídní cigarety a doutníky a kde si sníh mohou děti malovat pouze na papír. Jeho první závod měřil neuvěřitelných 43 kilometrů. Na devět let starou premiéru dodnes vzpomíná s hrůzou. "Byla to nejsměšnější a nejšílenější věc, kterou jsem kdy v životě udělal," usmívá se. "Závod jsem jel přes čtyři hodiny. Neznal jsem techniku, vůbec nic. Přesto na mě lidi na stadionu počkali. Bylo to neuvěřitelné a vzrušující. Podobným způsobem jako Menyoli se na běžkách potácel i Nepálec Khadka. První sportovec své země, který se objevil na zimních olympijských hrách. Devětadvacetiletý chlap, který začínal dokonce se sjezdovým lyžováním. Před rokem se ale zranil a protože si nevyjel potřebné FIS body, nemohl se na olympiádu ani kvalifikovat. Nepříjemnou situaci vyřešil kuriózně. Před třemi měsíci se rozhodl, že začne trénovat běhání na lyžích. Pod vedením francouzského trenéra Jeana Pierra Boudeta zvládl šest Kontinentálních pohárů a v jedné z malých himálajských vesniček, v níž se narodil, se stal takřka uctívaným bohem. Všichni tři vzbudili na tratích v Soldier Hollow úsměvy, ale také uznání. I podobní sportovci osvěžují olympijskou atmosféru a dotvářejí její zvláštní a nenapodobitelné kouzlo.
</TEXT>
</DOC>
<DOC>
<DOCID>LN-20020216092</DOCID>
<DOCNO>LN-20020216092</DOCNO>
<DATE>02/16/02</DATE>
<TITLE>
SALT LAKE CITY - Kanadští krasobruslaři Jamie Saleová, David Pelletier obdrží dodatečně zlatou olympijskou medaili v soutěži sportovních dvojic. Členové exekutivy Mezinárodního olympijského výboru přijali návrh Mezinárodní bruslařské federace. Po přehodnocení výroku rozhodčích byli Kanaďané zařazeni na první místo společně s ruskou dvojicí Jelena Berežná, Anton Sicharulidze. Kanadský pár skončil původně na druhém místě nejtěsnějším poměrem hlasů rozhodčích 4:5. Výkonný výbor MOV však anuloval hlas francouzské sudí Marie-Reine Le Gougenové, která se přiznala, že na ni byl vyvíjen tlak. Obě dvojice proto obdržely po čtyřech hlasech a na olympijských hrách budou uděleny dvě sady zlatých medailí. Výsledky úterní soutěže sportovních dvojic rozpoutaly bouřlivé diskuse o tom, že kanadští krasobruslaři byli poškozeni, protože zajeli lepší volnou jízdu než jejich soupeři. Zatímco jejich vystoupení bylo bezchybné, Sicharulidze klopýtl při dvojitém axelu. Případem se začala zabývat bruslařská federace ISU a hrozilo, že se aféra dostane až ke Sportovnímu arbitrážnímu soudu.
</TITLE>
<HEADING>
Rozhodčí přiznala, že hlasovala pod tlakem
</HEADING>
<TEXT>
Mezitím se však Le Gougenová v písemném prohlášení přiznala, že hlasovala ve prospěch Rusů pod tlakem. Následně byla vyloučena z řad rozhodčích. Včera dopoledne se konala hodinová schůzka MOV i členů ISU, po níž bylo pořadí sportovních dvojic poprvé v historii olympijských soutěží v krasobruslení změněno. "Jsem velmi spokojený a šťastný. Rozhodli jsme v zájmu sportovců," komentoval výsledek zasedání předseda MOV Jacques Rogge. Dodal, že podle jeho názoru bylo rozhodnutí nejvyššího olympijského orgánu správné, i když vůbec ne jednoduché a neshodli se na něm všichni.
Mezitím se však Le Gougenová v písemném prohlášení přiznala, že hlasovala ve prospěch Rusů pod tlakem. Následně byla vyloučena z řad rozhodčích. Včera dopoledne se konala hodinová schůzka MOV i členů ISU, po níž bylo pořadí sportovních dvojic poprvé v historii olympijských soutěží v krasobruslení změněno. "Jsem velmi spokojený a šťastný. Rozhodli jsme v zájmu sportovců," komentoval výsledek zasedání předseda MOV Jacques Rogge. Dodal, že podle jeho názoru bylo rozhodnutí nejvyššího olympijského orgánu správné, i když vůbec ne jednoduché a neshodli se na něm všichni.
</TEXT>
</DOC>
<DOC>
<DOCID>LN-20020216093</DOCID>
<DOCNO>LN-20020216093</DOCNO>
<DATE>02/16/02</DATE>
<TITLE>
SNOWBASIN - Chorvatská lyžařka Janica Kosteličová vybojovala zlato v kombinaci. Vítězka uplynulého ročníku SP uhájila ve sjezdu svůj náskok ze slalomu a porazila favorizovanou Rakušanku Renate Götschlovou, která se musela spokojit se stříbrem. Z českých reprezentantek si vedla nejlépe Petra Zakouřilová, která skončila šestnáctá. Gabriela Martinovová obsadila třiadvacáté místo. Lucie Hrstková nedokončila první kolo slalomu. Zakouřilová v kombinaci zajela na své poměry špatně slalom, ale ve sjezdu se naopak vytáhla.
</TITLE>
<TEXT>
Kombinace žen
</TEXT>
</DOC>
<DOC>
<DOCID>LN-20020216094</DOCID>
<DOCNO>LN-20020216094</DOCNO>
<DATE>02/16/02</DATE>
<TITLE>
SALT LAKE CITY - Dlouho očekávaný hokejový turnaj konečně naplno začal. Včera se do akce zapojili i členové elitní světové šestky.
</TITLE>
<GEOGRAPHY>Rusko</GEOGRAPHY>
<TEXT>
Bělorusko 6:4
Hokejisté Ruska, stříbrný celek z Nagana, porazili ve svém úvodním vystoupení Bělorusko 6:4 a připsali si dva body do tabulky skupiny D. O svém vítězství v repríze čtvrtfinálového derby z Nagana rozhodli až ve třetí třetině, v níž si vypracovali rozhodující náskok. Svěřenci trenéra a generálního manažera Vjačeslava Fetisova nastoupili k utkání bez jediného společného tréninku a na jejich hře se to místy projevovalo. Stříbrný celek z předešlé olympiády však postupně nabral obrátky. Bělorusové se do zápasu vraceli díky precizně zvládnutým přesilovým hrám a slabší Chabibulinově formě. Ta je pro favorizované Rusko varující. Bělorusové chtěli zopakovat nečekaný výsledek z MS 2000 v Petrohradu, kde domácí reprezentaci porazili 1:0. Strůjce šokující výhry, brankář Mezin, v úvodu zůstal nečekaně mezi náhradníky. V kleci se objevil po první třetině, v níž Rusové překonali jeho kolegu Šabanova hned třikrát.
</TEXT>
</DOC>
<DOC>
<DOCID>LN-20020216095</DOCID>
<DOCNO>LN-20020216095</DOCNO>
<DATE>02/16/02</DATE>
<TITLE>
říká při vzpomínce na zlatou olympiádu v Naganu bratr hokejového gólmana Martin Hašek
</TITLE>
<TEXT>
Tisíce kilometrů dělí fotbalistu Martina Haška od jeho bratra Dominika, který v Salt Lake City obhajuje zlatou olympijskou medaili. Do vínku od svého sourozence dostal přání pevného zdraví.
VÍDEŇ/PRAHA - Stál uprostřed pódia na Staroměstském náměstí a zalykal se radostí. K Praze se mezitím blížilo letadlo s jeho bratrem na palubě. Fotbalista Martin Hašek, bratr hokejového brankáře Dominika Haška, na dojemné okamžiky po návratu zlatého hokejového týmu z olympijského Nagana nikdy nezapomene. "Ještě dneska mi z té euforie naskakuje husí kůže," popisuje jímavé pocity záložník Austrie Vídeň. Svému staršímu sourozenci drží palce i po čtyřech letech. Jeho povzbudivá slova vyprovodila obhájce olympijského prvenství na cestu ve čtvrtek ráno. "Popřál jsem mu hodně zdraví a dodal: Nezapomeň, je to jenom sport," prozradil obsah telefonického rozhovoru. V Naganu se jeho bratr stal základním kamenem na cestě za úspěchem. Veřejnost je zvědavá: dokáže to zopakovat? "Připravený je perfektně. Když mu bude přát štěstí, proč ne?" pokrčil rameny fotbalový reprezentant. "Ale štěstí se musí jít naproti," upozornil.
</TEXT>
<HEADING>
Nikdy bratrovi nezáviděl
</HEADING>
<TEXT>
Vrcholný výkon strůjce olympijského zlata připravil jeho sourozenci jeden z nepůsobivějších sportovních zážitků. "To, co předvedl, byla absolutní špička. Není lehké na to navázat, stejně jako nebude jednoduché vytvořit stejně dobré týmové klima. Takové, jaké vzniklo třeba na podzim ve fotbalové Spartě," usoudil mladší z bratrské dvojice. "V Naganu jsme navíc mohli jen překvapit. Teď už patříme k favoritům a soupeři jsou na nás nažhavení. Budeme to mít těžší než tehdy," dodal. Pak znovu loví ve vzpomínkách na únorové dny roku 1998. Záviděl bratrovi? "Dominik toho dokázal ve sportu strašně moc," pronesl uznale. Závist by tedy byla namístě, jako přirozená lidská vlastnost. "Jestli si něčeho vážím, pak toho, že jsem mu ani na půl vteřiny nezáviděl. Vždycky jsem mu úspěchy přál, byla to čistá radost," svěřil se Martin Hašek. Vzácné okamžiky sportovního štěstí může zažít znovu. Kdykoli to bude možné, usedne k obrazovce a soustředí se na muže pod maskou. "A kdy ty zápasy vlastně hrajeme?" ptal se. Když se dozvěděl termín prvního zápasu s Německem, jehož úvodní buly bylo vhozeno ve tři ráno středoevropského času, trochu se zarazil. "Tak to je horší... A dál? Ve dvanáct večer? To už by šlo," pookřál při zmínce o začátcích dalších dvou zápasů ve skupině.
</TEXT>
<HEADING>
Nazdar, jak se máš?
</HEADING>
<TEXT>
Ponocovat u televize do ranních hodin si nemůže dovolit. Rakouská liga má za týden výkop jarní sezony a nová posila Austrie chce navázat na výbornou podzimní formu. "Já ale začátek ligy nestihnu. Po zranění se zatím připravuju individuálně," hlásil Hašek. Od pondělí však bez úlev nastoupí do přípravy s ostatními spoluhráči. Mezi tréninky bude čekat na telefonát ze Salt Lake City. "Brácha může zavolat, kdykoli bude mít čas," potvrdil Martin Hašek. Možná že spolu prožijí příhodu podobnou té z nabitého Staroměstského náměstí. Dominik Hašek ji ve své knize Chytám svůj život popsal slovy "Brácha mě uvítal otázkou. Jak se máš?" A Martinova verze: "To vážně říkal? Vždyť mě málem ani nepoznal, jak byl, no řekněme společensky unavený. Pokud si vzpomínám, spíš to bylo naopak. Nesl jsem na rameni syna Martínka a on jemu povídá: 'Nazdar, jak se máš?'"
Ponocovat u televize do ranních hodin si nemůže dovolit. Rakouská liga má za týden výkop jarní sezony a nová posila Austrie chce navázat na výbornou podzimní formu. "Já ale začátek ligy nestihnu. Po zranění se zatím připravuju individuálně," hlásil Hašek. Od pondělí však bez úlev nastoupí do přípravy s ostatními spoluhráči. Mezi tréninky bude čekat na telefonát ze Salt Lake City. "Brácha může zavolat, kdykoli bude mít čas," potvrdil Martin Hašek. Možná že spolu prožijí příhodu podobnou té z nabitého Staroměstského náměstí. Dominik Hašek ji ve své knize Chytám svůj život popsal slovy "Brácha mě uvítal otázkou. Jak se máš?" A Martinova verze: "To vážně říkal? Vždyť mě málem ani nepoznal, jak byl, no řekněme společensky unavený. Pokud si vzpomínám, spíš to bylo naopak. Nesl jsem na rameni syna Martínka a on jemu povídá: 'Nazdar, jak se máš?'"
</TEXT>
</DOC>
<DOC>
<DOCID>LN-20020216096</DOCID>
<DOCNO>LN-20020216096</DOCNO>
<DATE>02/16/02</DATE>
<TITLE>
Tenista byl vyloučen. Argentinský tenista David Nalbandian byl vyloučen z turnaje v chilském Viňa del Mar za to, že slovně napadl rozhodčího, který přisoudil fiftýn jeho soupeři. Sudí Tom Barnes diskvalifikoval hráče v utkání 2. kola s Brazilcem Sarettou, v němž Nalbandian vedl 4:3 v prvním setu. Argentinec přijde o všechny body a peníze, které postupem do osmifinále vydělal. Navíc mu hrozí pokuta až 10 000 dolarů.
</TITLE>
<TEXT>
Baranek má nového trenéra. Český fotbalista Miroslav Baranek a jeho spoluhráči v Kolíně nad Rýnem mají nového trenéra. Mužstvo, jemuž hrozí sestup do druhé ligy, převzal Friedhelm Funkel. Poté, co byl odvolán Ewald Lienen a celek dočasně trénoval Christoph John, vedení hledalo kouče na delší dobu. S Funkelem se dohodlo do června 2004. "Musíme být realisty a plánovat i pro druhou ligu, zázraky se ve fotbale nedějí až tak často," řekl Funkel.
</TEXT>
</DOC>
<DOC>
<DOCID>LN-20020216097</DOCID>
<DOCNO>LN-20020216097</DOCNO>
<DATE>02/16/02</DATE>
<TITLE>
Zdramatizovat zbývající část ligy výhrou nad pražskou Spartou chtějí fotbalisté Liberce. Dnešní zápas, který může velkou měrou předznamenat průběh boje o ligový trůn, je největším tahákem 18. kola první ligy.
</TITLE>
<GEOGRAPHY>PRAHA</GEOGRAPHY>
<TEXT>
Dva týmy, které přežily podzim v evropských pohárech, na sebe narazí v Liberci. Vzájemná konfrontace tak ukáže, zda už domácí vybudovali tým, který může být rovnocennou konkurencí Pražanům. Zároveň půjde o generálku na úterní zápas Ligy mistrů (Sparta Panathinaikos) a čtvrteční osmifinále Poháru UEFA (Lyon - Liberec). V Liberci se nebojí svůj cíl přesně formulovat. "Chceme vyhrát, protože bychom se tak mohli dotáhnout na čelní skupinku," prohlásil liberecký asistent Josef Csaplár, který v týdnu, stejně jako řada jeho svěřenců, při přípravě chyběl kvůli reprezentačním povinnostem. Absence prý ale hráčům neuškodila, narušení stereotypu mohlo pomoci. "Kluci získali v reprezentaci novou motivaci a mají o co bojovat," odhodlaně tvrdil Csaplár. Tomáše Janů čeká jubilejní stý start v nejvyšší soutěži. Sparta už má k dispozici Lukáše Hartiga, ale Libor Sionko toho kvůli zranění příliš nenatrénoval a jeho start je nejistý. Kincl může proti svému někdejšímu klubu vstřelit padesátý ligový gól. I další klub v popředí tabulky hodlá pokračovat v ataku na vedoucí pozici. Žižkov ale v duelu s Brnem bude postrádat Straceného, jemuž vystavila stop čtvrtá žlutá karta. Otazník visí nad Mlejnským.
</TEXT>
<HEADING>
Chytíme se, věří trenér Teplic
</HEADING>
<TEXT>
Slavia hodlá v Hradci Králové napravit remízu z utkání s Jabloncem. Domácí kouč Petr Uličný má radost z uzdravení Kříže a Korduleho, navíc se mužstvu v týdnu podařilo získat na hostování Ryšku z Olomouce. "Slavia by se chtěla jistě chytnout a tím je pro nás nebezpečnější," řekl. Hosté nemohou postavit distancované Adama Petrouše a Pitáka, viróza navíc vyřadila z tréninku Dostálka sVáclavíkem. "Jen nadprůměrný výkon může přinést výhru," mínil trenér Miroslav Beránek. Získat zpět tři ztracené domácí body odjedou Teplice do Drnovic. "Chytíme se, jen nesmíme ztrácet klid," pravil kouč Severočechů František Cipro. Příbram se proti Synotu musí obejít bez potrestaného Otepky, nastoupit už ale může Josef Němec. O záchranu půjde v duelu Opava Blšany. V dresu domácích se ještě nepředstaví Brazilec Jefton, zatím usedne jen do hlediště.
Slavia hodlá v Hradci Králové napravit remízu z utkání s Jabloncem. Domácí kouč Petr Uličný má radost z uzdravení Kříže a Korduleho, navíc se mužstvu v týdnu podařilo získat na hostování Ryšku z Olomouce. "Slavia by se chtěla jistě chytnout a tím je pro nás nebezpečnější," řekl. Hosté nemohou postavit distancované Adama Petrouše a Pitáka, viróza navíc vyřadila z tréninku Dostálka sVáclavíkem. "Jen nadprůměrný výkon může přinést výhru," mínil trenér Miroslav Beránek. Získat zpět tři ztracené domácí body odjedou Teplice do Drnovic. "Chytíme se, jen nesmíme ztrácet klid," pravil kouč Severočechů František Cipro. Příbram se proti Synotu musí obejít bez potrestaného Otepky, nastoupit už ale může Josef Němec. O záchranu půjde v duelu Opava Blšany. V dresu domácích se ještě nepředstaví Brazilec Jefton, zatím usedne jen do hlediště.
</TEXT>
</DOC>
<DOC>
<DOCID>LN-20020216098</DOCID>
<DOCNO>LN-20020216098</DOCNO>
<DATE>02/16/02</DATE>
<TITLE>
PRAHA - Soupis protivníků pro přípravné zápasy už zná fotbalová reprezentace. Včera se totiž zástupci svazu dohodli, že 17. dubna nastoupí v Aténách proti Řecku. Reprezentace původně zvažovala sehrát dubnový zápas na domácí půdě a ještě počátkem týdne se zdálo, že do Čech přijede někdo ze čtyřlístku Saúdská Arábie, Kanada, Tunisko či Kostarika. Pak však přišla nabídka z Řecka a svaz ji po souhlasu trenéra Karla Brücknera akceptoval. "Řekové slaví 75. výročí založení fotbalu a náš vzájemný zápas by měl být vyvrcholením oslav," vysvětlil generální sekretář ČMFS Petr Fousek. Podle něho by se měla v sezoně 2003/04 uskutečnit odveta na české půdě. Po pondělní pražské schůzce, na níž se dojednají termíny zápasů v třetí kvalifikační skupině ME 2004, tak už bude k radosti trenéra Brücknera jasno o detailním kalendáři všech letošních zápasů. Nejbližší duel čeká český celek 27. března ve Walesu, 17. dubna nastoupí fotbalisté v Řecku a 18. května dorazí na Letnou Italové. Poslední příprava před zářijovým startem kvalifikace se bude hrát 21. srpna. Podle Fouska je pravděpodobné, že soupeřem českého týmu bude reprezentace Slovenska.
</TITLE>
<TEXT>
Příprava fotbalistů
27. 3. Wales - ČR
17. 4. Řecko - ČR
18. 5. ČR - Itálie
21. 8. ČR - Slovensko ?
</TEXT>
</DOC>
<DOC>
<DOCID>LN-20020216099</DOCID>
<DOCNO>LN-20020216099</DOCNO>
<DATE>02/16/02</DATE>
<GEOGRAPHY>VSETÍN</GEOGRAPHY>
<TEXT>
Den po rozsudku Obvodního soudu pro Prahu 7, který ve sporu akciové společnosti a občanského sdružení ve vsetínském hokejovém klubu potvrdil výrok arbitrážní komise, uzavřely všechny tři strany dohodu, která tahanice vyřeší. Dokument je zatím neveřejný a nikdo jej zatím nechtěl komentovat. Dohodu podepsali za Český svaz ledního hokeje předseda Karel Gut, za občanské sdružení Oldřich Štefl a za akciovou společnost Petr Groll. Svazová arbitráž loni v srpnu rozhodla, že akciovka bývalého vsetínského šéfa Romana Zubíka ztratila licenci na účast v extralize. Poté, co v její neprospěch rozhodl i soud, hrozil Zubík vymáháním částky kolem 300 milionů korun, kterou do klubu údajně investoval. Nakonec jeho firma přistoupila na dohodu.
</TEXT>
</DOC>
<DOC>
<DOCID>LN-20020216100</DOCID>
<DOCNO>LN-20020216100</DOCNO>
<DATE>02/16/02</DATE>
<TITLE>
V letištní hale seděl na vozíku pro kufry skoro stejně tak, jako když ho před čtyřmi lety ve zlatém naganském opojení nakládali do letadla směr jásající davy v ulicích. Jenže nyní v Salt Lake City Dominik Hašek stejně jako celý český tým začíná od nuly, olympijský turnaj hledá nového vítěze.
</TITLE>
<TEXT>
V posledních deseti zápasech jste vychytal Detroitu osm výher a dvě remízy. Podle statistik a výkonů se zdá, že na vás po rozjezdovém úvodu sezony NHL sedla tradičně zimní forma. Je to tak?
Je pravda, že stejně jako celé mužstvo hrálo dobře, i mně se dařilo. Snad to vydrží i na olympiádě.
A jak slouží zdraví?
Musím to zaklepat, cítím se výborně, nemám žádné problémy.
Spoluhráč z Detroitu Steve Yzerman se před časem nechal slyšet, že na vás zná recept. Mohl opravdu něco vypozorovat a v kanadské šatně prozradit?
Možná ano. Stejně jako ostatní i on se mnou trénuje celý rok a vidí mě chytat daleko častěji než předtím. Věřím, že si něco s Gretzkym v kabině šuškat budou. Ale stejně tak jako oni znají mě, já znám je.
Jste pověstný tím, že se na velké akce speciálně připravujete. Platilo to i nyní před Salt Lake City?
Speciální trénink jsem rozhodně nepodstupoval, připravoval jsem se stále naplno. Tak jak jsem zvyklý. Chytal jsem hodně zápasů, cítím se v pohodě. Co se týče olympijské přípravy, šlo spíš o mentální stránku.
Na co jste nejvíc myslel, systém turnaje, české mužstvo, soupeře?
Přemýšlel jsem hlavně o našem mužstvu, na to jsem se soustředil nejvíc. Máme dobrý tým, i když například někteří hráči, kteří dávají víc gólů, tu nejsou. Vybíralo se ale hlavně mužstvo, které bude dobře fungovat jako kompaktní tým. Někteří, ač výborní hokejisté, se do nominace nevešli.
Tempo zápasů NHL bylo v posledních týdnech opravdu vyčerpávající. Jak je složité přeorientovat se ze dne na den z rozehrané soutěže na olympijský turnaj?
Doufám, že moc ne. Některé kluky znám z minulosti, hrál jsem s nimi v jednom mužstvu, ale s některýma budu na ledě poprvé. Takže samozřejmě bude chvilku trvat si zvyknout.
Navíc se oproti Naganu v obraně před vámi vyměnili hned čtyři ze sedmi beků...
Nějak to hodnotit je v současné situaci těžké. Podle mě celá věc záleží především na tom, jak se dokážeme dát dohromady, hrát jako tým a jak každý bude plnit náš systém. Obrana je stejně dobrá jako v Naganu, bude záležet opravdu jen na nás.
V Česku už se znovu začíná probouzet hokejová euforie. Národ chce zlato a vy jste znovu tím mužem, na kterého se nejvíc spoléhá. Jak to vnímáte?
Vím z emailů a telefonů, že se na olympiádu lidé těší. Euforie je veliká, ale znovu uspět bude opravdu hrozně těžký. Už jen proto, že se hraje v Severní Americe. Celou sezonu jsem s těma klukama v kabině, vím, jak k tomu přistupují. Američani jsou pod obrovským tlakem a doma berou turnaj ještě daleko prestižněji než v Naganu, Kanaďani zase nic jiného než zlato neberou. I Švédsko a Rusko budou vynikající, medaile pro mě bude úspěch. Samozřejmě všichni myslí na zlato, ale já budu spokojený s každou medailí.
Bavili jste se v Detroitu o olympiádě, došlo v kabině na hecování?
Bavili jsme se a hecovali docela hodně, ale poslední dobou bylo cítit, jak se každý soustředí na olympiádu, jak moc chtějí všichni uspět. Od srandiček ze začátku sezony všichni přešli do vážnějšího tónu. Snad jen včera před zápasem s Minnesotou jsem si dělal srandu z našich obránců, že až za nimi někdo pojede, hodím jim puk schválně do rohu. Oni zase kontrovali, že na mě strčí nějakého hráče a Shanahan dokonce tvrdil, že mě trefí do hlavy. K ničemu takovému samozřejmě vůbec nedošlo, dokonce jsme se s Minnesotou jednou všichni svorně porvali. Makali jsme jako tým.
Na olympiádu vám přijedou fandit rodiče i manželka s dětmi. Už se těšíte?
Určitě, v první řadě jsem ale přijel hrát hokej, až pak se uvidí, jak mi program dovolí se s nimi sejít. Ve městě se již sami orientují, dokonce si tu v Salt Lake City pronajali nějaký barák.
Olympiáda začala už před týdnem, měl jste čas ji sledovat?
Čtu noviny, dívám se na televizi, mluvíme o tom s klukama v kabině. Naposledy se diskutovalo o tom krasobruslařském incidentu (sporné vítězství ruského páru nad kanadským), Rusové a Kanaďani se dokonce trošku hádali.
Kvůli bronzovému běhu Kateřiny Neumannové jste prý dokonce zmeškal trénink...
To není až tak pravda, jen jsem se díval vedle v kabině na televizi a kluci na mě asi čtvrthodinku s tréninkem počkali. Všem jsem říkal, jak je to důležitý závod. A oni to pochopili.
</TEXT>
</DOC>
<DOC>
<DOCID>LN-20020216101</DOCID>
<DOCNO>LN-20020216101</DOCNO>
<DATE>02/16/02</DATE>
<TITLE>
SALT LAKE CITY (od zvláštního zpravodaje LN v USA) - Jeden tým, mnoho různých individualit. Víte, čím jsou čeští hokejisté vybraní pro olympijské Salt Lake City také zajímaví? Každý den se o nich popíší desítky novinových stran. Přesto ale existují věci, které o nich možná nevíte.
</TITLE>
<TEXT>
ROMAN ČECHMÁNEK: Na vítězství Česka na olympiádě si vsadil v interní tipovací soutěži hráčů Philadelphie. "Moc peněz to nebylo, ale chci je vyhrát zpátky," říká Čechmánek, jenž má rád skoky na lyžích a jednou by si chtěl sám vyzkoušet snést se z můstku.
JIŘÍ DOPITA: V mládí hrával házenou, dnes za svůj největší koníček po hokeji uvádí tenis. Nejsilnější hráč českého týmu.
RADEK DVOŘÁK: S hokejem začínal v šesti letech a často ho stavěli do branky. Je velký fanoušek do automobilů, nehrát hokej, byl by prý automechanik.
PATRIK ELIÁŠ: Podle všeho největší manekýn v týmu, móda je jeho velkým koníčkem. Sleduje nejnovější trendy, i proto má exkluzivní smlouvu s firmou Hugo Boss. Kdyby nehrál hokej, chtěl by být profesionálním fotbalistou a obdivuje basketbalistu Michaela Jordana.
ROMAN HAMRLÍK: Nadšený rybář a fanatický posluchač kapely Metalica, od níž má prý i kytaru. Vášeň k rockové hudbě dotáhl až tak daleko, že se začal učit na bubny. S manželkou Nikol se seznámil, když ji jako VIP předával cenu za vítězství v Miss Fatima. Největší samotář týmu.
DOMINIK HAŠEK: Jako diplomovou práci na pedagogické fakultě psal téma o psychice brankářů. Studoval obor historie - pedagogika.
MILAN HEJDUK: Pochází ze sportovní rodiny. Otec Milan byl dlouhá léta hokejovým trenérem, maminka Blanka zase nadějnou tenistkou. Ostatně sám Milan je považován při letních turnajích českých hvězd NHL spolu s Tomášem Kaberlem a Martinem Ručinským za jedničku a také uvádí, že nebýt hokej bral by kariéru profesionálního tenisty.
JAN HRDINA: Nebýt hokeje, chtěl by být fotbalistou. Jeho oblíbeným hokejistou byl v mládí jmenovec Jiří Hrdina.
JAROMÍR JÁGR: Jako člověka, kterého nejvíc obdivuje, uvádí českého desetibojaře Tomáše Dvořáka.
PAVEL KUBINA: Velký fanoušek fotbalu, v rodné Čeladné si přes léto občas i s místním týmem zahraje - chytá v bráně. Další koníčky: auta a rybaření.
PAVEL PATERA: Na olympiádě v Naganu se dělil spolu s Jágrem o pozici nejproduktivnějšího českého hráče (5 bodů). Se 45 góly je nejlepším reprezentačním střelcem.
ROBERT REICHEL: Jako svůj největší koníček uvádí chození na houby. Je to určitě nejsvědomitější hráč týmu.
MARTIN RUČINSKÝ: Spolu s Dominikem Haškem asi nejlepší šachista v mužstvu, jejich partie v Naganu jsou dobře známé. V mládí hrával tenis a nejvíce obdivuje Lance Armstronga, amerického cyklistu, jenž překonal rakovinu. Je sběratelem vín.
PETR SÝKORA: Asi největší svůdník mezi českými hokejisty. Jeho milostné avantýry jsou legendární. Do Salt Lake City přijel s novou okouzlující americkou přítelkyní Fionou.
MARTIN ŠKOULA: Kdyby nehrál hokej, chtěl by být basketbalistou nebo fotbalistou. Za koníčky uvádí počítač a četbu knih. Jeho hrdinou z mládí byl obránce Vjačeslav Fetisov, dnes trenér ruského olympijského týmu.
RICHARD ŠMEHLÍK: Milovník přírody, choval varany a často navštěvuje cvičák se svým psem.
JAROSLAV ŠPAČEK: Studoval ale nedokončil pedagogickou fakultu v rodné Plzni, jeho spolužákem byl například triatlonista Jan Řehula. "Být učitelem by mě docela bavilo," říká Špaček.
</TEXT>
</DOC>
<DOC>
<DOCID>LN-20020216102</DOCID>
<DOCNO>LN-20020216102</DOCNO>
<DATE>02/16/02</DATE>
<TITLE>
Jen po dvou hodinách, co letadlo s ním dosedlo na runway v Salt Lake City, se už Dominik Hašek potil na prvním tréninku hokejistů. Zamlklý, soustředěný na úkol, jehož největší část leží na jeho bedrech - znovu uspět v olympijské válce titánů.
</TITLE>
<TEXT>
SALT LAKE CITY (od zpravodaje LN v USA) - Z domova vyrazil už před třemi dny. Po zápase v Montrealu se jen vrátil sbalit kufry a hned po duelu v Minnesotě, kde olympijskou generálku vyšperkoval 60. vychytanou nulou v kariéře, se už vydal na olympijskou misi. "Ostatní kluci z Detroitu odjeli už dřív, já si chtěl ale víc odpočinout, vyspat se," říkal muž, jehož obrovské foto se skví na oficiální brožuře NHL k olympijskému turnaji. Na první pohled je vidět, jaké úctě se v českém týmu těší. Na led přichází k tréninku poslední, ač spoluhráči krouží zahřívací kolečka většinou v družné debatě, Haška ze soustředění nikdo neruší. Na hlavě novou masku v barvách české trikolory, tak nezvykle širokou, až trochu připomíná helmu na motorku. Ve předu český znak, vzadu své číslo 39.
Patýs, ty mu teda dáváš... A už přichází první střelba.
První, druhá i třetí salva puků se od něj odráží jak ode zdi, pustí až jedenadvacátou ránu z hole Pavla Patery. Když se Paterovi podaří dát mu i druhý gól, haleká hned Milan Hejduk. "Patýs, ty mu teda dáváš." Jindy normální tréninková rutina se tak trochu mění v nepsanou soutěž, kdo dá Haškovi víc gólů. "Ty vole, první!" zajásá Petr Sýkora a jede se zařadit, ruce zdvižené nad hlavou v oslavném gestu. "Já už mám dva," kontruje rozesmátý spoluhráč z New Jersey Patrik Eliáš. V hledišti sleduje Haška se zaujetím i David Spice. Ačkoliv je kanadský automechanik převlečen do oficiálního oblečení českého hokejového týmu, ví už, že jeho výpomoc v brance skončila. Mistři gólmanského řemesla už dorazili. "Moc gólů jsem Hašanovi nedal, je zase skvělý," kroutí hlavou Milan Hejduk po prvním společném tréninku. Ten prostupovala atmosféra napětí před startem velké akce. Jaromír Jágr chodil v Naganu na led v kraťasech, v Salt Lake City obléká plnou výzbroj i s helmou. Nevtipkuje, poctivě maká. Když dojde na cvičení přesilovek, postaví si formaci podle svého gusta a vysvětluje, co přesně hrát.
</TEXT>
<HEADING>
Jágr dirigoval přesilovku
</HEADING>
<TEXT>
Příliš se však neteoretizuje. Jestliže Američané svůj trénink spíše proklábosili ve středovém kruhu o taktických variantách, Češi jsou na tom jinak. Asistent Vladimír Martinec párkrát rychle nakreslí na tabuli různá schémata, trenér Josef Augusta spíš z povzdálí okukuje formu hráčů. A Dominik Hašek? Ten potvrzuje legendu o tom, jak neobvykle náročný k sobě v trénincích je. Měl by nárok na klid a odpočinek, místo toho maká naplno celou první půlhodinu. Na chvíli přenechá místo Milanu Hniličkovi, aby se po pěti minutách znovu vrátil mezi tyče a deset minut před koncem tréninku si to jako první namířil do kabiny. Všem se trochu uleví. Proč? Konečně začíná padat víc gólů.
Příliš se však neteoretizuje. Jestliže Američané svůj trénink spíše proklábosili ve středovém kruhu o taktických variantách, Češi jsou na tom jinak. Asistent Vladimír Martinec párkrát rychle nakreslí na tabuli různá schémata, trenér Josef Augusta spíš z povzdálí okukuje formu hráčů. A Dominik Hašek? Ten potvrzuje legendu o tom, jak neobvykle náročný k sobě v trénincích je. Měl by nárok na klid a odpočinek, místo toho maká naplno celou první půlhodinu. Na chvíli přenechá místo Milanu Hniličkovi, aby se po pěti minutách znovu vrátil mezi tyče a deset minut před koncem tréninku si to jako první namířil do kabiny. Všem se trochu uleví. Proč? Konečně začíná padat víc gólů.
</TEXT>
</DOC>
<DOC>
<DOCID>LN-20020216103</DOCID>
<DOCNO>LN-20020216103</DOCNO>
<DATE>02/16/02</DATE>
<TITLE>
SALT LAKE CITY (od zpravodaje LN v USA) - Těžké souboje u mantinelu s urostlými beky, brodění se vyhlášeným defenzivním valem soupeře. Navíc být stále ve střehu, co předvedou soupeřovy ofenzivní hvězdy. Český hokejový tým rozhodně nečeká se Švédy při první vážné zkoušce na olympijském turnaji lehká práce (zítra 24.00 PP ČT 2). Skandinávci mají obrovsky silnou osu týmu. V brance gólman Edmontonu Tommy Salo, před ním pravděpodobně nejlepší bek NHL Nicklas Lidström, útok režíruje respektovaný kapitán Mats Sundin. "Hlavně na Sundina si musíme dát pozor. Jak bude hrát on, tak bude hrát celý tým," varuje brankář Dominik Hašek. "I když tým prohrává třeba o dva góly, dokáže sám zápas otočit," popisuje obránce Tomáš Kaberle, jemuž Sundin kapitánuje v Torontu. Dobře ví, jak si švédský obr dokáže pohrát s obránci jako s figurkami, širokými rameny si pokrýt puk a zkázonosně přihrát či sám vystřelit. "Je to ale spíš střelec. Hlavně ho nesmíme pouštět před bránu, odtud dává nejvíc gólů," varuje Hašek, jemuž Sundin v devětadvaceti vzájemných zápasech NHL dokázal nastřílet deset gólů. Hašek zná dobře z Detroitu i obránce Lidströma. "Takový evropský bek, žádný bijec, ale hlavně pro přesilovky je nesmírně platný. Tak jako on nedokáže v NHL nikdo přidržet puk na modré, vtipně rozehrát nebo vystřelit," popisuje Hašek. Nebýt zranění Petera Forsberga, mohl budit švédský tým ještě větší respekt. "Určitě je to oslabí, stejně jako to oslabilo naše Colorado. Peter je nenahraditelný hráč," tvrdí Forsbergův spoluhráč Milan Hejduk z týmu šampionů Stanley Cupu Colorada Avalanche. Ve švédské taktice figuruje i systém zvaný torpédo, jenž v podstatě počítá s jediným skutečným obráncem a dvěma hluboko v útočné třetině napadajícími útočníky. "Torpédo, netorpédo, musíme hrát svoji hru a porazit je. O nic jiného nejde," vyhlásil bojovně Robert Lang.
</TITLE>
<TEXT>
Srovnání s dalším soupeřem ve skupině
ČESKO ŠVÉDSKO
27,4 průměrný věk 29,4
186,57 průměrná výška 186,11
92,52 průměrná hmotnost 89,82
20 hokejistů z NHL 20
Eliáš nejlepší bruslař Lidström
Jágr nejlepší střelec Näslund
Kubina nejtvrdší hráč Norström
Reichel vůdce týmu Sundin
Jágr (11 mil. USD) nejlépe placený hráč Lidström (8 mil. USD)
VYSVĚDČENÍ TÝMU
</TEXT>
</DOC>
<DOC>
<DOCID>LN-20020216104</DOCID>
<DOCNO>LN-20020216104</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Česká republika plánuje společně se Slovenskem, Polskem a zřejmě i Maďarskem modernizaci svých bitevních vrtulníků Mi-24. Dohodu o společném postupu, kterou nyní připravují týmy odborníků, by ministři obrany měli podepsat v květnu na Slovensku. Nenaplní se tak varianta modernizace českých Mi-24 podle izraelského vzoru, o které ještě nedávno hovořili představitelé české armády. "Izraelská strana má podle mně dostupných informací dobře provedenou modernizaci vrtulníků," uvedl přitom ministr obrany Jaroslav Tvrdík. Až státy visegrádské čtyřky podepíší dohodu o společné modernizaci, budou se proto přinejmenším formou marketingové studie zabývat možností spolupráce s Izraelem. Na spolupráci při modernizaci Mi-24 se ministři obrany čtyř zemí shodli v lednu. "Cílem je realizovat sériovou výrobu modernizovaných vrtulníků Mi-24 na území České republiky, sjednotit obsah projektu se státy Visegrádu, použít v praxi již osvědčené komponenty a systémy a spolupracovat se zahraničními dodavateli," řekl s projektem obeznámený pracovník Národního úřadu pro vyzbrojování. Podle něj chce ČR modernizovat 25 strojů tak, aby byla prodloužena jejich životnost, aby vrtulníky splňovaly nároky NATO, měly nové navigační a zbraňové systémy stejně jako systémy nočního vidění a prostředky vlastní ochrany i spojení. Program modernizace vrtulníkového letectva obsahuje i projekt modernizace vrtulníků Mi-17 nejméně do podoby, v jaké sloužily ještě loni u české jednotky SFOR. "Předmětem dalších jednání bude nákup úderných vrtulníků," sdělil pracovník úřadu pro vyzbrojování. V této souvislosti se v armádě hovořilo o modernější verzi stroje Mi-24 pod označením Mi-35.
</TEXT>
</DOC>
<DOC>
<DOCID>LN-20020216105</DOCID>
<DOCNO>LN-20020216105</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Čeští muži ve věku mezi 16 a 45 lety, kteří chtějí navštívit Spojené státy, musejí k žádosti o vízum vyplňovat ještě zvláštní formulář. Opatření má zabránit vstupu teroristů na americké území. Zastupitelské úřady USA jej zavedly i v ostatních zemích, jejichž občané potřebují pro cestu do USA vízum. Příslušní žadatelé musejí například odpovědět na otázku, zda mají zkušenosti v nukleárním či biologickém výzkumu či zda se někdy účastnili ozbrojeného konfliktu. Na zvláštní dotazník musí žadatel napsat třeba všechny země, které navštívil za posledních deset let, jaká země mu kdy vydala pas, jestli sloužil v armádě a kde se všude vzdělával. Spojené státy zajímá také jméno matky, manželky a otce a například také to, jaké společenské či charitativní organizace žadatel podporuje.
</TEXT>
</DOC>
<DOC>
<DOCID>LN-20020216106</DOCID>
<DOCNO>LN-20020216106</DOCNO>
<DATE>02/16/02</DATE>
<TITLE>
Mezi zadrženými na Guantánamu jsou údajně i Rusové. Mezi bojovníky hnutí Taliban a členy teroristické sítě Al Kajda, kteří jsou zadržováni na americké vojenské základně v kubánském Guantánamu, jsou údajně i ruští občané. Informovala o tom ruská agentura Interfax s odvoláním na "informované zdroje ve vládních strukturách" v Moskvě.
</TITLE>
<TEXT>
Pákistán: unesený novinář žije. Pákistánský ministr vnitra Muínuddín Haidar odmítl včera tvrzení, že unesený novinář Daniel Pearl z listu Wall Street Journal by byl mrtvý. Zároveň oznámil, že během následujících dvou dnů by mělo dojít k velké vlně zatýkání, která by měla pomoci uneseného novináře zachránit.
</TEXT>
</DOC>
<DOC>
<DOCID>LN-20020216107</DOCID>
<DOCNO>LN-20020216107</DOCNO>
<DATE>02/16/02</DATE>
<TEXT>
SOLDIER HOLLOW - Sotva se vřítil do běžeckého areálu, už se sápal po čevenožluté vlajce. Pak se s ní promával do cíle. "Tato medaile je opět pro Španělsko, jsem stoprocentním Španělem," zopakoval naturalizovaný Johann Mühlegg, jedenatřicetiletý běžec na lyžích, který se ještě na olympiádě v Naganu bil za rodné Německo, i po triumfu v kombinačním závodě to, co už řekl po vítězství v olympijské "třicítce" s hromadným startem. Bylo to opět divadlo jednoho herce. Při první zlaté medaili nadělil ramenatý Mühlegg nejbližšímu pronásledovateli přes dvě minuty, kombinaci vyhrál s téměř půlminutovým náskokem. A to stihl v jednom ze stoupání spadnout a ve finiši zdravit nadšené fanoušky. "Nejsem výborný sprinter, ale mám dobrý motor," glosoval Mühlegg s úsměvem obrovskou převahu nad protivníky. "K tomu, co na olympiádě předvádí, není co dodat," shodují se Mühleggovi komparzisté. Jenže ve Španělsku nestojí všichni v němém úžasu. Jedni sice olympijského hrdinu velebí, ovšem druzí jsou k němu přinejmenším rezervovaní. "Chlubíte se cizím peřím," vzkázal španělské lyžařské federaci například Francisco Fernandez Ochoa, který senzačně kraloval slalomu na hrách v roce 1972. Tenkrát se postaral o premiérový zlatý zimní olympijský kov pro Španělsko. Nyní se může země z Pyrenejského polostrova pyšnit třemi nejcennějšími medailemi, ale Ochou to nebere. Mühlegga za krajana nepřijal. Času měl na to přitom moře. Od doby, kdy tehdy běžec s nikterak blyštivými výsledky reagoval na neustálé konflikty s německými lyžařskými činovníky žádostí o španělské občanství, už uplynuly čtyři roky. Hodně Španělů však vzalo Mühlegga okamžitě za svého. A hned mu láskyplně na hruď přišilo nové jméno: Juanito. Obdivovatelem "německého Španěla" je i král Juan Carlos. Když nezastihl Mühlegga v prvních okamžicích po jeho úvodním úspěchu na telefonu, neboť závodník musel spěchat na dopinkovou kontrolu, poslal mu alespoň telegram. "Vaše vítězství je velmi důležité pro španělský sport," stálo v něm. Část španělských médií zase nevídané Mühleggovo galapředstavení přirovnala k umění pětinásobného vítěze cyklistické Tour de France Miguela Induraina, dodnes největší sportovní modly všech Španělů. Co na komplimenty Mühlegg? "První zlatou medaili dám králi Juanu Carlosovi."
</TEXT>
</DOC>
<DOC>
<DOCID>LN-20020216108</DOCID>
<DOCNO>LN-20020216108</DOCNO>
<DATE>02/16/02</DATE>
<TITLE>
Fanoušci versus reklama. Nizozemští fanoušci rychlobruslení na olympijských hrách mají problémy se svým oblečením, na němž jsou jasně viditelná loga sponzorů Světového poháru. Podle pořadatelů jde o nepovolenou reklamu. Organizátoři zaslali oficiální protestní nótu Nizozemskému olympijskému výboru. "Fanoušci si s sebou přivezli oblečení, které pořídili na loňském Světovém poháru," vysvětlila mluvčí nizozemského týmu Nathalie Smeemanová.
</TITLE>
<TEXT>
Tisíckrát více nandrolonu. Loňská dopingová kontrola u lotyšského bobisty Sandise Prusise odhalila podle informací laboratoře v Montrealu, v níž byl vzorek analyzován, "tisíckrát zvýšenou hladinu nandrolonu v jeho těle". Podle laboratoře nemůže být řeč o tom, že šlo o minimální překročení povolené hranice. To tvrdila Mezinárodní federace bobistů, jež potrestala Prusise jen tříměsíčním zákazem startu. Mezinárodní olympijský výbor sice Lotyšovi zakázal účast v Salt Lake City, ale závodník se vzápětí obrátil na Sportovní arbitrážní soud, který mu start povolil.
Helminen vstoupil do historie. Do olympijské historie se včera v noci zapsal sedmatřicetiletý finský hokejista Raimo Helminen, který nastoupil již na šestých hrách. To se ještě žádnému hokejistovi v historii nepodařilo; povedlo se to jen šesti sportovcům. Ve finské reprezentaci od roku 1983 odehrál 304 zápasů, v nichž nastřílel 52 branek a na 148 dalších gólů přihrál.
Jen skáče na lyžích. Stačily čtyři vydařené skoky a Švýcar Simon Ammann se stal celosvětovou hvězdou. Den po svém druhém triumfu na OH našel dvacetiletý skokan svou fotografii na titulní straně The New York Times a pár hodin nato přišla pozvání do dvou populárních amerických televizních pořadů moderátorů Davida Lettermana a Jaye Lena. "To je opravdu neuvěřitelné. Vždyť jen skáči na lyžích, nic víc," žasl závodník.
</TEXT>
</DOC>
<DOC>
<DOCID>LN-20020216109</DOCID>
<DOCNO>LN-20020216109</DOCNO>
<DATE>02/16/02</DATE>
<GEOGRAPHY>PRAHA</GEOGRAPHY>
<TEXT>
Ruslan Jeremenko a domácí rekordmanka Pavla Hamáčková vyhráli halový mítink Pražská tyčka. Ukrajinec překonal laťku ve výšce 5,70 a jen díky menšímu počtu nezdařených pokusů v soutěži porazil českého rekordmana Štěpána Janáčka, kterému se podařilo splnit limit na ME ve Vídni. Stejně jako nejlepší český muž, i Hamáčková předvedla letošní domácí maximum, když se přehoupla přes 4,45. Oba se dokonce pokoušeli o překonání vlastních českých rekordů, ale jak Janáček na 5,76, tak i Hamáčková na 4,57 ve Stromovce neuspěli. V stejné hale se dnes a zítra koná mistrovství ČR.
</TEXT>
</DOC>
</CZE>