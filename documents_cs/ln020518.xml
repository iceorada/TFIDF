<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020518001</DOCID>
<DOCNO>LN-20020518001</DOCNO>
<DATE>05/18/02</DATE>
<TITLE>
Afghánistán: nemocné Brity možná nahradí čeští zdravotníci
</TITLE>
<TEXT>
KÁBUL (agentura Epicentrum exkluzivně pro LN) - Na základně Bagrám nedaleko Kábulu onemocnělo včera dalších 22 britských příslušníků mezinárodních jednotek (ISAF). Britská polní nemocnice byla uzavřena a ošetřuje jen pacienty s neznámou žaludeční infekcí.
Ihned poté, co se objevila zpráva o nákaze, byli vyšetřeni čtyři čeští zdravotníci, kteří v britské nemocnici dříve pracovali, a mohli tak s nemocnými přijít do kontaktu. "Jsou naprosto v pořádku," potvrdil včera LN major Pavel Náplava, epidemiolog české polní nemocnice v Kábulu.
Česká nemocnice bude oficiálně otevřena v pondělí. Náčelník generálního štábu Jiří Šedivý včera s jejím velitelem, plukovníkem Jindřichem Sittou, jednal o možnostech pomoci Britům. Češi svým kolegům nabídli vyslání části nemocnice. Náčelník štábu nemocnice major Pecha včera řekl, že k tomu zatím nedostali rozkaz.
Kromě nebezpečí epidemie mohou Češi očekávat i možný příliv raněných vojáků ISAF. Včera totiž začala další operace proti Talibanu a Al Kajdě a britská nemocnice, která doposud ošetřovala účastníky bojů, bude uzavřena ještě několik dnů.
Zprávy o epidemii v Bagrámu žádnou paniku mezi Čechy nevyvolaly. "Podle našich informací jde o hromadné průjmové onemocnění, u pacientů však nenašli žádného závažného bakteriálního původce. Zřejmě je průběh nemoci komplikován i extrémními klimatickými podmínkami a vyčerpáním organismu," uvedl epidemiolog MUDr. Náplava.
V Kábulu je v tomto ročním období ve dne velmi horko (našim vojákům praskl teploměr, jehož stupnice končila na šedesáti stupních Celsia), v noci chladno. Riziko zvyšuje všudypřítomný prach, vysoká hladina spodní vody i hejna bodavého hmyzu.
V diplomaticky formulované české interní instrukci se mluví o "nízké úrovni hygienických návyků obyvatel žijících v bezprostřední blízkosti nemocnice". Skutečnost je taková, že Kábul vlastně nemá kanalizaci, takže veškeré splašky včetně fekálií vytékají na ulici. Nedostatek vody způsobuje, že se lidé myjí méně, než by sami chtěli. Nejvíce jsou proto ohroženi ti Češi, kteří přicházejí do přímého kontaktu s Afghánci - příslušníci družstev zdravotnického průzkumu, pracovníci laboratoří a strážní jednotky, které na bráně neustále obléhají davy dětí.
Lékaři, kteří vyjíždějí s pojízdnou ambulancí do kábulských čtvrtí, musejí používat roušku, po příjezdu si dezinfikují ruce a pečlivě se osprchují. I v české kuchyni vládne přísný pořádek. Dokonce i ešusy se po jídle vymývají dezinfekčním roztokem.
</TEXT>
</DOC>
<DOC>
<DOCID>LN-20020518002</DOCID>
<DOCNO>LN-20020518002</DOCNO>
<DATE>05/18/02</DATE>
<TITLE>
"Vstříc novému osudu!" To je ústřední volební heslo, pod nímž ODS od pondělka zahájí mohutnou mobilizaci proti socialismu.
</TITLE>
<GEOGRAPHY>PRAHA</GEOGRAPHY>
<TEXT>
ODS těsně před volbami stejně jako před čtyřmi lety našla svého hlavního nepřítele - levicové nebezpečí. Včera vyhlásila, že čas zbývající do voleb stráví další mobilizací proti socialismu. Podle ODS sice nehrozí návrat komunismu, hrozbou je ale socialistické omezování svobody. "Nadcházející parlamentní volby chápeme jako klíčové rozcestí mezi návratem k opětovné apatii a nesvobodě, anebo cestou k tvůrčí atmosféře a prosperitě," řekl včera předseda strany Václav Klaus. Za ty, kdo usilují o "návrat do starých časů", přitom ODS považuje nejen komunisty a socialisty, ale jsou to "svým hlasováním a přihlášením se ke společnému vládnutí s nimi i lidovci a část unie".
Konkurenti ale připomínají, že ODS proti levici mobilizovala už před minulými volbami, ale potom jí v rozporu s tím umožnila vládnout. "To je stálý problém ODS - hluboký rozpor mezi tím, co říká, a co dělá," řekl šéf lidovců Cyril Svoboda.
Mobilizace číslo dvě se podle informací LN ponese pod heslem "Vstříc novému osudu". Tento dosud utajovaný ústřední volební slogan ODS má Václav Klaus oznámit až v pondělí při startu ostré části kampaně své strany.
Vyhlášením posledního volebního tématu s názvem "ODS volí konec starých časů" ukončila Klausova strana věcnou část kampaně. Po ní bude následovat kampaň zaměřená více na emoce. V pondělí se ODS sejde na předvolební konferenci v Praze na Žofíně a poté velkým mítinkem na Můstku odstartuje sérii více než 20 velkých mítinků po celé republice.
</TEXT>
<HEADING>
Hesla, hesla, hesla
</HEADING>
<TEXT>
Odhalením tajného volebního sloganu ODS je už tedy definitivně jasné, které čtyři věty budou poslední měsíc do voleb nejčastěji útočit na uši všech Čechů. Budou to hesla: "Vstříc novému osudu", "Jsme na Vaší straně", "Dáme věci do pořádku" a "S lidmi pro lidi".
Na rozdíl od voleb v roce 1998, kdy kampani dominovala osoba předsedy ("Doleva, nebo s Klausem"), vsadila letos ODS spíše na podobnost s heslem z roku 1992, které jí přineslo vůbec největší volební úspěch. Tehdy vyhrála se sloganem "Budoucnost máte ve svých rukou".
</TEXT>
<HEADING>
Rozhodne volby slogan?
</HEADING>
<TEXT>
Neagresivní a neosobní hesla si zvolily i jiné přední strany. Vládní ČSSD, která se k moci dostala pod heslem "Lidskost proti sobectví", letos vsadila na motto "Jsme na Vaší straně".
Koalice lidovců a unionistů si ještě jako čtyřkoalice zvolila slogan "Společně pro změnu", po lednové krizi a přeměně čtyřkoalice v dvojblok usiluje o hlasy voličů s hlavním heslem "Dáme věci do pořádku". Komunisté své předchozí heslo jen mírně pozměnili. V roce 1998 hlásali "Jiní o lidech, my s lidmi", nyní vsadili na slogan "S lidmi pro lidi".
Ústřední hesla jsou nedílnou součástí všech stranických letáků a billboardů. "Dobře formulované heslo má ohlas, a může tedy ve volebním výsledku hrát značnou roli," tvrdí politolog Zdeněk Zbořil.
A právě nové heslo Klausovy strany považuje politolog za velmi chytrý tah: "ODS jím vyhlašuje jakousi umírněnost a smířlivost." Podobně hodnotí Zbořil i heslo Koalice. Slogan "Dáme věci do pořádku" je prý sice trošku populistický, ale oslovit voliče může. "I heslo komunistů je dobře šito na míru jejich voličům, zato sociální demokracie má bezzubý slogan ve stylu slibotechny," tvrdí Zbořil. Své ústřední volební slogany už představily i některé menší politické strany. ODA jde do boje s heslem "Volte ODvÁžně!", strana Cesta změny si zvolila "Teď, nebo nikdy!" a ČSNS podobně úderné "...a dost!".
S čím šla ODS do voleb
* 1992 - Budoucnost máte ve svých rukou
- Svoboda a prosperita * 1994 - Rozvážně a odpovědně * 1996 - Dokázali jsme, že to dokážeme
- Starosti řádného občana jsou i našimi starostmi * 1998 - Doleva, nebo s Klausem
- Hlavu vzhůru
- S námi proti hazardu
- Myslíme jinak * 2000 - Hlavou i srdcem * 2002 - Vstříc novému osudu
</TEXT>
<HEADING>
Volební slogany 2002
</HEADING>
<TEXT>
* ČSSD: Jsme na Vaší straně (1998 - Lidskost proti sobectví) * ODS: Vstříc novému osudu (1998 - Doleva, nebo s Klausem) * Koalice: Dáme věci do pořádku (1998 - KDU-ČSL: Klidná síla, * US: Normální je nelhat) * KSČM: S lidmi pro lidi (1998 - Jiní o lidech, my s lidmi)
</TEXT>
<HEADING>
Václav Klaus:
</HEADING>
<TEXT>
"Do starých časů - ne do nějakého komunistického systému, ale spíše do socialismu s lidskou tváří nás vrací parlamentní levice, reprezentovaná v tomto volebním období komunisty, socialisty a lidovci."
Do voleb zbývá 27 dní Rozšířené volební zpravodajství čtěte na stranách 3 a 4
</TEXT>
</DOC>
<DOC>
<DOCID>LN-20020518003</DOCID>
<DOCNO>LN-20020518003</DOCNO>
<DATE>05/18/02</DATE>
<TEXT>
Pět dní Laury Bushové v Česku. Manželka prezidenta USA George W. Bushe dnes zahájí návštěvu České republiky. Americká první dáma přiletí z Budapešti. Laura Bushová včera v maďarském hlavním městě oznámila, že USA věnují 500 000 dolarů na prohloubení americko-maďarské spolupráce ve zdravotnictví. Během pětidenního pobytu v Česku se setká s prezidentem Václavem Havlem, navštíví mimo jiné Pražský hrad a sídlo Rádia Svobodná Evropa/Rádia Svoboda.
</TEXT>
</DOC>
<DOC>
<DOCID>LN-20020518004</DOCID>
<DOCNO>LN-20020518004</DOCNO>
<DATE>05/18/02</DATE>
<TITLE>
KÁTHMÁNDÚ, Nepál - Výjimečný výkon se podařil dvěma českým horolezcům. Bez nosičů a kyslíkových lahví pokořili třetí nejvyšší horu světa, 8598 metrů vysokou Kančendžengu.
</TITLE>
<TEXT>
Martin Minařík (38) a Radek Jaroš (34) jako první Češi zdolali vrchol Kančendžengy ve středu. Zařadili se tak mezi nejúspěšnější horolezce v historii.
Celou expedici, kterou vedl další zkušený horolezec Zdeněk Hrubý, pronásledovaly sněhové vánice a závady na technickém vybavení. Počasí v některých úsecích umožňovalo horolezcům zdolávat jen kolem 80 metrů za hodinu.
Čeští odvážlivci nevystoupili až na samotný vrchol Kančendžengy, ale zastavili se symbolické dva metry pod ním. Rozhodli se totiž ctít víru místních obyvatel, podle nichž je hora sídlem bohů. Pokud kdokoli naruší jejich klid, nedovolí, aby se z posvátné hory vrátil.
Expedice vybudovala základní tábor ve výšce 5300 metrů na ledovci Yalung. Výstup měl vést 3300 metrů vysokou, velmi členitou jihozápadní stěnou, ve které si horolezci vybudovali čtyři výškové tábory.
Kančendženga leží z himálajských osmitisícovek nejvýchodněji a nejblíže oceánu. Na svazích hory tedy vládne větrné počasí s množstvím srážek. Podmínky jsou na samé hranici přežití. Na vrcholovém hřebeni zahynulo nebo zmizelo několik slavných světových horolezců a mnozí další se museli vrátit.
Vedoucí výpravy Hrubý je se čtyřmi výstupy na druhém místě mezi Čechy v počtu zdolaných osmitisícovek. S devíti horami stále vede Josef Rakoncaj. Jaroš před Kančendžengou zdolal mimo jiné i nejvyšší horu světa Mt. Everest, Minařík má na kontě výstup na Manaslu.
Minařík s Jarošem se o dobytí hory neúspěšně pokoušeli již na podzim 2000. Jejich snahy tehdy zmařilo právě počasí. Sen o dobytí Kančendžengy je ovšem neopustil. Expedici odložili na letošní jaro, kdy mělo být podle předpovědí stálejší počasí.
To přesto jejich výpravu značně zkomplikovalo. Horolezci bojovali s omrzlinami a museli se vracet do níže položených táborů.
Členové výpravy však všechnu nepřízeň osudu nesli s humorem. "Pokud bych někomu říkal, že chci zase jet na Kančendžengu, ať mi přerazí obě nohy. Předem děkuji," vzkázal Jaroš před časem v jedné ze zpráv, které expedice pravidelně zveřejňovala na internetu.
Před svým březnovým odjezdem horolezci zdůrazňovali, že při tak malém počtu členů bude výkon vyžadovat maximální koncentraci. Naopak výhodou mělo být, že v případě ponorkové nemoci "bude člověk naštvaný na míň lidí", žertoval Jaroš.
</TEXT>
<HEADING>
České prvovýstupy na nejvyšší hory světa
</HEADING>
<TEXT>
* MOUNT EVEREST (8848 metrů nad mořem) 17. května 1991 - První Čech zdolal nejvyšší horu světa. Byl jím Leopold Sulovský, společně s Italem Battistou Bonellim. * K2 (8611 m.) 31. července 1983 - Josef Rakoncaj dobyl vrchol hory jako člen italské expedice. * KANČENDŽENGA (8598 m.) 15. května 2002 - Martinu Minaříkovi a Radku Jarošovi se jako prvním Čechům podařilo vystoupat na třetí nejvyšší osmitisícovku. * LHOCE ŠAR (8516 m.) 11. května 1999 - Horu zdolali Josef Šimůnek a Soňa Vomáčková spolu se šerpou Lhakpou Dordžím. * MAKALU (8463 m.) 24. května 1976 - Karel Schubert, člen slovenské výpravy, stanul jako první Čech na osmitisícovce, při sestupu však tragicky zahynul. * ČO OJU (8201 m.) 13. května 1984 Na vrchol vystoupily Dina Štěrbová a Věra Komarkova - první Češky na osmitisícovce. * DHAULÁGIRÍ (8167 m.) 23. října 1984 - Na vrcholu stanuli Karel Jakeš, Jaryk Stejskal a Jan Šimon. Pětadvacetiletý Šimon při sestupu ještě týž den zahynul. * MANASLU (8163 m.) 10. května 1989 - Jako člen mezinárodního týmu pokořil "Horu duchů" Josef Rakoncaj. * NANGA PARBAT (8126 m.) 4. července 1992 - Členové československé expedice Josef Rakoncaj a Josef Nežerka vystoupili na vrchol. * ANNAPURNA I (8091 m.) 2. října 1988 - Na vrcholu vztyčili československou vlajku Josef Nežerka a Jindřich Martiš. * GAŠERBRUM I (8068 m.) srpen 1997 - Česká expedice pod vedením Josefa Rybičky zdolala krátce za sebou vrcholy Gašerbrum I a Gašerbrum II. * BROAD PEAK (8047 m.) 22. června 1986 - Vrchol zdolal Josef Rakoncaj v rámci italsko-francouzsko-československé výpravy. * GAŠERBRUM II (8035 m.) 25. června 1988 - Češka Dina Štěrbová společně se Slovenkou Lembarovou vystoupily na vrchol. * ŠIŠA PANGMA (8027 m.) 7. října 1995 - Vrcholu dosáhli Oldřich Rypl a Stanislav Šilhán, členové českoitalské expedice.
Pramen: ČTK
Další informace o úspěšné české výpravě najdete na adrese www.pre.cz/expedice
Čeští horolezci již pokořili všechny osmitisícovky
Radek Jaroš a Martin Minařík ve středu zdolali Kančendžengu, poslední osmitisícovku, na kterou do té doby Češi nevystoupili.
</TEXT>
</DOC>
<DOC>
<DOCID>LN-20020518005</DOCID>
<DOCNO>LN-20020518005</DOCNO>
<DATE>05/18/02</DATE>
<TITLE>
ODS se bojí návratu starých pořádků tak intenzivně, že této obavě věnovala ve své kampani desátou, poslední předvolební dekádu. Vyzývá voliče k obraně svobodného trhu a svobodného občana. Podobnou taktiku zvolila již před čtyřmi roky, když mobilizovala proti levici.
</TITLE>
<TEXT>
Straničtí stratégové možná vyšli ze skutečnosti, že stejným způsobem vyhráli volby britští labouristé dvakrát po sobě. Stejná hesla, stejné sliby, téměř stejný výsledek. ODS však minulé volby nevyhrála. Je možné, že by se spokojila se stejným výsledkem? Asi těžko. Patrně počítá s tím, že voliče vystraší programem své politické konkurence. Doufá, že když lidé uvěří tomu, čím jim ODS vyhrožuje, houfně napochodují k urnám a dají jí hlas.
Jenže voliči - a to i ti, kteří se v minulých volbách "mobilisovali" - čtyři roky neprospali a většina z nich netrpí amnézií. Symbolický budíček, který na billboardu ODS ukazuje za pět minut dvanáct, proto leckomu může připadat jako krutá ironie. Vždyť ODS dala v průběhu minulých čtyř let jasně najevo, že jsou jí nejbližší ti, kteří se řídí heslem: Hlasuj a zapomeň.
</TEXT>
</DOC>
<DOC>
<DOCID>LN-20020518006</DOCID>
<DOCNO>LN-20020518006</DOCNO>
<DATE>05/18/02</DATE>
<GEOGRAPHY>BERLÍN</GEOGRAPHY>
<TEXT>
Německo směřuje k tomu, že se stane první evropskou zemí, která zakotví ochranu práv zvířat v ústavě. Většina poslanců Spolkového sněmu totiž včera zdvihla ruku pro novelu ústavního zákona, který zařadil práva zvířat do stati o lidských právech. Zákon, který musí schválit ještě horní komora parlamentu, by měl omezit testování kosmetiky a léků na zvířatech.
</TEXT>
</DOC>
<DOC>
<DOCID>LN-20020518007</DOCID>
<DOCNO>LN-20020518007</DOCNO>
<DATE>05/18/02</DATE>
<TITLE>
Sotvakdy v poslední době vzbudila nějaká umělecká výstava takovou pozornost médií jako výstava POLITIK-UM / New Engagement, otevřená tento týden na Pražském hradě. Snad ani výstava celoživotního malířského díla Karla Gotta by tolik novinářů nepřilákala. Bohužel to není způsobeno zázračným oživením zájmu o současné umění, nýbrž rozhodnutím Kanceláře prezidenta republiky nepovolit šest z pětatřiceti projektů výstavy politického umění. Šlo o projekty, které neměly být umístěny v Tereziánském křídle, ale na nádvořích Hradu, v těsném sousedství katedrály. Projekt Martina Zeta dokonce přímo v jejím portálu. Tam, v místě, kde dříve sedávali žebráci, měla být umístěna obrazovka a na ní polooblečený žebrající psík. Ani ten tradiční klobouk neměl chybět.
</TITLE>
<TEXT>
V Zetově projektu mazaný vykuk, ne-li přímo nějaká peachumovská mafie z Žebrácké opery, vysílá za sebe na ulici psího agenta. Martin Zet tento kolotoč zprostředkovanosti, zástupnictví a re-reprezentace stupňuje videozáznamem, který umisťuje před pražskou fortnu milosrdných. Do lidské bídy a utrpení se vždy mísila přetvářka a klam, ale dnes mlha mezi klamem a skutečností nějak houstne.
Při vstupu do Zlaté uličky si chystal pro návštěvníky Hradu překvapení Daniel Bozhkov, Bulhar žijící v New Yorku. V mobilním stánku hodlal prodávat skutečné, ručně provedené umělecké předměty, mimo jiné i souborné vydání díla Franze Kafky, účelně zkrácené na 13 stránek. Jednou či dvakrát za den byl připraven nabídnout spěchajícím turistům provedení největším hradním komplexem na světě za pouhých 25 minut.
Snad největší odpor úřadu vzbudil projekt skupiny Pode Bal, kterou tvořil velký červený transparent nesoucí nápis ZIMMER FREI a několik latexových balonů, které se měly volně kutálet pod ním a nesly informace o konkrétních domech sudetských měst a o jejich osudech. Mezi těmito dvěma póly vyznačujícími dva protichůdné způsoby chování Čechů k německým sousedům se rozpíná podivné napětí vyvolávající zamyšlení u toho, kdo je k němu alespoň trochu ochoten.
</TEXT>
<HEADING>
Úřednická obava z "nepříjemností"
</HEADING>
<TEXT>
Termín "politické", pojící se v nezvyklém svazku s pojmem "umění", neznamená, že umění by mělo fušovat do politiky. Kdykoliv umění v minulosti něco takového dělalo, byly výsledky katastrofální. Umění zůstává uměním, to jest hluboce osobní a zaujatou citlivostí, avšak umělcův citlivý pohled se nemusí upínat jen na růžové paprsky zapadajícího slunce nebo na kouzlo prejzových střech malostranských.
Otázky lidského pobývání na světě, které mají charakter veřejný, sociální či politický, poutají zaujatý pohled umělce i občana, prostě člověka, neboť právě jeho se týkají. Je přirozené, že umělec považuje za nutné podělit se o svůj názor na tyto obecně lidské otázky se širokou veřejností, a ne je prezentovat někde v ústraní nepříliš navštěvované galerie. Rozhodnutí prezidentské kanceláře nepovolit exteriérové projekty, rozhodnutí učiněné na poslední chvíli a bez možnosti dialogu, má všechny znaky cenzury - až na jeden podstatný: důvodem evidentně není mocenskopolitická snaha umlčet oponenta, jak to u cenzury bývá, nýbrž pouze obava odpovědného úředníka z "nepříjemností". Ze zkušenosti kurátora, který organizoval desítky uměleckých projektů ve veřejných prostranstvích, vím, že veřejný dialog vyprovokovaný současným uměním nemívá právě idylický průběh a že první bezprostřední reakce nebývají nadšené.
Přesto považuji věc za vrcholně vážnou a proti zmíněnému rozhodnutí rozhodně protestuji. Buď totiž bude k veřejnému dialogu docházet a přes neshody a počáteční hysterii se budeme pomalu dobírat dorozumění i o tom, co je nám nepříjemné a cizí, nebo dáme průchod totalitnímu potlačování individuálních iniciativ a ve jménu zachování klidu, pořádku a ochrany potvrzených hodnot se dostaneme zase tam, kde jsme už jednou byli.
</TEXT>
</DOC>
<DOC>
<DOCID>LN-20020518008</DOCID>
<DOCNO>LN-20020518008</DOCNO>
<DATE>05/18/02</DATE>
<TITLE>
Žalobce: Nikdo z vedení FNM nespáchal trestný čin při navyšování základního jmění v IPB
</TITLE>
<TEXT>
Závěry parlamentního vyšetřovaní kauzy IPB stále zkoumá policie. Zatím dospěla pouze k tomu, že není důvod stíhat bývalé vedení Fondu národního majetku.
PRAHA - Policie uzavřela vyšetřování části podnětů parlamentní vyšetřovací komise, která se zabývala kauzou Investiční a Poštovní banky (IPB). Státní zastupitelství vypracovalo usnesení, podle něhož nikdo z vedení Fondu národního majetku (FNM) nespáchal trestný čin v souvislosti s neúčastí státu na zvyšování základního jmění v IPB.
"Věc jsme odložili," sdělil LN státní zástupce, který kauzu dozoruje. "Podle závěrů již neexistující komise se mohli trestného činu dopustit představitelé FNM koncem roku 1993, kdy se nezúčastnili navýšení jmění v IPB, a tím měl stát přijít o jakýkoli vliv v této bance, což silně omezilo jeho další vliv na události v tomto ústavu," řekl státní zástupce. Počínání fondu podle komise výrazně ovlivnila bankovní trojka, jejímiž členy byli tehdejší předseda FNM Tomáš Ježek, ministr financí Ivan Kočárník a guvernér centrální banky Josef Tošovský.
Ve zprávě komise se tvrdí, že pokud by FNM nerezignoval na účast při zvyšování jmění, získal by stát v bance majoritu. To by podle komise mělo značný vliv na prodej IPB Nomuře a mohlo být dosaženo mnohem vyššího zisku. "Šlo o podezření z trestného činu porušování povinnosti při správě cizího majetku," sdělil žalobce. Na tento skutek zákon pamatuje odnětím svobody až na osm let.
Policie shromáždila a společně se státním zástupcem analyzovala značné množství materiálů. Poslední zásadní důkaz obdržela v uplynulých dnech. "Šlo o odborné vyjádření z právnické fakulty v Plzni," upřesnil státní zástupce. Jak sdělil, z materiálu vyplývá, že i kdyby se FNM navýšení účastnil, nemohl by společně s tehdy ještě Českou poštou získat majoritu, tedy přesáhnout hranici 50 procent.
</TEXT>
<HEADING>
Kalousek proti odložení neprotestuje
</HEADING>
<TEXT>
Parlamentní vyšetřovací komise byla vytvořena v červenci 2000, necelý měsíc po prodeji zkrachovalého "finančního lva" Československé obchodní bance. Vzhledem k tomu, že komise již neexistuje, může si podle státního zástupce proti usnesení o odložení podat stížnost její zřizovatel, jímž byl parlament.
Možnost podat si stížnost zpochybnil tehdejší předseda vyšetřovací komise poslanec KDU-ČSL Miroslav Kalousek. Tento krok by podle jeho slov mohli učinit v případě, že by byli autorem trestního oznámení, což nejsou. "Vyšetřovací komise dostala za úkol předložit parlamentu zprávu o tom, jak si stát počínal při převzetí banky, což učinila. Trestní oznámení jsme nepodali, pouze jsme spis předali orgánům činným v trestním řízení," uvedl. "Pokud dospěly k dílčímu závěru, že trestný čin spáchán nebyl, tak to beru na vědomí. Orgány činné v trestním řízení jsou nezávislé," podotkl Kalousek.
Policie nadále pokračuje v prověřování podnětů, které vyplývají ze zprávy komise. Zkoumá, zda v rámci prodeje IPB Nomuře neporušil zákon bankovní dohled. Dále se mimo jiné zabývá otázkou, zda byl nucený správce oprávněn banku prodat a zda při tom postupoval podle zákona.
</TEXT>
</DOC>
<DOC>
<DOCID>LN-20020518009</DOCID>
<DOCNO>LN-20020518009</DOCNO>
<DATE>05/18/02</DATE>
<TITLE>
PRAHA - Švédský ministr obrany Björn von Sydow přijede 22. května na odloženou jednodenní návštěvu Česka. Původně měl přijet před týdnem, ovšem kvůli jednání poslanců o nákupu stíhaček Jas-39 Gripen cestu pozdržel. Miliardový obchod vláda sjednala s britsko-švédským konsorciem BAe-Systems/SAAB.
</TITLE>
<TEXT>
Tiskový odbor ministerstva obrany včera sdělil, že von Sydow a ministr Jaroslav Tvrdík podepíšou memorandum o porozumění o spolupráci v obranných záležitostech. Dokument se má týkat stíhaček a na jeho základě má vzniknout společný řídicí výbor, ve kterém budou zástupci všech složek ozbrojených sil i průmyslu obou zemí.
</TEXT>
</DOC>
<DOC>
<DOCID>LN-20020518010</DOCID>
<DOCNO>LN-20020518010</DOCNO>
<DATE>05/18/02</DATE>
<TITLE>
RIGA - Lotyšský premiér Andris Bérziňš nabídl rozhlasové stanici Svobodná Evropa/Svoboda, aby vyřešila problémy, které má s umístěním v ČR, a přemístila svá pracoviště do Rigy. S odvoláním na Arnise Lapiňše, mluvčího lotyšského premiéra, o tom včera informovala agentura AFP. V dopise adresovaném vedení rozhlasové stanice Bérziňš nabídl, že stanice může obsadit budovu místní veřejnoprávní televize, která je z části prázdná. Lotyšsko předložilo návrh týden potom, co do čela místní televize byl jmenován Uldis Grava, někdejší marketingový ředitel RFE/RL.
</TITLE>
<TEXT>
Mluvčí stanice Sonia Winterová ale pro ruskou agenturu RIA-Novosti uvedla, že rozhlasová stanice chce zatím zůstat v Praze.
České úřady požádaly RFE/RL, aby opustila své nynější sídlo v centru Prahy z obavy, že by se mohlo stát terčem teroristického útoku.
</TEXT>
</DOC>
<DOC>
<DOCID>LN-20020518011</DOCID>
<DOCNO>LN-20020518011</DOCNO>
<DATE>05/18/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo vnitra včera zveřejnilo na své internetové stránce www.mvcr.cz seznam 220 veřejných sbírek. Výpis z centrální evidence vyjadřuje stav k 15. květnu. Lze se z něj mimo jiné dozvědět, kdo sbírku pořádá, jak dlouho a kde. Výpis veřejných sbírek má pouze informativní charakter. Bude aktualizován zpravidla po dvou měsících.
</TEXT>
</DOC>
<DOC>
<DOCID>LN-20020518012</DOCID>
<DOCNO>LN-20020518012</DOCNO>
<DATE>05/18/02</DATE>
<TITLE>
PRAHA - Téměř 150 milionů korun zaplatilo loni ministerstvo školství za průzkum, který zjišťoval, jak jsou školy vybaveny počítači. Uvedla to včera Česká televize. Odborníci na podobné průzkumy tvrdí, že přiměřená cena by neměla přesáhnout 250 tisíc až 300 tisíc korun.
</TITLE>
<TEXT>
Generální dodavatel projektu Internet do škol jen rozeslal dotazníky ředitelům 6500 škol a ti je vyplnili a odeslali zpět. Podle materiálu ministerstva školství dostal dodavatel téměř 150 milionů. Představitel dodavatele řekl, že cena byla adekvátní odvedené práci. Ministr školství Eduard Zeman uvedl, že detaily si nepamatuje, suma však odpovídala.
Internet má být za více než sedm miliard korun zaveden do všech základních a středních škol v ČR v roce 2005.
</TEXT>
</DOC>
<DOC>
<DOCID>LN-20020518013</DOCID>
<DOCNO>LN-20020518013</DOCNO>
<DATE>05/18/02</DATE>
<TITLE>
NORIMBERK - Benešovy dekrety jsou protiprávní a musejí být prohlášeny za neplatné od samého počátku. Před tradičním víkendovým sudetoněmeckým srazem v Norimberku to včera na tiskové konferenci zdůraznil mluvčí Němců vysídlených z českých zemí, předseda bavorského zemského sněmu Johann Böhm. Poukázal na obrovské ztráty na majetku, o který sudetští Němci přišli. "Nelze o tom nehovořit," řekl, i když sudetští Němci podle něj nechtějí stavět majetkové otázky a právo na bývalou domovinu úplně do popředí.
</TITLE>
<TEXT>
V případě, že v zářijových parlamentních volbách zvítězí kandidát CDU/CSU Edmund Stoiber, slibuje si předseda Sudetoněmeckého krajanského sdružení (SL) Bernd Posselt od dosavadního bavorského premiéra značnou podporu.
K Norimberku se podle Posselta upírá pozornost nejen německé a evropské veřejnosti, ale i světové. Do značné míry k tomu přispěli i čeští politici Miloš Zeman a Václav Klaus svými výroky o sudetských Němcích a dekretech, řekl předák. "Zeman a Klaus by si za to zasloužili sudetoněmeckou publicistickou cenu," dodal Posselt ironicky. Šéf SL uvítal účast olomouckého arcibiskupa Jana Graubnera, který bude zítra celebrovat na norimberském výstavišti mši před sudetoněmeckým shromážděním.
</TEXT>
</DOC>
<DOC>
<DOCID>LN-20020518014</DOCID>
<DOCNO>LN-20020518014</DOCNO>
<DATE>05/18/02</DATE>
<TEXT>
Tragická nehoda. Kamion včera ráno v Pelhřimově narazil do dvou aut a vjel do domu. Zahynul řidič kamionu a dvě chodkyně, sedmnáctiletá studentka a sedmašedesátiletá žena z Pelhřimova. V době nehody byla v domě devětadvacetiletá matka s dvouletými dvojčaty, které zachránili hasiči a záchranná služba je odvezla do nemocnice s těžkým šokem. Plně naložený kamion s klatovskou poznávací značkou se řítil Pražskou ulicí s rozsvícenými světly a výstražným houkáním. Policie se domnívá, že kvůli technické závadě na brzdách narazil v zatáčce pod kopcem do dvou osobních vozů a pak vjel do domku. S lehčími zraněními vyvázli řidiči osobních vozů.
</TEXT>
</DOC>
<DOC>
<DOCID>LN-20020518015</DOCID>
<DOCNO>LN-20020518015</DOCNO>
<DATE>05/18/02</DATE>
<TITLE>
PRAHA - První dáma Spojených států Laura Bushová dnes přiletí z Budapešti na pětidenní návštěvu Česka, které je po Francii a Maďarsku další zemí, do níž manželka amerického prezidenta George Bushe na své první samostatné zahraniční cestě zavítá.
</TITLE>
<TEXT>
Ve středu se Laura Bushová v Berlíně připojí k manželovi a doprovodí ho na cestě do Ruska a Francie.
O víkendu bude mít Bushová soukromý program, který kvůli bezpečnosti podléhá přísnému utajení. V pondělí Bushová pohovoří s prezidentem Václavem Havlem a jeho chotí Dagmar. Prohlédne si Hrad a zahrady Pražského hradu. První dáma USA se bude zajímat i o činnost Nadace Dagmar a Václava Havlových Vize 97.
V úterý se zapojí do diskuse o mezinárodní podpoře Afghánistánu a promluví v Rádiu Svobodný Afghánistán.
Bushová se bezpochyby setká i se svými příbuznými, americkým velvyslancem Craigem Stapletonem a jeho chotí Dorothy, která je sestřenicí Bushova otce, bývalého prezidenta. Laura Bushová je teprve třetí americká první dáma, která zavítá do Prahy. Česká republika, respektive Československo nebylo častým cílem amerických prezidentů a jejich chotí.
Historicky prvním prezidentem, který stanul na československém území, byl v listopadu 1990 George Bush starší. Doprovázela jej choť Barbara.
Jeho nástupce Bill Clinton oficiálně pobýval v Praze v lednu 1994, avšak bez manželky Hillary. Ta přijela na oficiální návštěvu ČR v roce 1996 a o dva roky později.
</TEXT>
</DOC>
<DOC>
<DOCID>LN-20020518016</DOCID>
<DOCNO>LN-20020518016</DOCNO>
<DATE>05/18/02</DATE>
<TITLE>
ČESKÉ BUDĚJOVICE - Chcete povečeřet se známým americkým právníkem Edem Faganem? Žádný problém. Rakouští protitemelínští aktivisté nabízejí tuto příležitost každému, kdo je ochoten za setkání s kontroverzním advokátem zaplatit minimálně sedm tisíc korun. Hornorakouská platforma proti atomovému nebezpečí se tak snaží získat chybějící peníze na právní kroky proti Temelínu.
</TITLE>
<TEXT>
Zítra se bude na protitemelínské demonstraci na hraničním přechodu Wullowitz/Dolní Dvořiště dražit kromě různých předmětů i právo na večeři s Faganem. "Minimální vyvolávací cenu večeře v jedné freistadtské restauraci jsme stanovili na 220 eur (téměř 7000 korun)," řekl mluvčí platformy Josef Pühringer. Místo u stolu, v jehož čele bude sedět Ed Fagan, získá maximálně deset zájemců, kteří v dražbě nabídnou nejvíce peněz. "Celkový výtěžek dražby použijeme na zaplacení dalších právních kroků směřujících k zastavení jaderné elektrárny Temelín," tvrdí Pühringer.
</TEXT>
<HEADING>
Aktivistům docházejí peníze
</HEADING>
<TEXT>
I když advokát rakouských protitemelínských aktivistů Ed Fagan údajně pracuje v této věci bez nároku na honorář, vysoké částky si účtují rakouští a čeští právníci, kteří pracují na nejrůznějších žalobách vůči společnosti ČEZ a firmě Westinghouse. Platformě, která je z velké části placena hornorakouskou zemskou vládou, začínají docházet peníze. Už před dvěma měsíci musela platforma propustit část zaměstnanců ve své českobudějovické pobočce a v rámci úsporného programu zavedla i několik dalších organizačních změn. Předsedkyně platformy Mathilde Hallová obvinila hornorakouskou vládu, že málo podporuje aktivity ekologických aktivistů, kteří bojují za zájmy Rakušanů.
Zítřejší dražba ve Wullowitz, včetně nabídky večeře s Faganem, má rozpočet odpůrců Temelína částečně vylepšit. Společnost ČEZ se nebojí, že by její rakouští protivníci získali prostřednictvím Eda Fagana statisíce korun na další případné žaloby. "Klidně bych se s kýmkoliv vsadil, že na večeři s Faganem nakonec půjde zadarmo jen Josef Pühringer," míní mluvčí Temelína Milan Nebesář. Ed Fagan podle něj kvůli stále opakovaným, ale nikdy nesplněným slibům o zastavení elektrárny získal velmi špatnou pověst jak v Česku, tak v Rakousku. "Nevím, kdo by ještě mohl být ochoten zaplatit za večeři s Faganem sedm tisíc korun," dodal Nebesář.
</TEXT>
</DOC>
<DOC>
<DOCID>LN-20020518017</DOCID>
<DOCNO>LN-20020518017</DOCNO>
<DATE>05/18/02</DATE>
<TITLE>
Úkolem pro astrology je prý letos odhad vítěze voleb. Atmosféra ve společnosti však nahrává spíše sociální demokracii.
</TITLE>
<GEOGRAPHY>PRAHA</GEOGRAPHY>
<TEXT>
Sociologové i politologové se chytají za hlavu: letošní volby jsou prý nejobtížněji odhadnutelné v polistopadové historii. Stát se může téměř cokoliv. A to jak při hlasování, tak při následném sestavování nové vlády.
"Předpovídat správně vítěze voleb lze tehdy, kdy je situace velmi přehledná a kdy jsou zcela jasné postoje a názory lidí. A to v současnosti neplatí," shrnuje nejasnou předvolební atmosféru sociolog a ředitel Střediska empirických výzkumů Jan Hartl.
Alespoň v jednom bodě však panuje jistota už teď. Hlavní střet se odehraje mezi ODS a sociálními demokraty. Obě strany jsou vysoce favorizované a střídají se s minimálními náskoky v čele preferencí výzkumů veřejného mínění.
Atmosféra rostoucí ekonomiky a zlepšující se nálady ve společnosti však zvyšuje šance sociální demokracie, která si tyto úspěchy může připsat na konto. Politolog Bohumil Doležal ČSSD odhaduje jako nejpravděpodobnějšího, ovšem těsného vítěze.
"Rozdíly jsou opravdu nepatrné. ODS ale před čtyřmi lety mobilizační kampaň k vítězství nepomohla. Ani letos jim něco podobného stačit nebude," komentuje další mobilizační výzvy ODS Doležal. "Oni bojují za něco, co není ohrožené, a nefunguje to," tvrdí politolog.
Rovněž podle analytika STEM Jaroslava Huka má vládní strana šanci získat největší podporu voličů. "V našich datech je těsně první. Ten rozdíl je malý, ale vyhrát může," říká analytik, ale upozorňuje na význam koncovky kampaní, která ještě může řádně zamíchat kartami. "Já bych byl velmi opatrný. Do voleb stále zbývá měsíc. Kampaň teprve začíná natvrdo. Například ODS velké mítinky rozjíždí naplno až v pondělí," myslí si Huk.
Právě volební kampaň a její závěr by mohly ODS pomoci. Podle Jana Hartla bude pro stranu také výhodná i očekávaná nižší volební účast než při minulých volbách. K urnám totiž přijdou zejména věrní voliči, a těch má právě ODS spolu s KSČM nejvíce ze všech stran.
Alespoň něco však lze podle sociologů téměř jistě odhadnout.
Pro Jaroslava Huka by bylo například velikým překvapením, kdyby se do sněmovny dostalo kromě ODS, ČSSD, Koalice a komunistů nějaké jiné politické uskupení. Podobně možnost, že by vyhrála jiná strana než ODS nebo ČSSD se blíží nule.
Ještě větší zmatek než v odhadech zisků stran panuje ve spekulacích, kdo s kým, případně za podpory koho sestaví nový kabinet. Sociologové a politologové však jako velmi pravděpodobnou vidí velkou koalici hlavních aktérů - ODS a ČSSD.
Jisté hlasy a horní mez volebního zisku nejsilnějších politických uskupení počátek dubna 2002
</TEXT>
<HEADING>
"jisté" hlasy horní mez
</HEADING>
<TEXT>
* rozhodují se dávno předem a také letos již jsou rozhodnuti 47% * rozhodují se až v posledních dnech, ale jsou už rozhodnuti 13% * rozhodují se až v posledních dnech, nejsou dosud rozhodnuti 29% * rozhodují se dávno předem, ale stále nejsou rozhodnuti 11%
* rozhodují se dávno předem a také letos již jsou rozhodnuti 47% * rozhodují se až v posledních dnech, ale jsou už rozhodnuti 13% * rozhodují se až v posledních dnech, nejsou dosud rozhodnuti 29% * rozhodují se dávno předem, ale stále nejsou rozhodnuti 11%
</TEXT>
</DOC>
<DOC>
<DOCID>LN-20020518018</DOCID>
<DOCNO>LN-20020518018</DOCNO>
<DATE>05/18/02</DATE>
<TITLE>
KSČM - vystoupení z izolace
</TITLE>
<TEXT>
Pro komunisty se velmi teoreticky rýsuje největší úspěch od listopadu a také největší překvapení - podíl na vládě. Ten by nemusel nutně znamenat přímo křesla v novém kabinetu. KSČM může některou ze stran tiše podporovat ve sněmovně.
Pro spolupráci s komunisty by nejvíce v úvahu přicházela sociální demokracie. Moravskoslezský lídr ČSSD Lubomír Zaorálek se například nechal slyšet, že možná komunistická podpora mu "připadá zajímavá". Tuto možnost ostatně nevyloučil ani šéf strany Vladimír Špidla, když řekl, že "KSČM nechce ve vládě, ale o podpoře lze jednat s každým".
</TEXT>
<HEADING>
ODS - jako kůl v plotě
</HEADING>
<TEXT>
Jeden z hlavních favoritů voleb by se mohl stát outsiderem a ocitnout se v izolaci a skutečné opozici. Tato situace by mohla nastat i tehdy, když strana vyhraje volby.
Mohl by pak nastat tzv. maďarský model. ODS by v takovém případě sice vyšla z voleb jako vítěz, vládu by však sestavili sociální demokraté s Koalicí.
Aby byl ovšem tento kabinet většinový, musel by dvojblok lidovců a unionistů získat dostatečný počet mandátů a umístit se na třetím místě před komunisty. Spolupráci s ČSSD v Koalici podporují lidovci (jako o nejpravděpodobnější o ní mluvil šéf KDU-ČSL Cyril Svoboda) i část unionistů.
</TEXT>
<HEADING>
Koalice - bramborová medaile
</HEADING>
<TEXT>
Dvojbloku US-DEU a lidovců zřejmě nehrozí, že by zůstal pod desetiprocentní hranicí nutnou pro vstup do sněmovny. Věrní voliči KDU-ČSL takovému propadu zabrání.
Daleko pravděpodobnější však je možnost, že Koalice vyjde z klání poražena komunisty a skončí až na čtvrtém místě. Podle sociologů proti výraznějšímu úspěchu Koalice hrají některé faktory - nemají jasného lídra, nemají zřetelné hlavní téma kampaně.
Sociologové navíc předpovídají, že přesto, že jejich preference mírně klesají, komunisté podpořeni zklamanými voliči sociální demokracie získají víc hlasů než v minulých volbách.
ČSSD - suverénní vítězství
Velkým překvapením by bylo vítězství nad ODS s výrazným náskokem. Souboj nejsilnějších stran zatím vypadá velmi vyrovnaně.
</TEXT>
<HEADING>
ČSSD však drží v ruce některé trumfy.
</HEADING>
<TEXT>
Vláda například má ještě měsíc na to, aby rozdávala plnými hrstmi, a tak nabrala další voliče. Podle sociologů hraje významnou roli závěrečná koncovka a je otázkou, čím ještě ČSSD překvapí v kampani.
Naopak proti této možnosti mluví fakt, že poměrně značná část voličů, která se k ČSSD hlásí, ji nakonec vůbec nemusí volit. Straně neprospěje ani očekávaná nízká volební účast - konkurenční ODS má totiž výrazně víc věrných voličů. sib
</TEXT>
</DOC>
<DOC>
<DOCID>LN-20020518019</DOCID>
<DOCNO>LN-20020518019</DOCNO>
<DATE>05/18/02</DATE>
<TITLE>
PRAHA - Boj o hlasy v nadcházejících volbách se nemusí vést jen prostřednictvím ostrých názorových střetů v médiích či seriózními diskusemi o volebních programech. Politické strany na potenciální voliče útočí i prostřednictvím jejich dětí.
</TITLE>
<TEXT>
"Děti jsou v politice velmi dobrá rekvizita. I pro média je mnohem atraktivnější politik obklopený dětmi než politik odříkávající program z pódia. Ve Spojených státech se podobně zaměřené akce dělají už dávno," řekl politolog Zdeněk Zbořil.
Téměř všechny větší tuzemské strany proto v letošní kampani na děti myslí. Ať už se jedná o gumové hrady na skákání či jiné atrakce nebo třeba hraní divadelních pohádek. Děti se baví a představitelé stran mají dostatek času rozdat volební materiály či "jen" agitovat mezi rodiči.
Divadlo v rámci kampaně využívá Koalice. Najatý karlovarský soubor objíždí všechny kraje s představeními Jak na paní Zahrádkovou přišlo jaro a Jak Počasíčko zachránilo včelkám pampelišky. "Hraje se pro děti do zhruba 10 - 12 let v rámci předvolební kampaně. Myslíme ale, že hry potěší i jejich rodiče," uvedla mluvčí US-DEU Simona Cigánková s tím, že na větších mítincích pro dospělé jsou třeba nafukovací hrady.
Na zábavu pro děti a její výměnu za pozornost dospělých voličů nezapomínají ani v KSČM a ČSSD. "Proč ne? V souladu s naším programem chceme oslovit všechny generace, v tom politickém smyslu samozřejmě hlavně rodiče," tvrdí volební místopředseda a manažer sociálních demokratů Karel Kobes. "Programů s hrami a atrakcemi bude nejvíc na Den dětí. Centrálně však nic nezajišťujeme, je to věcí jednotlivých krajských volebních štábů," dodal. Také komunisté podle své mluvčí Věry Žežulkové v kampani na děti nezapomínají. Největší akce má být 1. června na Den dětí v Praze 8. Zatímco si děti budou hrát, jejich rodiče budou chtít na svou stranu získat pražští kandidáti KSČM. "Obdobně tomu bude i v dalších krajích," podotkla Žežulková.
ODS ústy svého místopředsedy a volebního manažera Miroslava Beneše sice tvrdí, že "politika není divadlo ani pro děti, ani pro dospělé", ale zábavným akcím pro děti se nebrání. "Samozřejmě nebráníme našim jednotlivým reprezentantům v regionech, aby udělali jakési zábavnější formy pro občany, tedy i pro děti," konstatoval Beneš.
Podle politologa Zbořila i jeho ostravského kolegy Pavla Šaradína sice podobné aktivity lidi přilákají, preference však stranám příliš nezvednou.
"Příliš velký význam to nemá. Jde spíš o takové doplnění kampaně. Strany spíše demonstrují, že jsou movité a mohou si dovolit bavit i děti. Počet voličů se však díky tomu může zvednout maximálně o půl až jedno procento," je přesvědčen Šaradín.
</TEXT>
</DOC>
<DOC>
<DOCID>LN-20020518020</DOCID>
<DOCNO>LN-20020518020</DOCNO>
<DATE>05/18/02</DATE>
<TITLE>
Lidé, kteří budou pro čtenáře LN sledovat volby:
</TITLE>
<TEXT>
Ondřej NEFF - komentátor
Vladimír JIRÁNEK - karikaturista
Miroslav KORECKÝ - politický zpravodaj
Jaroslav PLESL - ekonomický zpravodaj
Renata KALENSKÁ - politická zpravodajka
Petr FISCHER - komentátor
...další členové volebního týmu
Michal Musil
Ondřej Bílek
Silvie Blechová
Petr Kolář
Jan Kubita
Jiří Loewy
Petr Pospíšil
Martin Zvěřina
</TEXT>
</DOC>
<DOC>
<DOCID>LN-20020518021</DOCID>
<DOCNO>LN-20020518021</DOCNO>
<DATE>05/18/02</DATE>
<TITLE>
VOLBY KRÁTCE
</TITLE>
<GEOGRAPHY>PRAHA</GEOGRAPHY>
<TEXT>
Před volbami vede v Královéhradeckém kraji s mírnou převahou ODS, které by dalo hlas 23,2 procenta lidí. Druhou ČSSD by volilo 20,2 procenta a třetí Koalici 16 procent dotázaných. Podle průzkumu, který pro Český rozhlas a Českou televizi uskutečnilo 6. a 7. května Středisko empirických výzkumů (STEM), je na čtvrtém místě KSČM.
Zájemo menší strany je v kraji podle STEM poměrně vysoký, žádný subjekt však nedosahuje pětiprocentní hranice. Nejblíže jsou Republikáni Miroslava Sládka s preferencemi 2,8 procenta, Straně za životní jistoty by dala hlas dvě procenta lidí, Straně zelených 1,8 procenta a ostatním malým stranám celkem 7,3 procenta respondentů. Téměř 14 procent lidí zatím neví, koho bude volit.
S poněkud větším rozdílem vede ODS mezi lidmi, kteří se voleb hodlají s větší nebo menší pravděpodobností zúčastnit. Z nich by jí dalo hlas 30,7 procenta, druhé ČSSD 23,2 procenta a Koalici 17,4 procenta. KSČM by volilo 15,8 procenta rozhodnutých voličů. Voleb se hodlá zúčastnit 79 procent respondentů, z toho určitě 43 procent. Určitě nebo spíše nepůjde volit 21 procent dotázaných.
</TEXT>
</DOC>
<DOC>
<DOCID>LN-20020518022</DOCID>
<DOCNO>LN-20020518022</DOCNO>
<DATE>05/18/02</DATE>
<TITLE>
VOLBY KRÁTCE
</TITLE>
<GEOGRAPHY>PRAHA</GEOGRAPHY>
<TEXT>
Nejpevnější voličské jádro z českých politických stran má tradičně KSČM, minimum přesvědčených voličů (čtyři procenta) má Unie svobody-DEU. V KSČM se k pevnému jádru řadí 33 procent jejích voličů, v ODS 19 procent. Následují lidovci a ČSSD s deseti procenty a Koalice jako celek s devíti procenty.
Nejvíce se voliči identifikují s KSČM a ODS. Pevnou vazbu voličů mají i lidovci. Příznivci ČSSD mají ke straně poněkud vlažnější přístup. Vyplývá to z průzkumu, který včera zveřejnilo Centrum pro výzkum veřejného mínění (CVVM).
Za přesvědčeného přívržence politické strany se koncem dubna označilo 14 procent Čechů. Osmadvacet procent by konkrétní stranu volilo jen proto, že jim vadí nejméně. Se stanovisky preferované strany většinou souhlasí 35 procent občanů, 22 procentům jsou její stanoviska blízká, ale v mnohém mají jiný názor. Proti podobnému průzkumu z ledna tohoto roku se výsledky téměř nezměnily.
Ačkoli se počet skalních stoupenců před volbami vždy zvýšil, v posledních letech se podle CVVM snižuje.
</TEXT>
</DOC>
<DOC>
<DOCID>LN-20020518023</DOCID>
<DOCNO>LN-20020518023</DOCNO>
<DATE>05/18/02</DATE>
<TITLE>
VOLBY KRÁTCE
</TITLE>
<GEOGRAPHY>OSTRAVA</GEOGRAPHY>
<TEXT>
Částku 100 000 korun vsadil na vítězství ČSSD v červnových parlamentních volbách muž z Havířova na Karvinsku. Včera to řekl mluvčí společnosti Tipsport, která sázku v kursu 2,50:1 přijala. "Pokud sociální demokracie volby skutečně vyhraje, vyplatíme šťastlivci čtvrt milionu korun," doplnil s tím, že v rámci společnosti jde o zatím rekordní částku vsazenou na nesportovní výsledek.
Možnost vsadit si na úspěch politických stran přilákala do poboček sázkových kanceláří řadu lidí, kteří ještě nikdy nedrželi tiket v ruce. "Zájem je stejný jako při některých sportovních zápasech. Více práce však mají naši zaměstnanci, kteří musejí lidem častěji vysvětlovat, jak se vůbec vyplňují formuláře," řekl Ježek.
Největší šance na vítězství ve sněmovních volbách přisuzují bookmakeři ODS. V těsném závěsu ji následuje ČSSD. Na třetí příčce se umístila Koalice. Kurs na vítězství ODS se pohybuje od 1,35:1 do 1,5:1. U ČSSD je v rozmezí od 2,45:1 do 3,5:1. V případě Koalice se kursy stanovily na 15:1. Na volební úspěch KSČM mohou sázkaři tipovat v rozmezí od 15:1 až do 100:1.
</TEXT>
</DOC>
<DOC>
<DOCID>LN-20020518024</DOCID>
<DOCNO>LN-20020518024</DOCNO>
<DATE>05/18/02</DATE>
<TITLE>
PRAHA - Naši soudruzi v Česku jsou v důležitém boji a my věříme, že z něj vyjdou vítězně. Tak zní jedno z poselství jednání Strany evropských socialistů (PES), které včera hostila Praha. PES sdružuje národní strany sociálních demokratů zastoupených v Evropském parlamentu. Ačkoli ČSSD není součástí tohoto uskupení, s evropskými socialisty úzce spolupracuje.
</TITLE>
<TEXT>
"V současné Evropě nevane pro sociální demokracii nejpříznivější vítr," komentoval francouzský místopředseda PES Henri Nallet výsledky prezidentských voleb ve Francii a parlamentních voleb v Nizozemsku, které sociální demokraty odstavily od vysokých postů. "Ale jsou v Evropě i lodě, které dokážou plout proti větru a já věřím, že jednou z těch lodí je německá a česká sociální demokracie," dodal Nallet.
Evropští socialisté se na jednání v Praze, jemuž předsedal bývalý šéf britské diplomacie Robin Cook, zabývali integrací EU, výsledky práce Konventu Evropské unie, společnou zemědělskou politikou a přípravou voleb do Evropského parlamentu v roce 2004. Těch se zúčastní i noví členové EU.
Řešily se také dosavadní neúspěchy levice. "Voliči ve Francii nám jednoznačně vytýkali, že jsme se nedokázali zviditelnit. Měli pocit, že jsme se stali spíše stranou středu, která je blíže pravici," hovořil o neúspěchu francouzské levice Nallet.
Takových problémů se předseda ČSSD Vladimír Špidla nebojí. "Mohu odkázat na svoji politickou činnost - ČSSD si je vědoma určitých politických hodnot," řekl Špidla. Zároveň odmítl tvrzení, že v rozporu s jeho slovy je často diskutovaná možnost velké koalice mezi ČSSD a ODS. "Situace ve volebním období je jiná. Naším cílem je vytvořit koalici a vybudovat vládu na základě programové dohody," řekl Špidla.
Evropští socialisté se večer zúčastnili mítinku na téma "S ČSSD do Evropské unie".
</TEXT>
</DOC>
<DOC>
<DOCID>LN-20020518025</DOCID>
<DOCNO>LN-20020518025</DOCNO>
<DATE>05/18/02</DATE>
<TITLE>
Profit českých průmyslových podniků se loni zvedl o čtvrtinu na 98 miliard korun
</TITLE>
<TEXT>
Nejlepší výsledek od roku 1993 zažily díky exportu a zahraničním investorům v loňském roce průmyslové firmy. Vydělaly téměř sto miliard korun.
PRAHA - Tuzemským průmyslovým podnikům se loňský rok vyvedl. Firmy s více než sto zaměstnanci, které tvoří základ domácího průmyslu, vydělaly rekordní sumu: 97,5 miliardy korun. To představuje zvýšení zisku o téměř dvacet miliard korun, respektive o třiadvacet procent. Průmysl tak loni dosáhl svého nejlepšího výsledku od roku 1993.
Čísla o vývoji průmyslu uvádí nejnovější analýza ministerstva průmyslu a obchodu (MPO). Příští středu o ní bude jednat Zemanova vláda.
</TEXT>
<HEADING>
Firmy snížily své ztráty
</HEADING>
<TEXT>
Příznivý vývoj hospodaření tuzemských průmyslových podniků je výsledkem především třicetiprocentního snížení sečtených ztrát průmyslových firem na 26,2 miliardy korun oproti loňsku a mírného růstu celkového zisku. "Dobrých výsledků se dosáhlo díky tomu, že se změnila struktura průmyslu," řekl analytik Patria Finance David Marek.
Českou ekonomiku totiž už tolik nezatěžuje těžký průmysl jako na začátku devadesátých let. Naopak v současnosti roste nejrychleji produkce a tržby společností, které vyrábějí elektrické a optické přístroje. "Po vstupu zahraničního kapitálu dosahuje toto odvětví trvalého růstu, zejména u oborů, jejichž produkce je určena na vývoz," uvádí analýza MPO.
</TEXT>
<HEADING>
Průmysl je tažen exportem
</HEADING>
<TEXT>
Právě vývoz je dalším důvodem razantního zlepšení českého průmyslu, který je závislý na cizích odběratelích. Vývoz se tak postaral o razantní růst průmyslové výroby v loňském roce, a to o téměř sedm procent. "Hlavním tahounem růstu byl vývoz do vyspělých zemí i do zemí s tranzitivní ekonomikou (transformující se země - pozn. red.)," uvádí ministerští experti.
Zlepšení vývozu je důsledkem příchodu zahraničních investorů. Přímé zahraniční investice totiž dlouhodobě zvyšují export. Cizí kapitál zlepšuje kvalitu výrobků, marketing firem a zároveň zapojuje domácí podniky do svých celosvětových odbytových sítí.
Kromě toho hrál českým průmyslovým producentům do karet i příznivý vývoj v ekonomikách jejich odběratelů. Při hospodářském růstu v zahraničí se totiž zvyšuje i poptávka po českých výrobcích. Zhoršení světové ekonomiky nastalo až na konci loňského roku po teroristických útocích ve Spojených státech v září.
Lepších výsledků dosáhly nejen moderní obory, ale i hutnictví. To se dostalo do zisku ve výši 2,4 miliardy korun. V roce 2000 přitom tuzemští oceláři v souhrnu prodělali deset miliard korun.
Loni se průmysl podílel na přírůstku hrubého domácího produktu třiceti procenty. O rok dříve byl jeho příspěvek dokonce 82procentní.
</TEXT>
<HEADING>
Růst zisku zaznamenaly i stavebnictví a obchod
</HEADING>
<TEXT>
Zisky však hlásí nejen průmyslové obory, ale i další odvětví jako stavebnictví, obchod či kupříkladu hotely. Velké tuzemské firmy, kromě bank a pojišťoven, vydělaly za minulý rok 142,7 miliardy korun, což představuje sedmiprocentní nárůst oproti roku 2000.
Vývoj průmyslové produkce indexy ve stálých cenách, měsíční průměr roku 1990 = 100
PRAMEN: ČSÚ
</TEXT>
</DOC>
<DOC>
<DOCID>LN-20020518026</DOCID>
<DOCNO>LN-20020518026</DOCNO>
<DATE>05/18/02</DATE>
<GEOGRAPHY>KOŠICE/BUDAPEŠŤ</GEOGRAPHY>
<TEXT>
Maďarsko zavedlo kvóty na dovoz oceli. Importní omezení budou v platnosti od 3. června do 3. prosince. Vztahují se na 15 položek a vycházejí z průměrného dovozu za poslední tři roky zvýšeného o deset procent. Při jejich překročení zaplatí dovozce clo ve výši 20 až 25 procent, uvedlo maďarské ministerstvo hospodářství. Ocelářské společnosti Nová huť (NH) a Třinecké železárny (TŽ) vyzvou českou vládu, aby zavedla vůči Maďarsku odvetná celní opatření. Ministr průmyslu a obchodu Miroslav Grégr řekl, že Česká republika v červnu zahájí sledování dovozu některých hutních výrobků. Smyslem není prozatím omezit dovozy, ale zjistit jejich toky, aby v případě potřeby mohlo být přijato ochranné opatření.
</TEXT>
</DOC>
<DOC>
<DOCID>LN-20020518027</DOCID>
<DOCNO>LN-20020518027</DOCNO>
<DATE>05/18/02</DATE>
<GEOGRAPHY>PRAHA</GEOGRAPHY>
<TEXT>
Ministr průmyslu a obchodu Miroslav Grégr není stále spokojen s výší nabídky nizozemské společnosti LNM Holdings na koupi Nové huti. Ta má podle neoficiálních zdrojů nabízet několik milionů dolarů za 49procentní státní podíl v této ostravské společnosti. "Jejich nabídka zatím finančně neodpovídá," řekl ministr.
</TEXT>
</DOC>
<DOC>
<DOCID>LN-20020518028</DOCID>
<DOCNO>LN-20020518028</DOCNO>
<DATE>05/18/02</DATE>
<GEOGRAPHY>PRAHA</GEOGRAPHY>
<TEXT>
Slovensko i po zasedání Rady celní unie připravuje zavedení kvót na dovoz masových konzerv a řepkového oleje z Česka. Cítí se totiž ohroženo rostoucím podílem těchto českých produktů na svém trhu a stanovilo kvóty na 3038 tun konzerv a 9566 tun oleje ročně.
</TEXT>
</DOC>
<DOC>
<DOCID>LN-20020518029</DOCID>
<DOCNO>LN-20020518029</DOCNO>
<DATE>05/18/02</DATE>
<TITLE>
Chtěli byste vidět svého šéfa drhnout hajzlíky? Možná se vám to brzy poštěstí. Americká televizní společnost PBS začne v červnu vysílat program nazvaný Back to the Floor, což by se dalo volně přeložit jako Zpátky k lopatě. Budou v něm vystupovat ředitelé amerických firem, avšak nikoli jako špičkoví manažeři, nýbrž v pozici řadových zaměstnanců vlastního podniku. Podle listu The New York Times bude v prvním dílu vidět šéf amerických věznic John D. Ferguson, jak myje záchodky ženského žaláře v Novém Mexiku. Američané se inspirovali pořadem, který od roku 1997 pod stejným názvem vysílá britská BBC. Program vznikl v tvůrčí skupině šéfa ekonomických pořadů BBC Roberta Thirkella (49), který v The New York Times vysvětlil, jak dnešní společnost vnímá podnikové ředitele. "Jsou to moderní rytíři v nablýskaném brnění, kteří své prohry a vítězství zažívají v byznysu," tvrdí Thirkell. Už se těším, až se pořad objeví na Nově. Byla by to skvělá příležitost vidět třeba šéfa ČSOB Pavla Kavánka, jak s platem přepážkové úřednice žádá ve vlastní bance o hypotéku.
</TITLE>
<TEXT>
Média svým konzumentům mohou poskytovat různé formy satisfakce a jen na jejich majitelích záleží, zda chtějí být na někoho přísnější a k jinému shovívavější. Například nejčtenější německý deník Bild tradičně (už 50 let) straní pravici. Podle týdeníku BusinessWeek by se však jeho politická orientace mohla brzy změnit, pokud deník získá nového vlastníka. Čtyřicet procent Vydavatel Bildu společnosti Axel Springer Verlag - je totiž na prodej. A pokud se rozhodne prodat i Frieda Springerová, vdova po zakladateli Axelu Springerovi, lze ovládnout firmu celou. "Bild diktuje témata," tvrdí o deníku, který si denně přečte 11 milionů Němců, bavorský premiér a předseda CSU Edmund Stoiber, který se v zářijových volbách uchází o křeslo spolkového kancléře a spoléhá i na podporu Bildu. Jestli se však něčeho bojí i pravicový kandidát Stoiber, tak je to Bild v rukou Ruperta Murdocha. Proti tomu je i ten největší německý pravičák kopií Karla Marxe.
S dědictvím Marxova duchovního odkazu se konečně vypořádává Rusko. Vladimir Putin do země zavádí aspoň trochu pořádku, jak si ho pamatuje ze svých špionážních let v NDR. Nebo se aspoň snaží vzbuzovat takový dojem. Reportéři Newsweeku se proto koukli na zoubek jeho "zázraku" a zjistili, že to s ním není tak horké, jak se Putin tváří. Nedávno vláda kupříkladu schválila daňové úlevy pro malé podniky do dvaceti zaměstnanců. Z toho by měl mít radost Andrej Slavcov (29), majitel prádelny v komplexu Moskevské státní univerzity. Slavcov se však příliš neraduje. Chtěl by svůj byznys rozšířit, ale nechce upoutávat pozornost. "Když ví příliš mnoho lidí, kolik jste do podniku vložili, může to být riskantní," říká Slavcov. Nebojí se přitom mafiánů, ale armády státních úředníků. Od daňových policistů až po hygieniky, kteří mohou jeho podnik zlikvidovat, pokud jim nedá úplatek. Pro čtenáře z Česka je však už Rusko přece jen civilizovanou zemí.
Situaci v Rusku nedávno mapovalo i devadesát manažerů amerických investičních fondů. Chtěli se na vlastní oči přesvědčit, zda má smysl vkládat peníze do ruských podniků. Akcie na moskevské burze totiž od začátku letošního roku posílily o 56 procent, čehož si investoři nemohli nevšimnout. Michael J. Phillips, šéf fondu Frank Russell Co. s majetkem v hodnotě 70 miliard dolarů, po návratu z Ruské federace prohlásil, že to se zdravím podnikatelského prostředí v zemi není příliš růžové. "Problém vidím ve správě podniků, v regulaci (ekonomiky) a v bankovnictví," řekl Phillips týdeníku BusinessWeek. Přesto se prý do pěti až deseti let ocitne v majetku cizího kapitálu 20 až 40 procent ruského průmyslu. To je možná špatná zpráva pro ruské nacionalisty, ale radost bude mít Václav Klaus. Konečně ti cizáci, co touží jen po daňových prázdninách, odtáhnou z Česka. *
</TEXT>
</DOC>
<DOC>
<DOCID>LN-20020518030</DOCID>
<DOCNO>LN-20020518030</DOCNO>
<DATE>05/18/02</DATE>
<TITLE>
Stát prodělává stovky milionů korun na protahující se privatizaci Unipetrolu. O půl miliardy jej už připravila posilující koruna. Další peníze ztrácí na úrocích.
</TITLE>
<GEOGRAPHY>PRAHA</GEOGRAPHY>
<TEXT>
Šéf Agrofertu Andrej Babiš dodržel termín. Včerejšek byl totiž dnem, do kterého se zavázal dodat chybějící dokumenty týkající se spojení Agrofertu s Unipetrolem Úřadu pro ochranu hospodářské soutěže.
Antimonopolní úřad totiž musel v únoru správní řízení, které mělo spojení posvětit, přerušit. A to právě kvůli chybějícím materiálům.
Babiš včera LN řekl, že jeho firma dokumenty předala a že po skončení řízení Agrofert za Unipetrol zaplatí. Kristián Chalupa z tiskového oddělení úřadu dodání materiálů potvrdil.
Pokud antimonopolní úřad převzetí Unipetrolu povolí, Agrofert by měl složit peníze do pěti dnů. Tím, že se řízení protahuje, stát ztrácí stamiliony korun.
</TEXT>
<HEADING>
Cena klesla pod jedenáct miliard korun
</HEADING>
<TEXT>
Kupní cena je stanovena na 361 milionů eur. To v únoru představovalo částku 11,48 miliardy korun. Včera to bylo jen 10,95 miliardy korun. "Další peníze stát ztrácí z ušlých úroků," řekl analytik Lukáš Dufek z Baader Securities. Kdyby stát totiž peníze měl, mohl je zhodnocovat.
S placením za Unipetrol je spojena řada otazníků. Babiš nedávno uvedl, že financování vyřešil. Hovoří se o tom, že část peněz by měl hradit ze zdrojů svých firem, část z výnosu prodeje České rafinérské, která patří pod Unipetrol. To by se podle ekonomů dalo realizovat formou smluv o smlouvách budoucích, či formou domluvy s bankami. Českou rafinérskou chce údajně koupit Conoco, které Agrofert v tendru podpořilo.
</TEXT>
<HEADING>
Trh chce Unipetrol bez Babiše
</HEADING>
<TEXT>
Některé zdroje hovoří o tom, že Babiš záměrně řízení protahuje, aby snížil kupní cenu. Ta údajně může být tzv. referenční, což znamená, že se ještě může vlivem nastalých okolností změnit. "Do jisté míry taková ustanovení ve smlouvách existují vždycky. Například lze argumentovat, že se firma nachází v jiném stavu, než když jste prodej odsouhlasili," uvedl Dufek.
Firmám z Unipetrolu se navíc za letošní čtvrtletí rapidně zhoršily výsledky. Holding se propadl do ztráty 196 milionů korun, když o rok dříve měl v tomto období téměř sedmisetmilionový zisk. Může za to zejména recese v chemickém sektoru. Největší potíže má Spolana a Chemopetrol.
MF Dnes uvedla, že Agrofert možná uvažuje o odstoupení od transakce. Na to zareagovali investoři: cena akcií Unipetrolu se za včerejšek zvýšila o více než 9 procent.
Zástupce Rotch Energy (neúspěšný uchazeč v tendru o Unipetrol) Jiří Šmíd pro ČTK uvedl, že Rotch Energy by byla ochotna v případě upuštění Agrofertu od koupě ihned vstoupit do jednání s českým státem. "Zřejmě bychom museli znovu požádat o hloubkovou kontrolu a na základě výsledku Unipetrol znovu ohodnotit," řekl s tím, že od posledního prověření firmy již uběhlo více než půl roku.
</TEXT>
</DOC>
<DOC>
<DOCID>LN-20020518031</DOCID>
<DOCNO>LN-20020518031</DOCNO>
<DATE>05/18/02</DATE>
<TITLE>
PRAHA - Na trhu evropských leteckých dopravců, kteří nabízejí podstatně levnější služby než "klasické" aerolinky, dochází k podstatným změnám.
</TITLE>
<TEXT>
Britské levné aerolinky EasyJet kupují svého domácího konkurenta Go za 374 milionů liber (přes 18 miliard korun).
Spojením obou společností vzniká největší levný přepravce v Evropě. O svou pozici jedničky na tomto trhu tak přichází irská společnost Ryanair. "Akvizice nám pomůže stát se lídrem mezi levnými evropskými aerolinkami," zhodnotil obchod Stelios Haji-Ioannou, šéf a zakladatel EasyJet.
Obě fúzující firmy si dosud nevedly špatně. Přes recesi v letecké přepravě přepravila EasyJet v dubnu o takřka třicet procent více pasažérů než před rokem. Go zaznamenala dokonce 80procentní nárůst cestujících.
Podle expertů se Ryanair nemusí nové jedničky na trhu levných aerolinek obávat. Každá z těchto společností se totiž soustřeďuje na jiný druh zákazníků. EasyJet operuje mezi většími letišti a své služby poskytuje především často létajícím byznysmenům. Naopak Ryanair létá na malá letiště, vzdálená i 100 kilometrů od hlavních center. Je tak sice "superlevný" (letenka z Frankfurtu do Londýna stojí 10 eur), ale jeho služby využívají spíše příležitostní cestující a turisté.
</TEXT>
</DOC>
<DOC>
<DOCID>LN-20020518032</DOCID>
<DOCNO>LN-20020518032</DOCNO>
<DATE>05/18/02</DATE>
<TITLE>
Za nezodpovědnou označil kritiku Bílého domu za to, že nebyl schopen zabránit teroristickým útokům, viceprezident Dick Cheney.
</TITLE>
<GEOGRAPHY>WASHINGTON</GEOGRAPHY>
<TEXT>
Vláda amerického prezidenta George W. Bushe se urputně brání nařčením, že mohla předejít zářijovým teroristickým útokům na New York a Washington. Už loni v srpnu, tedy několik týdnů před útoky z 11. září, totiž existovaly informace, že se teroristé z organizace Al Kajda pokusí pravděpodobně unést americký letoun. K dispozici nicméně nebyly žádné detaily.
"Kdybych věděl, že nepřítel použije letouny, aby onoho osudného rána zabíjel, udělal bych vše, co bylo v mé moci, abych chránil americký lid," řekl prezident. Podle Bílého domu byla varování příliš vágní.
Amerického prezidenta kritizují především demokraté, kteří požadují vyšetření celého případu. Viceprezident Dick Cheney označil kritiku v době války za zcela nezodpovědnou. "Nebude-li Kongres plnit své povinnosti zodpovědně, poškodí to práci lidí a organizací, které nám pomáhají dovědět se víc a ubránit se těmto hrozbám," řekl Cheney.
Vyšetření požadují i pozůstalí po obětech útoků. "Je ostudné, že nikdo Američany nevaroval," řekl Stephen Push, jehož žena zahynula v letadle, které narazilo do Pentagonu. "Neznali jsme čas. Neznali jsme místo. A neznali jsme ani způsob útoku," uvedla však Bushova poradkyně pro otázky národní bezpečnosti Condoleezza Riceová. I přesto vyšetřování v Kongresu proběhne. Soustředí se zřejmě na to, proč spolu CIA a FBI dostatečně nespolupracovaly.
Vláda se nicméně už před útoky Al Kajdou zabývala. Podle televize NBC byl Bushovi předložen plán na likvidaci teroristické organizace 9. září, tedy dva dny před útoky. Bush neměl čas se s plánem seznámit ani ho podepsat. V zásadě se plán shodoval s tím, který byl použit po útocích loni na podzim.
</TEXT>
<HEADING>
Některá varování před 11. zářím
</HEADING>
<TEXT>
* 18. července 2001 - Federální úřad pro letectví (FAA) vydává varování, že může dojít k nespecifikovanému teroristickému činu * konec července 2001 - FAA vydává další zprávu, ve které varuje, že teroristé plánují únos letadla * 6. srpna 2001 - prezident Bush dostává analytickou zprávu, ve které byla uvedena i možnost, že Al Kajda Usámy bin Ládina dá unést civilní letoun * 16. srpna 2001 - FAA varuje přepravce před únosci, kteří by mohli použít zbraně maskované jako mobilní telefony či pera
Pramen: Reuters
</TEXT>
</DOC>
<DOC>
<DOCID>LN-20020518033</DOCID>
<DOCNO>LN-20020518033</DOCNO>
<DATE>05/18/02</DATE>
<GEOGRAPHY>KÁBUL</GEOGRAPHY>
<TEXT>
Šéf teroristické sítě Al Kajda a nejhledanější muž na světě Usáma bin Ládin je stále naživu. Prohlásil to údajně vůdce svrženého afghánského hnutí Taliban mulla Muhammad Umar, který je také na útěku a jehož včera citoval arabsky psaný londýnský list Asharq al-Awsat. Mulla Umar, jenž se podle deníku ukrývá v afghánských horách, také prohlásil, že válka v Afghánistánu ještě zdaleka neskončila.
</TEXT>
</DOC>
<DOC>
<DOCID>LN-20020518034</DOCID>
<DOCNO>LN-20020518034</DOCNO>
<DATE>05/18/02</DATE>
<GEOGRAPHY>WASHINGTON</GEOGRAPHY>
<TEXT>
Americký Senát včera výraznou většinou podpořil rozšíření NATO a schválil vojenskou pomoc určenou sedmi kandidátským zemím ze střední a východní Evropy. Rozšíření schválila již v listopadu Sněmovna reprezentantů. Pomoc, která má zemím umožnit přiblížit se k standardům NATO, má hodnotu 55,5 milionu dolarů a bude rozdělena mezi Bulharsko, Estonsko, Litvu, Lotyšsko, Slovensko, Slovinsko a Rumunsko. Tyto země mají za půl roku na summitu NATO v Praze šanci být přizvány do aliance.
</TEXT>
</DOC>
<DOC>
<DOCID>LN-20020518035</DOCID>
<DOCNO>LN-20020518035</DOCNO>
<DATE>05/18/02</DATE>
<GEOGRAPHY>ŠANGHAJ</GEOGRAPHY>
<TEXT>
Čínské úřady umožnily občanům volný přístup na internetové stránky amerického listu Washington Post a agentur Reuters a AP, které dosud podobně jako stránky řady dalších zahraničních médií blokovaly. Webové stránky listu Washington Post a obou tiskových agentur byly včera volně přístupné například v internetových kavárnách v Pekingu a Šanghaji. Stránky televize CNN či tchajwanských novin zůstávají nadále tabu.
</TEXT>
</DOC>
<DOC>
<DOCID>LN-20020518036</DOCID>
<DOCNO>LN-20020518036</DOCNO>
<DATE>05/18/02</DATE>
<TITLE>
BERLÍN - Dolní komora německého parlamentu včera zařadila ochranu práv zvířat do ústavy země. Poté, co legislativu schválí ještě horní komora, Německo se stane první zemí, která ústavně chrání práva zvířat.
</TITLE>
<TEXT>
Detaily praktického dopadu zákona jsou zatím nejasné. Federální ústavní soud má nyní posoudit, zda novela nebude v rozporu s jinými právy, například na provádění vědeckého výzkumu nebo náboženských rituálů u muslimů. Zákon nicméně nejspíš omezí testování léků a kosmetiky na zvířatech a bude přísněji kontrolovat zacházení s nimi.
Ministryně zemědělství a pro ochranu spotřebitelů Renate Künastová označila legislativu za "převratnou". Jedním dechem ale dodala, že nový zákon neznamená upřednostnění zvířat před člověkem. Novele "jde především o člověka. Na tom se samozřejmě nic nemění," prohlásila Künastová. Nepočetní odpůrci novely argumentují hlavně tím, že nový zákon může poškodit německý průmysl.
</TEXT>
</DOC>
<DOC>
<DOCID>LN-20020518037</DOCID>
<DOCNO>LN-20020518037</DOCNO>
<DATE>05/18/02</DATE>
<TITLE>
Absolutní většinu ve včerejších parlamentních volbách v Irsku mohla poprvé po 25 letech získat vládní strana.
</TITLE>
<GEOGRAPHY>DUBLIN</GEOGRAPHY>
<TEXT>
Vládní strana pravého středu Fianna Fáil (Bojovníci osudu) premiéra Bertieho Aherna očekávala drtivé vítězství ve včerejších volbách do irského parlamentu.
Její členové se navíc mohli dočkat překvapení: průzkumy volebních preferencí totiž nevylučovaly, že strana získá v 166členné dolní komoře absolutní většinu (tedy 84 křesel), a nebude muset sestavovat koaliční kabinet. Stalo by se tak poprvé po 25 letech od doby, kdy v roce 1977 Fianna Fáil zformovala jednobarevnou vládu.
Představitelé strany si ovšem něco podobného ani nepřáli. "Nevěřím, že strana může uspět sólově," potvrdil myšlenku pokračujícího koaličního partnerství Ahern. Bojovníci osudu, kteří dosud měli 77 parlamentních hlasů, tvořili vládu s Pokrokovými demokraty, tedy stranou, která vznikla odštěpením od Fianny Fáil v 80. letech. Ani Pokrokoví demokraté si konec koalice nepřáli. "Vláda jedné strany? V ŽÁDNÉM PŘÍPADĚ," hlásaly její předvolební billboardy.
Voliči Ahernovy strany měli všechny důvody zachovat jí svou věrnost. Hospodářský růst posledních pěti let, který umožnil snížení daní i velkorysé veřejné výdaje, spolu s Ahernovým image "muže z lidu", jsou základem obecného pocitu spokojenosti.
Ahernův hlavní rival, vůdce největší opoziční strany Fine Gael Michael Noonan, ho však kritizoval za krátkozrakost. "Současná vláda promrhala ekonomický růst naší země, špatně spravovala veřejné finance a nedokázala zlepšit úroveň veřejných služeb," řekl Noonan ve svém čtvrtečním projevu. Strana Fine Gael měla až doposud v dolní sněmovně irského parlamentu 54 křesel. Její preference svědčí o mírném poklesu popularity.
Politické křídlo Irské republikánské armády (IRA), opoziční strana Sinn Fein, měla podle průzkumů veřejného mínění velké šance na vylepšení svých pozic. Dosavadní držitelka jediného parlamentního křesla aspirovala na získání nejméně dvou dalších, podle pozorovatelů měla ale naději získat až sedm křesel. V kampani vsadila na spornou postavu Martina Ferrise, bývalého člena tajné Vojenské rady IRA.
Vztahy se zbytkem Evropy se podle listu The New York Times nástrojem předvolební kampaně nestaly. Loni v červnu Irové šokovali Evropu odmítnutím smlouvy o rozšíření EU ze summitu v Nice. Poslední průzkumy svědčí o tom, že postoj Irů vůči rozšíření zůstává podobný. Podle pozorovatelů by se to nová vláda měla pokusit změnit.
V průzkumech vedla vládní strana
</TEXT>
</DOC>
<DOC>
<DOCID>LN-20020518038</DOCID>
<DOCNO>LN-20020518038</DOCNO>
<DATE>05/18/02</DATE>
<GEOGRAPHY>LONDÝN</GEOGRAPHY>
<TEXT>
Dolní sněmovna britského parlamentu ve čtvrtek po vášnivé debatě souhlasila se zrušením zákona, který brání homosexuálním párům adoptovat děti. Právo na adopci mají získat i nesezdané heterosexuální páry. Novela ale zřejmě narazí na odpor členů Sněmovny lordů, která ji musí schválit. Právo homosexuálů na adopci prosazovali především vládní labouristé. Na jejich stranu se přidala i značná část opozičních konzervativců, kteří se tak postavili proti svému vůdci Ianu Duncanovi Smithovi. Adoptovat děti již mohou gayové v Nizozemsku, Dánsku, Švédsku a na Islandu.
</TEXT>
</DOC>
<DOC>
<DOCID>LN-20020518039</DOCID>
<DOCNO>LN-20020518039</DOCNO>
<DATE>05/18/02</DATE>
<TITLE>
HAMBURK - Když jde o fyzický vzhled, nejsou s německým kancléřem Gerhardem Schröderem žádné žerty. Dokonale se o tom přesvědčila tisková agentura DDP, která na počátku tohoto roku pustila do éteru zprávu, že si Schröder barví své šediny na hnědo.
</TITLE>
<TEXT>
Kancléř se rozčílil, že je to lež a celou záležitost dohnal k soudu v Hamburku. Ten mu včera dal za pravdu. Zprávy o krášlení Schröderových vlasů agentura nesmí dále šířit a pokud zákaz poruší, hrozí jí pokuta 10 tisíc eur.
Sotva kancléř vyhrál spor o své šediny, na obzoru se objevila možnost další soudní pře: v ní by hlavní roli mohlo hrát jeho tělo. K novému záchvatu zuřivosti přivedl Schrödera německý týdeník Stern.
</TEXT>
<HEADING>
Stern: Schröder je nahý
</HEADING>
<TEXT>
Na jeho titulní stránce se objevila fotomontáž nahého Schrödera, na které jsou fíkovým listem zakryty pouze kancléřovy intimní partie. Koláž doprovází titulek "Nahá pravda". Schröderova nahota má podle Sternu ukázat, že kancléř, který by rád zůstal v úřadu i po blížících se volbách, nemůže Němcům už vůbec nic nabídnout. Naopak obnažená modelka, jejíž fotografie byla umístěna vedle obrázku kancléře, toho podle Sternu může nabídnout mnoho.
Na jeho titulní stránce se objevila fotomontáž nahého Schrödera, na které jsou fíkovým listem zakryty pouze kancléřovy intimní partie. Koláž doprovází titulek "Nahá pravda". Schröderova nahota má podle Sternu ukázat, že kancléř, který by rád zůstal v úřadu i po blížících se volbách, nemůže Němcům už vůbec nic nabídnout. Naopak obnažená modelka, jejíž fotografie byla umístěna vedle obrázku kancléře, toho podle Sternu může nabídnout mnoho.
</TEXT>
</DOC>
<DOC>
<DOCID>LN-20020518040</DOCID>
<DOCNO>LN-20020518040</DOCNO>
<DATE>05/18/02</DATE>
<TITLE>
WASHINGTON - Americký prezident George W. Bush při návštěvě Moskvy příští týden svému hostiteli Vladimiru Putinovi navrhne spolupráci při vytváření tzv. protiraketového štítu. Podle nejmenovaného představitele Bushovy administrativy, kterého citoval britský deník The Times, má být příslušné ujednání oznámeno souběžně s podpisem dohody o snížení počtu jaderných hlavic obou mocností.
</TITLE>
<TEXT>
Americko-ruská deklarace o strategických vztazích má obsahovat i ujednání o vzniku společného výboru, jenž by měl dohodnout podrobnosti spolupráce při budování štítu. Bush se tak pokouší rozptýlit podezření Rusů, že odstoupením od smlouvy o omezené protiraketové obraně ABM, které oznámil již loni, a následným budováním silného obranného štítu chce zvrátit strategickou rovnováhu ve prospěch USA.
Rusové by podle záměrů Washingtonu měli přístup k americkým technologiím při spolupráci na konkrétních projektech jednotlivých komponentů protiraketových prostředků. Zároveň se od Ruska očekává, že bude Američanům předávat strategicky významné informace.
</TEXT>
<HEADING>
Ekonomika místo raket
</HEADING>
<TEXT>
Rusko ze své strany předpokládá, že deklarace Bushe a Putina bude obsahovat i ujištění o tom, že protiraketová obrana není zaměřena proti Rusku. Na včerejší americko-ruské konferenci v Moskvě to prohlásil náměstek ruského ministerstva zahraničí Alexej Měškov. Ostatní účastníci tohoto prestižního fóra včetně Bushova velvyslance v Rusku Alexandera Vershbowa vyjádřili přesvědčení, že podpis smlouvy o omezení jaderných zbraní a návazná deklarace umožní oběma státům soustředit se na ekonomickou spolupráci.
Velvyslanec Vershbow měl podle ruských médií dokonce uvést, že v americké vládní administrativě již byl zahájen proces personální výměny těch činitelů, kteří se na Rusko dívají výhradně prizmatem jaderného soupeření.
</TEXT>
</DOC>
<DOC>
<DOCID>LN-20020518041</DOCID>
<DOCNO>LN-20020518041</DOCNO>
<DATE>05/18/02</DATE>
<TITLE>
ČSSD zatím nehrozí potíže evropské levice
</TITLE>
<TEXT>
Tradiční formou pomoci v předvolební kampani je otevřená solidarita spřátelených stran ze zahraničí. Čeští sociální demokraté se v tomto směru mají stále ještě o co opřít. Proto také už v březnu přijel do Prahy britský labouristický premiér Tony Blair, který Miloše Zemana vychválil až do nebes. S kancléřem Gerhardem Schröderem (SPD) to kvůli Zemanovu hulvátství v rakouských novinách nevyšlo. Stoprocentně ho však nahradil evropský komisař Günter Verheugen.
Setkání evropských socialistů bylo pokračováním zahraniční podpory ČSSD. Atmosféra však byla úplně jiná než v době proevropské a prosocialistické spanilé jízdy Güntera Verheugena či při státnické verzi zemanovské P. R. kampaně Tonyho Blaira.
Po krachu prezidentské kandidatury socialisty Lionela Jospina a prohře nizozemských sociálních demokratů Wima Koka se evropský kontinent najednou barví z červena spíše do modra a černa. A i místní sociální demokraté musejí rázem řešit podobné problémy jako jejich přátelé v cizině: Má současná levice, která se chová velmi konsenzuálně, voličům co nabídnout? Neuškodí socialistům koketerie s dříve výhradně pravicovými ekonomickými modely?
Vladimír Špidla včera odpověděl jednoznačně: ani po čtyřech letech opoziční smlouvy nám nic takového nehrozí. Současný předseda ČSSD zřejmě sází na své výrazně sociální postoje, jimiž se liší od středopolaře Zemana. Až volby ukážou, jestli tato špidlovská nostalgie po zlatých časech levice ČSSD vyjde, nebo zda "český Jospin" dopadne stejně špatně jako jeho francouzský vzor, který ovšem na levicové ideály při boji o voličský střed poněkud zapomněl. Špidlovy vyhlídky na úspěch jsou však v rovnostářském Česku více než dobré.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020518042</DOCID>
<DOCNO>LN-20020518042</DOCNO>
<DATE>05/18/02</DATE>
<TITLE>
Vláda i Agrofert by měly odkrýt karty
</TITLE>
<TEXT>
Český kapitálový trh reagoval na spekulace, že Babišův Agrofert nezíská petrochemickou firmu Unipetrol, radostně. Kurs akcií Unipetrolu včera stoupl o více než devět procent. Jednání hráčů na trhu je pochopitelné. Privatizaci Unipetrolu totiž halí závoj tajemství. A právě nejistota patří k největším nepřátelům investorů - znemožňuje jim odhadovat vývoj firmy.
Stále totiž není jasné, zda kupní smlouva novému majiteli umožní Unipetrol rozprodat. A už vůbec ne, co má Babiš za lubem. Investory znervózňuje i financování transakce. Na přetřes se stále častěji dostává otázka, zda šéf Agrofertu nevytáhne víceméně standardními finančními operacemi peníze přímo z Unipetrolu.
Poté co vláda oznámila, že Unipetrol prodá Babišovi, spadla cena akcií o polovinu, na historické minimum. O peníze však kromě akcionářů přichází i stát, který se nezajistil proti posílení koruny. Obchod byl totiž smluven v eurech a zpevnění koruny již připravilo stát o půl miliardy.
Spekuluje se i o tom, zda cena za Unipetrol nezávisí na stavu této firmy. Té se nyní nedaří, což by se promítlo i v nižší ceně, kterou by stát inkasoval. K ukončení všech spekulací by stačilo jediné: aby vláda a Agrofert hrály méně tajemnou hru.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020518043</DOCID>
<DOCNO>LN-20020518043</DOCNO>
<DATE>05/18/02</DATE>
<TITLE>
Nepřijatelné požadavky k řešení nevedou
</TITLE>
<TEXT>
Zpravodaj ČTK oznámil z Norimberka, že prý mluvčí Sudetoněmeckého krajanského sdružení (SL) Johann Böhm přednesl na páteční tiskové konferenci požadavek, aby Benešovy dekrety byly prohlášeny za "neplatné od samého počátku". Pokud by se zpráva potvrdila, byl by to nedobrý signál, že oboustranná neústupnost a politické naschvály přerostly do dalšího stadia.
Dr. Böhm, ročník 1937, zkušený politik CSU a právník, nepochybně zná starou poučku, že politika je "umění možného". Jako předseda bavorského zemského parlamentu si vysloužil respekt; rozhodně není považován za nerozvážného radikála. Proč tedy přednáší jménem SL požadavek, který je pro českou politiku stejně nepřijatelný, jako byl pro německou stranu český postulát neplatnosti mnichovské dohody "od samého počátku"? Česká strana tehdy německou právní argumentaci uznala, spokojila se s neplatností "od nynějška" a s morálním odsouzením mnichovského diktátu. Příklad přímo modelový...
Než se naši předvolební borci pustí do vítaného pro ně sousta a opět přitlačí na pilu, měli bychom počkat na oficiální verzi a sledovat pozorně a bez hysterie další průběh letnicového srazu v Norimberku, zejména obsah projevů Otty Schilyho a Edmunda Stoibera.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020518044</DOCID>
<DOCNO>LN-20020518044</DOCNO>
<DATE>05/18/02</DATE>
<TITLE>
Strany by měly v programech odlišit neměnné principy od pouhých nápadů
</TITLE>
<TEXT>
České politické strany - především ty větší - se snaží před volbami upoutat pozornost maximalistickými hesly, výkřiky a požadavky. Například ODS přichází s nápadem rovné daně pro všechny bez výjimek a dobrý strýček Špidla chce zas na dvě děti vyplatit rodičům sto deset tisíc korun. Na všech těch nápadech je zajímavé snad jenom to, že se neuskuteční, zejména ne v příštích čtyřech letech.
</TEXT>
<HEADING>
Já nic, to přece oni!
</HEADING>
<TEXT>
Programové nápady, které prosadit nelze, se vykřikují do světa nesmírně snadno. Nic se tím totiž neriskuje. Nikoho to nic nestojí a nikoho to nic stát nebude. Když sám vím, že to nepůjde, nemusím také nic složitě propočítávat a hlavně: po volbách pak stačí vynadat voličům, že mi nedali 51 % hlasů, nebo to stačí všechno svést na případné koaliční partnery. Tedy pro případ, že by to někdo vzal vážně a kdyby se náhodou ještě někdo někdy vyptával, kde že to vlastně zůstal onen slavný nápad rovné daně či dárku pro rodiče. České politické strany nemají rády zodpovědnost, a proto dávají před reálným programem přednost výkřikům, které nikoho, nijak a k ničemu nezavazují.
Sama myšlenka rovné daně není špatný nápad. Realita je ovšem taková, že na něj ani sociální demokracie, ani lidovci a pochopitelně ani komunisté nikdy nepřistoupí. Idea rovné daně totiž odporuje základům paternalistické ideologie těchto stran. Socialisté budou vždy žádat progresivní zdanění bohatých a lidovci daňové úlevy "pro rodinu". A ODS to dobře ví. Možná by s její myšlenkou mohla koketovat Unie svobody (nebo její část) v případě, že se Koalice rozpadne, ale najisto s tím počítat nelze. Jenže ani s případnou podporou Unie svobody nemůže ODS získat potřebnou parlamentní většinu k prosazení této myšlenky. Na rovné dani je přitom podstatné to, že ji nelze zavést jenom napůl.
ODS dobře ví, že u nás nemáme většinový volební systém, a i kdybychom ho měli, nebude zisk 51 % parlamentních křesel pro tuto stranu pravděpodobný. Navíc má ODS v případě rovné daně problém s důvěryhodností. Prosazovala tuto myšlenku již před minulými volbami, ale pak dala přednost podpoře Zemanovy vlády a celé čtyři roky o rovné dani svatouškovsky mlčela. Pár let předtím tatáž strana zase vymyslela zákon o povinnosti všech vlád předkládat již navěky vyrovnané rozpočty. Kde je dnes tomuto skvělému nápadu konec?
Podobně je na tom ČSSD s koňskou injekční dávkou rodinám. S kým jít v této věci do holportu? Snad s komunisty? To ne, to určitě nebude stát Špidlovi za to. A komunistům by mohlo také vadit, že to nevymysleli sami. Špidlou navrhovaná částka znamená tak neuvěřitelně drahou a rozhazovačnou politiku, že by ji nepodpořili ani lidovci. Takže z toho zase nic nebude.
V tomto ohledu je paradoxní, že ani ČSSD, ani ODS nevylučují po volbách velkou koalici. Ta se dokonce mnohým pozorovatelům jeví jako nejpravděpodobnější varianta povolebního uspořádání. Takže to s těmi plány asi nebude tak horké. Nebo tu máme pro obě strany návrh: velká koalice ČSSD - ODS může prosadit rovnou daň i sto deset tisíc na každé dvě děti. Jak krásně to půjde dohromady!
</TEXT>
<HEADING>
Říci jasně, z čeho nelze slevit
</HEADING>
<TEXT>
Politické strany by lépe posloužily voličům, kdyby vymezily mantinely a rozlišily své principy a vlastní ideologii od zmíněných "skvělých nápadů", jako je rovná daň (tu mimochodem nevymyslela ODS, ve světě jde o myšlenku odvěkou, i když málokde uskutečněnou). Neocenitelný servis pro voliče by spočíval v tom, že by na základě volebních programů získali rámcovou představu, co jsou pro jednotlivé politické strany principy, z nichž nelze v rámci koaličních jednání slevit, a co jsou jen lopatou nahozené nápady, kterých se strana může také vzdát.
Tak například si lze jako ideologický princip ODS představit to, že tato strana vstoupí do koalice pouze s tím, kdo jí pomůže snížit daňové zatížení. Způsob může být předmětem případného koaliční jednání, přestože ODS dá najevo své priority. Podobně může své principy razit pravděpodobně v opačném gardu ČSSD.
Program Koalice má problémy opačného rázu: je natolik opatrný a bezvýrazný, že je z něj zřejmé pouze to, že nejdůležitější ze všeho je dostat se znovu do vlády a potenciální partnery příliš nepopudit. Hlavně si nikoho předem nenaštvat a neprezentovat předem nic principiálního!
Český volič má tedy zatím jedinou jistotu, a sice že do vlády se hrne úplně každý, a proto každý může "beztrestně" slibovat a navrhovat cokoliv.
</TEXT>
</DOC>
<DOC>
<DOCID>LN-20020518045</DOCID>
<DOCNO>LN-20020518045</DOCNO>
<DATE>05/18/02</DATE>
<TITLE>
Facka, kterou po osmi letech relativně úspěšné vlády dostala nizozemská Strana práce, jež ztratila polovinu křesel v parlamentu, je jen dalším varováním pro evropskou levici. Ta se ještě na konci 90. let cítila pevná v kramflecích.
</TITLE>
<TEXT>
Posmrtný úspěch Pima Fortuyna, populistického tribuna zavražděného 6. května, má jistě kořeny v samých základech holandské společnosti, rozpolcené mezi konzervativním dědictvím kalvinismu a liberalizací mravů, v rámci které Nizozemsko jako první země v Evropě legalizovalo měkké drogy či eutanazii.(...) Ovšem za národními specifiky jednotlivých populistických či extremistických hnutí od Rakouska po Francii, od Itálie po Dánsko, Belgii, Nizozemsko i Švýcarsko je třeba vidět společný základ. (...)
Stejně jako Le Pen i Pim Fortuyn tvrdil, že jen nahlas říká, co si druzí myslí. To je však rovněž způsob, jak dát průchod i tomu nejhoršímu. (...) Tomuto neopopulismu připravila cestu depolitizace politiky ve jménu společného spravování věcí. (...) Skončí někdy spoušť, která v Evropě zasazuje ránu jedné sociálnědemokratické vládě za druhou? (17. 5. 2002)
</TEXT>
</DOC>
<DOC>
<DOCID>LN-20020518046</DOCID>
<DOCNO>LN-20020518046</DOCNO>
<DATE>05/18/02</DATE>
<TITLE>
říká ministr kultury Pavel Dostál, podle něhož peníze určené na kulturu spolkl resort obrany
</TITLE>
<TEXT>
ROZHOVOR TÝDNE
</TEXT>
<HEADING>
Pavel Dostál
</HEADING>
<TEXT>
Za poslední čtyři roky má za sebou Pavel Dostál několik prohraných bitev. Většinou ho porazil vládní kolega - ministr financí.
LN: Miloš Zeman řekl, že se v politice naučil jedné důležité věci: největším nebezpečím nejsou názoroví protivníci, ale blbci. Co jste se naučil vy?
Dovolte, abych Miloši Zemanovi oponoval. On je pro vlastní bonmot ochoten zabít vlastní babičku. Je strašně jednoduché považovat lidi za blbce. Nemám pocit, že jsem jako ministr měl proti sobě blbce. Mnohdy jsem proti sobě měl zle zlobbované lidi.
</TEXT>
<HEADING>
LN: Můžete být konkrétní?
</HEADING>
<TEXT>
Můžu být velice konkrétní. Ještě nedávno jsem se snažil zpřísnit zákon o vývozu kulturních hodnot a zliberalizovat jejich dovoz. Starožitnická lobby, která je v ODS, KDU-ČSL a US, mě vyděsila a porazila.
</TEXT>
<HEADING>
LN: Jakých lidí se týká?
</HEADING>
<TEXT>
Za starožitnickou a překupnickou lobby kopou hlavně poslanci ODS Josef Ježek a Aleš Rozehnal, který je sám starožitník. Ten zákon jsem nevymyslel já. Zdědil jsem ho po ministrovi Stropnickém a ten zas po ministru Talířovi. A najednou pan Talíř vystoupil a sám byl proti zákonu!
LN: Lobboval proti něčemu, co měl sám ve svém resortu?
V jeho případě to nebyl lobbing, ale pomsta. On pak jednomu poslanci řekl: "Byl jsem proti, protože vy jste si prosadil církevní zákon!" Česká kulturní politika je založená na principu Haškovy věty "Zabili jste mi strejčka, tady máte přes držku".
LN: Nebyl vaším názorovým protivníkem především ministr financí?
Ten se samozřejmě chová tak, jako když vy sedíte na pokladničce a ostatní od vás chtějí peníze na lízátko.
</TEXT>
<HEADING>
LN: Kdo byl pro vás nejhorší?
</HEADING>
<TEXT>
Svobodu si už ani nepamatuju. U Mertlíka to bylo asi nejhorší. Děsný. U něj jsem měl pocit, že při slově kultura sahá po revolveru! Mertlík, jehož tatínek byl slavný překladatel, s nímž já jsem kdysi spolupracoval! Je to chladný technokrat. Přesně ten typ Klause, který když se maluje byt, říká: "Knihy musí na balkon." Největší pochopení pro kulturu má Rusnok.
LN: Chtěl byste být ministrem kultury i v dalším volebním období?
To není otázka mého chtění nebo nechtění. Když mi Miloš Zeman v roce 1998 navrhl funkci ministra kultury, také to vůbec nebylo mé přání. Když mi to tehdy řekl, do noci jsme debatovali o tom, zda to je, nebo není rozumné. Já jsem mu řekl svá negativa a on svá pozitiva. Jako největší plus uvedl, že potřebuje člověka, který je sociální demokrat, ale vůbec tak není vnímán.
LN: Jaká negativa jste uvedl vy?
Například svoji jazykovou neznalost.
LN: Byla vaše obava oprávněná? Hodně vám ve funkci jazykové znalosti chyběly?
Miloš Zeman mi na to tehdy řekl: "Blbče, na to máš tlumočníky." Pravda je, že jsem někdy v zoufalé situaci. Pořád se ohlížím, zda za mnou stojí tlumočník.
LN: Troufl byste si na ministerský post, kdyby se spojily resorty kultury a školství, jak to chtějí udělat ODS a Unie svobody?
Ne. Nehledě k tomu, že takové spojení by byla pitomost. V této chvíli se nikdo, ani Ivan Langer, nemůže zbavit povinnosti vůči naší kultuře.
LN: Neříká to jen Langer, ale třeba i Hana Marvanová.
Marvanovou radši nebudu komentovat, protože člověk má být zdvořilý vůči ženám. Langer je chlap a ten to snese.
LN: Hana Marvanová by toho vzhledem ke své minulosti před listopadem - zřejmě snesla víc než Ivan Langer.
</TEXT>
<HEADING>
Prostě proč bych měl komentovat každou pitomost?
</HEADING>
<TEXT>
LN: Co jste říkal na některé nápady svých kolegů? Třeba když chtěl ministr Schling motivovat lidi k nákupu nového vozu: když se zbaví ojetého, dostanou na nový ze státního rozpočtu devadesát tisíc korun.
Jsou myšlenky, kterých si zásadně nevšímám, protože se domnívám, že to nejsou ani myšlenky. Ale on tohle ve vládě nikdy nenavrhl. Prostě o tom najednou začal mluvit v médiích. Jinak si dovedu představit Zemana, jak po něm hází kalamářem.
LN: Líbí se vám Špidlův návrh dávat rodičům v několika fázích za dvě děti sto deset tisíc?
Mluvíte s člověkem, kterého se to v jeho šedesáti letech už netýká. Je to ale jeden z pokusů oživit populaci a k tomu je potřeba zkušební doba. Vždyť stačí od začátku platnosti zákona počkat devět měsíců. Tedy když jde o dvě děti, tak dva roky. Pak zjistíme, jestli to byla pitomost.
</TEXT>
<HEADING>
LN: To bude trochu drahý pokus.
</HEADING>
<TEXT>
A budoucnost je drahá, nebo není drahá? LN: Kdybyste neměl ministerský plat a byl mladší, tak by vás Špidlův návrh motivoval, abyste si udělal dvě děti?
Udělal? Já nejsem robot, abych dělal děti. To jsem zvědavej, jestli to tam takhle napíšete. Kdybych byl v sociální skupině, které se týká jakékoli zdražení, určitě bych o tom přemýšlel. V sedmdesátých letech, kdy už jsem tedy stejně nedělal děti, státní podpora - zlevněné dupačky a plenky - znamenala obrovský nárůst počtu dětí. Takže bych se asi ptal: "Pomůže to dítěti, když ho teď stvoříme?"
LN: Opozice vás kritizuje. Třeba Ivan Langer prohlásil, že by vládu postavil do řady a rozdal jí batohy, aby mohla jít. Jde prý jen o to, zda by Zemanovi ministři při své fyzické kondici dokázali alespoň stát. Kdo je podle vás nejslabší článek vlády? Tedy pomineme-li tu fyzickou kondici.
Proč bych měl zlou větu splácet další zlou větou? Já si pamatuju Langra, jak v roce 1988 s batohem na zádech dělal Mikuláše dětem papalášů na okresním výboru KSČ. Dnes říká, že to dělal za flašku vodky a že byl vlastně disident, protože ostatní dělali dědu Mráze. A teď mluví o ruksakách? Co se týče fyzické kondice, tu má nejlepší asi Grégr. A ten nejslabší článek vlády, na který se mě ptáte... Kdybych se já vás zeptal na nejhorší redaktory v LN, co byste mi řekla? Já budu ke svým přátelům loajální.
LN: Ptám se proto, že vaši přátelé rozhodují o této zemi.
Ale já jsem ke svým kamarádům loajální, i když dělají chyby. Ode mě o žádném kamarádovi neuslyšíte nic špatného.
</TEXT>
<HEADING>
LN: Ani kdyby této zemi škodil?
</HEADING>
<TEXT>
Nemyslím, že by někdo z nich zemi škodil. Vy novináři této zemi škodíte mnohdy více. Ale to je věc názoru. LN: Vláda vydá knihu o Benešových dekretech. Slíbili jste, že se tak stane do konce května. Stihnete to?
Počítám, že ji 5. června představím na zasedání vlády.
LN: Nepřiživujete problém s dekrety tím, že vydáváte knihu, která vzbudila dost negativních reakcí?
To je stejné, jako kdyby někdo psal knihu o drogách a už ho za to budete napadat. Vždyť nikdo neví, jak ta knížka bude vypadat! Ale už křičíte, jak je to hrozné.
LN: Mluvím jen o negativních reakcích a ty byly třeba kvůli způsobu, jakým jste vybrali nakladatele. Proč jste se rozhodli rovnou pro Jaroslava Kořána?
Pan Kořán tu zakázku získal na základě rozhodnutí vlády.
LN: Kdybyste vypsali výběrové řízení, mohli jste díky konkurenci nakladatelů dosáhnout nižších nákladů na knihu.
To byla krásná nahrávka na smeč! To jsem zvědavej, jak mi odpovíte. Vy se domníváte, že na napsání knížky je možno vypsat veřejné výběrové řízení? To jsem měl napsat do novin: "Já, ministr kultury Pavel Dostál, vypisuji výběrové řízení na knížku Sudety - ještě živý problém?" Pitomost.
LN: Mohl byste tam přece napsat, ať vám nakladatelství nabídnou tým odborníků, který by knihu zpracoval, a náklady, za které by knihu dokázala udělat.
Státní zakázka říká, že se zadá to a to. Já bych musel zadat téma.
LN: Zadal byste ho stejně, jako jste ho zadal Kořánovi, ne?
Pan Kořán je odpovědný za vytištění té knížky a já za obsah.
LN: To není odpověď na otázku, proč zrovna nakladatelství Gallery.
Prostě zadávat výběrové řízení na napsání knížky je pitomost. Já nevím, jak se třeba zadává výběrové řízení na román.
LN: Román je fikce, a to snad knížka o Benešových dekretech nemá být.
Fikce... Vždyť vy o té knížce nic nevíte! Vy o ní víte dokonce daleko méně, než si umíte představit. Ale už přicházíte s otázkou, co je na tom správné, že ji vydáváme.
LN: Na to jsem se vůbec neptala.
Já jsem neporušil žádný zákon. LN: To jsem taky neřekla. Jen se ptám, proč jste vybral firmu Gallery.
Protože byla schopná udělat mi knížku do jednoho a půl měsíce.
LN: Kdežto ostatní ne?
A taky proto, že Gallery už několik let dobře spolupracuje s ministerstvem.
LN: Můžete alespoň říci, kteří historikové a právníci se na knize podílejí?
To nemůžu. Je to velice široká skupina lidí.
LN: Proč to nemůžete říci, když je placena ze státního rozpočtu?
Protože novináře by měla zajímat až podoba produktu. Proč byste měla hodnotit jméno člověka, který na tom pracuje?
LN: Já nikoho nechci hodnotit. Jen se ptám na jména autorů.
Třeba Jiří Gruša, Václav Kural, Václav Pavlíček, Robert Kvaček a další. Skupina historiků, z nichž polovina je mladší než čtyřicet let.
LN: Odborník na česko-německé dějiny Jan Křen mezi těmito jmény je?
To byly mindráky pana Křena. Určil jsem si seznam možných autorů. Než jsem Křena stačil oslovit, začaly mi přicházet dopisy, že bych si měl dávat pozor, protože pan doktor Křen by napsal velice tendenční knihu. Vzhledem k jeho historickým pracím z 50. let by se této knize nedalo věřit. Nechtěl jsem nikoho kádrovat, ale než jsem ho stačil oslovit, pan doktor Křen s hrdinným praporem prohlásil, že nebude ministrovi sloužit, protože se tak nechoval ani v 50. letech.
LN: Teď o vás. Mluvil jste o svých prohraných válkách. Tou jednou byla revitalizace Státního fondu kultury. Proč se nepodařila?
Protože se Česká televize a Prima podělaly před Sazkou.
</TEXT>
<HEADING>
LN: Za všechno může Eurolotto?
</HEADING>
<TEXT>
Ano. ČT i Prima mi přislíbily spolupráci. A Prima dokonce natočila Eurolotto jako zábavný pořad. Ale pan Hušák ze Sazky pak seděl tady u mě v kanceláři a říkal mi, že mě vyřadí. Sazka z projektu couvla a česká kultura přišla o pět set milionů korun. Do Státního fondu kultury jsme získali pouze šest milionů za stírací losy. Česká republika udělala něco, co nikdo jiný - odstátnila státní loterii. Tak ztratila možnost kontroly. A odnesla to česká kultura. Celé to nastartoval Tigrid, když se zbláznil a zrušil Matesa.
</TEXT>
<HEADING>
LN: Kolik peněz je ve fondu dnes?
</HEADING>
<TEXT>
Když jsem sem přišel, byla tam nula. Pak se to vyšplhalo na šest milionů za ty stírací losy. Ale ty se ihned rozdělily na projekty. Dnes je na účtě zanedbatelná částka.
LN: Desítky tisíc? Stovky tisíc?
Přibližně čtyři sta tisíc.
LN: Vaší další prohrou je neuskutečněná vize inspirovat se francouzskou kulturní politikou. Zdálo se to opozici příliš socialistické?
Ano. Marně jsem jim vysvětloval, že francouzská kulturní politika vznikla za konzervativců. Příkladem této politiky je ona malá kulturní daň za předměty kulturní hodnoty.
</TEXT>
<HEADING>
LN: Ta se nelíbila Mertlíkovi. Proč?
</HEADING>
<TEXT>
Ministr Mertlík to tehdy označil za nepřípustnou nepřímou daň a řekl, že ji v žádném případě nedovolí. Knížka, která stojí sto korun, by stála o korunu víc. A ta by šla do fondu kultury. Můj návrh zákona o kinematografii zase pohořel u ODS.
LN: Další nesplněný slib - transformace kulturních příspěvkových organizací na veřejnoprávní. V tom vám zabránilo, tuším, také ministerstvo financí.
Ano, stopli to kvůli odpisovým pravidlům. A protože platí úzus, že vláda neschválí něco, co blokuje ministerstvo financí, ani jsem jí to nepředložil. Ale všechno je to tady v šuplících. Je tu připravený zákon o kinematografii, zákon o Státním fondu kultury... A věřte - je jedno, zda bude v příští vládě ČSSD, nebo Marťani. Ty zákony jsou potřeba, časem se na to přijde.
LN: Když jste před volbami sliboval, co jako ministr kultury uděláte, nevěděl jste, že nebudete mít podporu vlády?
Nevěděl. Já jsem měl tyto zákony zpola připravené už před volbami.
LN: Když vám nevycházel vstříc Mertlík, proč jste o tom pak nejednal s Rusnokem, který má podle vás pro kulturu pochopení?
Příslušný legislativní proces by se už nestihl.
LN: Sliboval jste, že pro ministerstvo kultury prosadíte ze státního rozpočtu jedno procento výdajů. Kolik je to dnes?
Dnes je to 0,72 procenta. Bylo to 0,78. Jsme členy NATO a obrana potřebovala 2,5 procenta. A protože je neměla, muselo se to vzít jinde. Nechci nadávat na NATO, ale tohle je jeden z důvodů, proč se výdaje na kulturu ještě zmenšily.
LN: Mohli jste získat více peněz tím, že by se cestovní ruch přesunul z ministerstva pro místní rozvoj k vám. To jste měl ostatně také v plánu.
Tehdejší ministr Císař se tomu bránil a s Lachnitem jsem tu válku už nevedl. Cestovní ruch by měl spadat pod kulturu, protože právě té patří památky. Nebo ať tedy památky patří pod místní rozvoj.
LN: Proč jste s Lachnitem nejednal?
Protože on převzal ministerstvo se stejnými náměstky, se stejnými názory... Taková válka by neměla smysl.
LN: Mělo pak smysl, že Miloš Zeman tyto ministry vyměňoval?
Nevím, zeptejte se Zemana.
U Mertlíka to bylo asi nejhorší. Děsný. U něj jsem měl pocit, že při slově kultura sahá po revolveru.
Česká kulturní politika je založená na principu Haškovy věty "Zabili jste mi strejčka, tady máte přes držku"
S ministrem kultury hovořila Renata Kalenská
</TEXT>
</DOC>
<DOC>
<DOCID>LN-20020518047</DOCID>
<DOCNO>LN-20020518047</DOCNO>
<DATE>05/18/02</DATE>
<TITLE>
WASHINGTON - Oběžná dráha využívaná pro většinu komunikačních družic bude podle odborníků nebezpečná a nepoužitelná, nebudou-li vysloužilé satelity odkloněny hlouběji do vesmíru, na dráhu vesmírného odpadu. Kolize prý hrozí zejména na dráze nad rovníkem, používané pro televizní komunikační satelity. Tato zařízení jsou umístěna asi 35 880 kilometrů nad rovníkem a pohybují se rychlostí Země, takže zůstávají v konstantní pozici vůči pevnému příjmovému zařízení na Zemi.
</TITLE>
<TEXT>
Dráha má omezenou kapacitu a satelity na ní umístěné nemohou manévrovat, aby se vyhnuly srážce. Nebudou-li odstraněny, jakmile doslouží, mohou zabírat místo tisíce let. Velké riziko představuje exploze jejich paliva či baterií. Úlomky z nich mohou zničit ostatní satelity na dráze.
Mezinárodní telekomunikační svaz už před několika lety doporučil, aby operátoři přemísťovali vysloužilé satelity do vyšších drah, čímž se ale všichni provozovatelé neřídí.
</TEXT>
</DOC>
<DOC>
<DOCID>LN-20020518048</DOCID>
<DOCNO>LN-20020518048</DOCNO>
<DATE>05/18/02</DATE>
<TITLE>
NEW YORK - Pád vesmírného tělesa před 65 miliony let vyhubil dinosaury. Vědci však nyní objevili důkazy, že náraz jiného tělesa před 200 miliony let jim naopak pomohl Zemi ovládnout.
</TITLE>
<TEXT>
Paleontologové zjistili, že krátce před počátkem jurského období (asi před 202 miliony let) došlo k hromadnému zániku velkého počtu druhů živočichů a k nástupu dinosaurů jako převažující fauny.
Současně vědci objevili ve vrstvách hornin z té doby neobvykle velkou koncentraci kovu iridia, které je obsaženo v kometách nebo v asteroidech.
"Náš výzkum naznačuje, že před 200 miliony let narazil na Zemi asteroid nebo kometa a poté následoval populační růst dinosaurů v jurském období," uvedl Kent Rutgers, geolog z Columbijské univerzity v New Yorku.
Dalším nepřímým důkazem katastrofy je podle vědců skutečnost, že na počátku jurského období se změnila magnetická polarita Země. Prozatím není známo, kam vesmírné těleso před 200 miliony udeřilo. To, které vyhubilo dinosaury o 135 milionů let později, prý dopadlo do oblasti mexického Yucatánu.
Teorie o vesmírných příčinách zániku dinosaurů nejsou přijímány jednoznačně. Někteří odborníci se domnívají, že příčinou možná byla postupná změna klimatu, které se studenokrevní dinosauři nestačili přizpůsobit.
</TEXT>
</DOC>
<DOC>
<DOCID>LN-20020518049</DOCID>
<DOCNO>LN-20020518049</DOCNO>
<DATE>05/18/02</DATE>
<TITLE>
Zlomená páteř, dávení, pohmožděniny - podobné nehody se japonským soutěžícím stávají stále častěji.
</TITLE>
<GEOGRAPHY>TOKIO</GEOGRAPHY>
<TEXT>
Být soutěžícím v japonských televizních pořadech může být pěkně náročné, ať už se po člověku žádá chvatné polykání nudlové polévky, nebo běh mezi rozhoupanými dřevěnými kládami. Divák se ale baví - a to je pro televizní stanice hlavní. Po sérii nehod, které japonské soutěžní pořady v poslední době postihly, se však čím dál tím častěji objevuje otázka, jestli to všechno už nezašlo příliš daleko.
Tento týden začala policie vyšetřovat kvůli nedbalosti producenta soutěže "Svalovci", v níž proti sobě každý týden stane v sérii zkoušek mrštnosti a síly amatér a atlet. Při jednom natáčení totiž skončili dva soutěžící s poraněnou páteří. V současné době proto TBS vysílání pořadu pozastavila a začala posuzovat "bezpečnostní politiku a obsah soutěže".
Tato televizní soutěž ale není jediná, která se dostala pod palbu kritiky. Také pořad "Klub jídelních bitev" byl pozastaven. Důvodem byla smrt středoškolského studenta, který se udusil rohlíkem, když se snažil napodobit soutěžící v "rychlojídle", tak jak je předváděla televizní soutěž.
V této show soutěžili většinou mladí muži v hltání talířů suši, pití sklenic mléka či srkání vařicích nudlových polévek. Na některých bylo přitom víc než zřetelně vidět, jak se snaží zastavit dávivý reflex. Japonsko je považováno za zemi, která razí nové trendy v televizních soutěžích, do nichž často zatahuje disciplíny hraničící se sadismem, jež jsou však divácky přitažlivé. První takovou soutěží byl "Takešiho hrad", vysílaný od roku 1980, kde soutěžící v plastových chráničích a přilbách podstupovali řadu nebezpečných disciplín za kousavého komentáře moderátorů. Ani tato soutěž se přitom neobešla bez několika vážných zranění.
Také televizní stanice Nippon Television Network (NTN) se vydala podobným směrem. V jedné z epizod své soutěže "Radio Boy" vyslala soutěžící do sousedních asijských zemí s penězi v hodnotě jednoho tisíce dolarů, aby se snažili najít osobu co nejvíce podobnou některé z japonských celebrit.
</TEXT>
</DOC>
<DOC>
<DOCID>LN-20020518050</DOCID>
<DOCNO>LN-20020518050</DOCNO>
<DATE>05/18/02</DATE>
<TITLE>
Chytrá cenzura neexistuje, existují jen hloupí cenzoři. Proto také v normální společnosti žádný zákon cenzuru nepřipouští, ani předběžnou, ale ani jinou, která zakazuje až dodatečně. Tím spíše platí toto vyřazení cenzury z dikce zákonů ve společnosti, jež si říká otevřená. Například nařízení, jež přikazuje, aby byly v televizi nějak označeny pořady, které podle názoru její dramaturgie nejsou vhodné pro nezletilce, není cenzurním opatřením, protože nerozhoduje, co se vysílat má a nemá.
</TITLE>
<TEXT>
Cenzuře je ale nebezpečně blízko každé úřední rozhodnutí o nevhodnosti uměleckého či dokumentárního pořadu, s nímž je spjata i hrozba dodatečných sankcí. To proto, že administrativním způsobem vynáší zcela jednoznačný soud ve věci vkusu, v níž však každé rozhodnutí zároveň hodnotí a vyslovuje se ke kvalitě.
Právě proto bylo nesmyslné "oznámení o zahájení správního řízení" ze strany Rady pro rozhlasové a televizní vysílání, kterým "posoudila" nevhodnost divadelní hry současného švédského autora Pera Enquista, a právě proto je ještě nesmyslnější její usnesení z konce dubna, jež se týká dokumentárního pořadu "Nesmrtelný život a smrt Mikiho Volka - rokenrolového krále". Ten podle sprostoměrné rady mohl ohrozit fyzický, psychický a mravní vývoj dětí a mladistvých.
Nejde o hloupost televizních radních; v sázce je více. Špičková divadelní hra - stejně jako profesionálně poctivě vytvořený dokument ničí vývoj neohrožují proto, že v nich dominuje estetická funkce jazyka nad funkcemi jinými. Na rozdíl od Peříčka či erotických filmů, v nichž je tato funkce naopak ve velmi podřízeném postavení, uplatňuje-li se vůbec nějak. Sprostá slova či vulgární výrazy slouží v obou případech naprosto odlišně.
Jestliže se radě zdá, že v Enquistově hře anebo v dokumentu o legendě českého rokenrolu padají sprostá slova, pak tím říká, že je jejich estetická hodnota nulová. K takovému soudu však nemá sebemenší oprávnění.
Jak řečeno, nejde o radní, kteří se honí za sprostými slovy, ale o to, že tato vskutku cenzurní opatření likvidují rozdíl mezi uměleckým dílem a škvárem či skutečnou pornografií. Že nejde o případ ojedinělý, o tom svědčí i chování hradních úředníků, kteří zakázali venkovní část výstavy Politik-um na nádvořích Pražského hradu, pořádanou Centrem pro současné umění. Kancelář prezidenta tím říká: Politické umění, které neskrývá svou zaujatost, které provokuje, aby donutilo myslet, je nemravné.
Skutečnost je zcela jiná: oba zásahy narušují zdravý vývoj společnosti a vedou ji k pokrytectví. Do desáté hodiny večerní se chováme jako andělé, ale pak ať si každý dělá, co chce. Zvlášť nadrženým jedincům se doporučuje sledovat výběr nejšťavnatějších sprosťáren páně premiéra.
</TEXT>
</DOC>
<DOC>
<DOCID>LN-20020518051</DOCID>
<DOCNO>LN-20020518051</DOCNO>
<DATE>05/18/02</DATE>
<TITLE>
Nataša. Jméno je ruskou domáckou formou Natálie. Původně dostávaly toto jméno dívky, které se narodily o Vánocích (Christi natalia). Základem je latinské slovo natalis, tedy "rodný". Křesťanský kalendář dnes oslavuje papeže a mučedníka Jana I., který vstoupil na papežský stolec v roce 523.
</TITLE>
<TEXT>
Ivo. Jde patrně o naši domáckou podobu ke jménu Ivan. Původ však není zcela jasný. Jazykovědci se domnívají, že základem jména by mohlo být staroněmecké slovo íwa (dnes Eibe), což znamenalo "tis". Šlo tedy o "bojovníka s tisovým lukem". V církevním kalendáři má dnes svátek Celestin (Celestýn). Toto jméno je odrazem latinského slova caelestis, "nebeský".
</TEXT>
</DOC>
<DOC>
<DOCID>LN-20020518052</DOCID>
<DOCNO>LN-20020518052</DOCNO>
<DATE>05/18/02</DATE>
<TITLE>
Ti, kdo chtějí zeštíhlit stát na minimum, navrhují léčbu, která je horší než sama nemoc
</TITLE>
<TEXT>
Se státní správou má u nás negativní zkušenost snad každý. Fakt, že v celosvětovém měřítku na tom nejsme zas tak špatně, utěší málokoho. Které problémy jsou nejpodstatnější? A jaký přístup bychom měli zvolit při jejich řešení? Je třeba "zmenšit" stát?
Způsob, jímž lidstvo spravuje samo sebe, zneklidňuje. Důvody jsou nasnadě. Škody způsobené špatnou veřejnou politikou a správou jsou často mnohem závažnější než škody vyvolané přírodními katastrofami. Jsou dány nejen nedokonalostí historicky vzniklých způsobů řešení veřejných záležitostí, ale i nepřipraveností lidstva zvládat zcela nové výzvy globalizace. Od systému správy, který jakž takž fungoval v době prvních telegrafů, nelze očekávat, že zvládne i úkoly éry mezinárodního terorismu, zbraní hromadného ničení, genetického inženýrství a globálního oteplování.
U nás je kritický vztah k vládě, byrokracii a politice jako takové hluboce zakořeněn. Proto asi mnohé překvapí, že problémy, s nimiž se u nás v těchto oblastech setkáváme, nejsou ničím výjimečným. Ve světovém měřítku jsme na tom stále lépe než mnozí jiní. Odvolejme se na slavnou metaforu zakladatele etologie Konrada Lorenze a podívejme se na "osm smrtelných hříchů" spravování veřejných věcí.
</TEXT>
<HEADING>
Hřích první: Propojení moci politické s mocí ekonomickou
</HEADING>
<TEXT>
Celá devadesátá léta minulého století byla u nás ve znamení obrovských přesunů majetku, ne nepodobných těm, k nimž došlo v těchto končinách po Bílé hoře. Personální propojení hospodářských a politických elit, nedostatečný právní rámec privatizace a fungování bank a dalších finančních institucí vedly k masivnímu rozkrádání původně státního či obecního majetku.
Každý český občan od batolete po starce nad hrobem tak v průměru přišel o několik desítek tisíc korun - ovšem kromě těch několika stovek či tisíců vykuků, kteří oné slabosti státu okamžitě využili a často ji dokonce uměle prodlužovali tak, aby z veřejného majetku stihli bezostyšně a vesměs nepostižitelně vytěžit, co se dalo.
Problém propojení politiky s ekonomikou ale není žádné naše specifikum. Ukazuje to třeba bankrot energetického gigantu Enron, který se spřáhl s prestižní auditorskou soukromou firmou Andersen, aby mohl vykupovat ležérnost státního dohledu nad svojí činností masivním korumpováním republikánů i demokratů.
</TEXT>
<HEADING>
Hřích druhý: Média v politice
</HEADING>
<TEXT>
V době, kdy vznikaly tradiční demokratické instituce, noviny cestovaly ke svým čtenářům v dostavnících. Zatímco politický systém se od té doby prakticky nezměnil fungování státu je stále založeno na dělbě moci mezi složku výkonnou, zákonodárnou a soudní - média, zvláště ta elektronická, obepnula svou houstnoucí sítí celou zeměkouli. Kdo dnes není vidět na obrazovce, je v politice mrtev.
Těžiště moci - tedy schopnost ovlivňovat myšlení a jednání lidí - se od politických a správních institucí, které přece jen podléhají jistým pravidlům a omezením, radikálně přesouvá směrem k redakcím, především k těm televizním. U veřejnoprávních médií hrozí, že podlehnou právě vládnoucí politické garnituře u nás máme jeden z takových pokusů ještě v živé paměti. Soukromoprávní média mají zase obrovskou volnost v tom, co a jak sdělují svým divákům. Je tedy jen otázkou času, kdy výtahu k moci užijí po (původně) televizním mogulovi a (dnes i) italském premiérovi Berlusconim také další osoby, favorizované před svými soupeři v první řadě nikoliv programy a idejemi, ale privilegovaným přístupem ke kanálům masové komunikace. Václav Klaus i Vladimír Železný o tom vědí svoje...
</TEXT>
<HEADING>
Hřích třetí: Parlamentokracie
</HEADING>
<TEXT>
Totalitární systémy je možno rozeznat podle toho, že jejich parlamenty jsou ornamentem režimu, převodní pákou rozhodnutí učiněných politbyry nebo samovládcem. Nejspíš to bylo znechucení z tohoto nedůstojně služebného postavení zákonodárného sboru, co vedlo po listopadu 1989 k tomu, že nové vymezení moci mezi parlamentem a vládou naopak nadržuje parlamentu.
Projevuje se to především v procesu přípravy a schvalování zákonů, kde mají naši zákonodárci obrovskou moc do poslední chvíle pozměňovat a doplňovat zákonné předlohy - často v protikladu k celkovému smyslu, pojetí a někdy i obsahu zákona a bez ohledu na jeho souvislosti s jinými právními normami. I to je jedna z příčin, proč se náš parlament musí k mnohým již přijatým zákonům znovu a znovu vracet a novelizovat je. Vyzrálejší demokracie, například Francie, řeší tento problém pravidly rozumně omezujícími průběh parlamentní debaty.
</TEXT>
<HEADING>
Hřích čtvrtý: Neosvícené a nevýkonné centrum správy
</HEADING>
<TEXT>
Na centrální úrovni veřejné správy se přijímají rozhodnutí, která na dlouhou dobu ovlivní osudy milionů. Podoba zákonů a programů, právě tak jako rozdělení prostředků ze státního rozpočtu, to vše se nakonec významně promítá do životních podmínek lidí. Zahraniční experty proto stále znovu udivuje, jak málo se od změny režimu u nás udělalo pro zkvalitnění činnosti ministerstev. Jejich organizační struktury jsou produkty lidové tvořivosti, není k dispozici ani vzorový model jejich uspořádání, scházejí obecně známá a akceptovaná kritéria pro dobrou a špatnou práci. Vázne komunikace mezi jednotlivými útvary.
Ještě méně šancí na uspokojivé vyřešení mají ty úkoly, které kompetenčně spadají pod více ministerstev - scházejí totiž účinné mechanismy koordinace činnosti. Česká republika je v Evropě naprostým unikátem, neboť dosud neustavila instituci, která by systematicky poskytovala další vzdělávání pracovníkům ústředních úřadů.
Vyvstává však i obecnější problém. Je-li pravda, že v mnoha povoláních je nutné celoživotní vzdělávání a rekvalifikace, není to potřebné také, a možná zejména, v profesi politiků? A dovzdělávají se tedy naši politikové? Jsou jim nabízeny specializované semináře, kursy a učebnice, studijní volna, mají možnost vyzkoušet si různé typy zátěží, mohou se rozhodnout absolvovat špičkové výukové programy? Nikoli. Pšenka zatím u nás kvete jen agenturám public relations, kde se politici neučí, jak co nejlépe spravovat věci veřejné, ale jak vytvářet svou co nejlíbivější image. Někdy dokonce za peníze daňových poplatníků.
</TEXT>
<HEADING>
Hřích pátý: Infarkt mechanismů kontroly
</HEADING>
<TEXT>
Paradoxem období postkomunismu je, že s odstraněním partajní nadvlády zmizela i superstruktura, které se všichni báli, a která tudíž plnila ve vztahu ke státnímu aparátu i významné ukázňující a kontrolní funkce. Civilizovaná podoba demokratické kontroly je žádoucí; u nás je to ovšem stále nedochůdče. Kanceláře vnitřní kontroly se krčí v zadních traktech ministerstev. Institut ombudsmana jsme ustavili mezi posledními ve střední a východní Evropě, správní soudnictví se teprve rodí. Nejvyšší kontrolní úřad má velmi okleštěné pravomoci.
Zatím nedostižitelnou metou je pro nás americký General Accounting Office, disponující tisícovkami vysoce kvalifikovaných specialistů v oboru práva, veřejných financí, veřejné politiky a správy. Ti posuzují nejenom způsob nakládání s finančními prostředky, nýbrž především to, do jaké míry a jak efektivně je daný úřad schopen plnit své poslání, naplňovat svoje správní funkce.
</TEXT>
<HEADING>
Hřích šestý: Nedostatečné kapacity krizového řízení
</HEADING>
<TEXT>
Jeden ze scénářů Vize rozvoje ČR do roku 2015 (Gutenberg, Praha 2001), nazvaný Nenadálý útok, popisuje situaci, kdy raketa se zárodky antraxu, vypuštěná jednou ze zemí Blízkého východu, exploduje na území České republiky. Budou úřady schopny zabránit šíření paniky? Jak ochrání dosud nezasažené obyvatele? Jak rychle a účinně dokážou pomáhat postiženým? Budou jednotlivé složky veřejné správy schopny koordinovat svoji činnost, bude jim jasná jejich kompetence, budou se moci spolehnout na jiné?
Tímto hypotetickým scénářem jsme chtěli vyjádřit, že povodně v roce 1997 byly pouhou epizodou ve srovnání s událostmi, které si nejen umíme představit, ale které jak dodatečně potvrdil i teroristický útok na Světové obchodní centrum - jsou pravděpodobnější než dříve.
Nazýváme je humanitární katastrofy, poněvadž rázem připravují o život či živobytí takové množství lidí, že se v něm osudy jednotlivců jaksi ztrácejí. Rok 1997 obnažil velké nedostatky krizového řízení naší země. Teprve pak se veřejná správa rozhýbala a ledacos se změnilo k lepšímu. Budou snad muset přijít větší katastrofy, oběti na životech a materiální ztráty, abychom byli, až bude po všem, schopni se připravit i na ně?
</TEXT>
<HEADING>
Hřích sedmý: Podceňování strategického myšlení
</HEADING>
<TEXT>
Schopnost předvídat je jedním z důležitých znaků inteligence. Platí-li to v případě jednotlivců, nemělo by to platit i v případě vyšších sociálních útvarů? Firmy, státy, mezinárodní organizace se velmi liší v názoru na důležitost systematického studia budoucnosti: na co je dobré se v předstihu připravit, aby bylo možno se toho vystříhat, nebo to naopak využít.
Současná vláda si uvědomila, že něco takového této zemi scházelo, a začala vytvářet předpoklady pro posílení strategického způsobu uvažování a řízení. V roce 1999 ustavila Radu pro sociální a ekonomickou strategii se zadáním koordinovat zpracování střednědobých koncepcí resortů a řady studií o budoucnosti země. Reálné uplatnění těchto strategických úvah v činnosti státního aparátu ovšem předpokládá výraznou změnu stylu i metod jeho práce, v neposlední řadě i posílení strategického způsobu myšlení a rozhodování vlády samotné.
</TEXT>
<HEADING>
Hřích osmý: Uvadající odpovědnost občanů
</HEADING>
<TEXT>
Politologové celého světa si lámou hlavu, proč zájem lidí o věci veřejné, a zejména jejich ochota se podílet na správě veřejných záležitostí, hynou na úbytě. Dávají tento vývojový trend do souvislosti s krizí tradičního systému reprezentace zájmů, neboť důvěra v instituce, které jej vytvářejí, trvale klesá. Platí-li ovšem úměra, že čím neodpovědnější občané, tím neodpovědnější vlády, pak to do budoucna vytváří velmi nebezpečnou situaci. Racionální odpovědí je otevírat a posilovat všechny možnosti vstupu lidí do politiky jak angažováním v politických stranách a zastupitelských sborech, tak činností v občanských sdruženích a iniciativách, ale i prostřednictvím veřejných slyšení, diskusí, zasíláním peticí apod. Nedávno nám maďarská socioložka Zsuzsa Ferge vysekla poklonu, když ocenila postoje a aktivity české veřejnosti v souvislosti s krizí kolem České televize na přelomu let 2000 a 2001. Sama si ve svojí vlastní zemi podobnou občanskou angažovanost neumí představit[8230] Ale i u nás jsme mocni spíše jen chvilkového občanského vzepětí tváří v tvář akutní krizi.
</TEXT>
<HEADING>
Celý svět v pohybu
</HEADING>
<TEXT>
Všechny hříchy světa nelze svalovat jen na politiky a veřejnou správu jednotlivých zemí. I když za ně odpovídají národní vlády, tak způsoby produkce a vlastnění a toky financí prostřednictvím trhu rozpínají svoje křídla nad celou zeměkoulí. S několika málo výjimkami, jako je Severní Korea nebo Kuba. Tento nepoměr vytváří sám o sobě nerovnováhu, s níž se vlády jednotlivých států především těch menších, jejichž hrubý domácí produkt je často mnohem nižší než obrat velkých nadnárodních korporací - nedokážou vyrovnat. Stávají se tak vazaly okolností, které jsou mimo dosah jejich pravomocí. Přihlížejí tomu, jak jsou jejich měny, a tím i životní úroveň jejich obyvatelstva vydávány na pospas nájezdům spekulativního finančního kapitálu, tak jak se to přihodilo koncem 90. let několika zemím v jihovýchodní Asii. Konkurují si navzájem nabízením daňových prázdnin a dalších zvýhodnění, jen aby do země přilákaly potřebný zahraniční kapitál. Tím ovšem jednak znevýhodňují domácí podnikatele, jednak se připravují i o zdroje, které by svlažily vysychající veřejné rozpočty.
I Česká republika se pochopitelně nachází v uvedeném silovém poli. Její přirozenou reakcí, tak jako je tomu i u většiny ostatních zemí, je hledat oporu v nadnárodních seskupeních. V seskupeních, která mají přece jenom větší vyjednávací sílu i možnost bránit se tam, kde je třeba, tlaku globalizovaného trhu. Kulturně a geograficky je pro ni tudíž obrovskou historickou příležitostí a předmětem první volby vstup do Evropské unie. Ale i sama Evropská unie se hledá a dotváří: nevíme, jaký bude výsledek jednání Konventu, který ji za necelé dva roky vtiskne její novou podobu. Mezitím přebíráme evropskou legislativu, učíme se, hledáme inspirace.
Důsledkem všech těchto okolností je, že tam, kde ještě před padesáti lety mohl bez větších problémů slušně sloužit přehledný a důvěryhodný národní stát s vymezenými pravomocemi a odpovědnostmi, tam se nyní tento stát drolí - a přenechává část svých tradičních kompetencí tu trhu, tu nadnárodním institucím, tu svým vlastním regionům či nevládním organizacím. Co zůstává? Zůstává vůbec ještě něco?
Jistě. Nicméně tyto prudce se měnící vnější nároky na podobu státu nás shodou okolností zasahují právě v období, kdy jsme jej zároveň začali přebudovávat z jeho zastydle autoritativní, centralistické a politice jedné strany poplatné podoby do podoby odpovídající podmínkám politické demokracie s tržním hospodářstvím. O to větším, téměř sisyfovským úkolem je jeho funkční proměna odpovídající nárokům budoucnosti.
</TEXT>
<HEADING>
Zbavme se hříšníka
</HEADING>
<TEXT>
Nejjednodušší recept se přímo nabízí: zbavme se samotného hříšníka! To také doporučují ti, kteří do omrzení opakují: zeštíhlete stát! Osekejte jeho funkce na naprosté minimum! To je ovšem léčba, která, jak ukazuje osud některých zemí (v poslední době zvláště ještě před šedesáti lety jedné z nejbohatších zemí světa Argentiny, ale i mnoha dalších zemí několika kontinentů), pacienta spíše doráží. Vede ke zvýšení rizika budoucích selhání státu a následných ztrát, ekonomických kolapsů, národnostních konfliktů a občanských válek, státních bankrotů a humanitárních katastrof.
Racionální východisko naopak nabízí poslední zpráva Římského klubu The capacity to govern (Frank Cass, London and Portland 2001), kterou připravil profesor Hebrejské univerzity v Jeruzalémě Yehezkel Dror spolu s desítkami odborníků z celého světa. Podle Drora je nutno posilovat kapacity veřejné politiky a správy na regionální, národní a především na globální úrovni, zlepšovat a obohacovat jejich funkce, zvyšovat jejich schopnost adaptovat se a rychle reagovat na měnící se životní podmínky a potřeby lidí. Doporučuje veřejnou správu, která bude ve srovnání s její dnešní podobou profesionálnější, efektivnější a kvalitnější. Jedním dechem však dodává, že toto zlepšení je žádoucí a možné, ale cesta k němu bude velmi komplikovaná a mimořádně obtížná - a neobejde se bez rozhodné politické podpory ze strany vlády samé.
Experty stále znovu udivuje, jak málo se od změny režimu udělalo pro zkvalitnění činnosti ministerstev. Jejich organizační struktury jsou produkty lidové tvořivosti, není k dispozici ani vzorový model jejich uspořádání.
Dovzdělávají se naši politikové? Jsou jim nabízeny specializované semináře, kursy a učebnice, studijní volna, mají možnost vyzkoušet si různé typy zátěže? Nikoli.
Politologové si lámou hlavu, proč zájem lidí o věci veřejné hyne na úbytě. Dávají tento vývojový trend do souvislosti s krizí tradičního systému reprezentace zájmů.
Nejjednodušší recept se přímo nabízí: zbavme se samotného hříšníka!
To také doporučují ti, kteří do omrzení opakují: zeštíhlete stát!
</TEXT>
</DOC>
<DOC>
<DOCID>LN-20020518053</DOCID>
<DOCNO>LN-20020518053</DOCNO>
<DATE>05/18/02</DATE>
<TITLE>
Meditace o omezenosti čistě matematického poznání
</TITLE>
<TEXT>
Z perspektivy matematika, autora alternativní teorie množin a znalce vývoje matematického myšlení, nahlíží Petr Vopěnka zásadní otázku, na co si věda může činit nárok. Jeho Meditace o základech vědy jsou především o omezeních čistě matematického poznávání světa a svým způsobem shrnují dosavadní autorovo myšlení a uvádějí je do širšího kontextu. Dominik Lukeš
Meditace jsou založeny na několika vzájemně se prolínajících metaforách, zejména pak metafoře světa, metafoře zorného pole a s ní spojené metafoře obzoru. Metaforičnost zde však v žádném případě není atributem básnivosti nebo nedostatku rigoróznosti. Vopěnka popisuje tyto metafory a současně i to, jak skutečně ovlivnily vývoj vědy i její páteře abstraktní matematiky. Ostatně sám o nich jako o metaforách nehovoří, protože v jeho oboru se staly skutečností.
Rozborem úvah, které některé tyto skutečnosti provázejí, ukazuje Vopěnka i jejich metaforickou povahu. Metaforičnost ale není v nějakém parazitním protikladu ke skutečnosti, které by byla jenom obrazem. Naopak, je to skutečnost sama, tedy skutečnost, jak ji vnímáme, poznáváme a chápeme. Jinými slovy je nám skutečnost přístupná pouze pomocí těchto metafor. A právě k tomuto závěru, byť s použitím jiných přirovnání, směřují Vopěnkovy meditace.
</TEXT>
<HEADING>
Metafora světa
</HEADING>
<TEXT>
Prvním příkladem je metafora světa. Všichni víme, co je svět. Je to soubor všech entit, které jsou v nějakém vzájemném vztahu. K tomuto pohledu jsme ale dospěli až matematizací našeho pohledu na svět, který je v naší kultuře vlastní i nematematikům. Jak Vopěnka ukazuje, matematika si vytváří vlastní světy, stejně tak jako věda, magie nebo jakákoli jiná forma náboženství.
Věda ztotožnila matematický svět se světem lidským a přesvědčila nás, že je to jediný možný svět, na němž všechny ostatní parazitují. Vopěnka však zdůrazňuje nutnost plurality světů i to, že lidská věda nesmí opomínat to, co nazývá přirozený reálný svět, tj. svět, v němž se odvíjí náš každodenní život.
Protože je to svět plný neostrosti, zkonstruovala si věda různé vlastní, ostré světy. Tím však nepřestává být vědou lidskou - s neostrostí se musí stále potýkat. Vopěnka jí však nabízí způsob, jak neostrost obejmout a zůstat vědou: "Není tomu tak, že nedokonalost je příčinou neostrosti, ale že neostrost vykládáme jako nedokonalost. Neostrost je však spíše nedokonaností než nedokonalostí."
</TEXT>
<HEADING>
Metafora obzoru
</HEADING>
<TEXT>
Pro pojem neostrosti a vlastně pro celé Vopěnkovo myšlení je pak klíčová metafora obzoru. Obzor je pro něj součástí "fundamentální triády" zorného pole, která se skládá z osvětlené oblasti nabízející se pohledu v zorném poli (např. přímo viděné části nějakého objektu), oblasti našemu zraku skryté a z obzoru, který tyto dvě oblasti odděluje. Důležitost, kterou obzoru i zbytku "fundamentální triády" přikládá, lze nejlépe ilustrovat tímto citátem: "Cesta směřující k obzoru není cestou před obzor, ale k obzoru." Naznačuje tím tak běžnou představu laika o vědě i vědcích samých - podle ní to, co poznáváme, nám poskytuje nezvratitelné informace i o tom, co už našemu poznávání (a to nejen smyslovému, ale ani obecněji rozumovému) k dispozici není.
Obzor není jen jeden, každý předmět má svůj obzor, na němž se nám vyjevuje jeho povaha. Úkolem vědy i odvěkou lidskou touhou je pak se za všemi těmito obzory ubírat, rozšiřovat je a osvětlovat je.
Novověká věda však reálnost obzoru popírá, čímž se zbavuje i možnosti zkoumat jeho povahu, a tím i podstatu svého fungování. Obzor totiž není jen vlastností smyslového vnímání, ale i rozumového pohledu na svět, který je vlastní třeba matematice. Ostatně v tomto smyslu stojí obzor a některé jeho vlastnosti u základů Vopěnkovy vlastní alternativní teorie množin.
Jedna z nejdůležitějších vlastností obzoru je pro Vopěnku v tomto kontextu to, že je zároveň ostrou hranicí mezi poznáním přímo přístupným a nepřístupným i zdrojem neostrosti, protože ostrost našeho poznání směrem k obzoru slábne. Jak víme od Lévi-Strausse, touha po ostrosti je společná vědě i rituálu.
Vopěnka ukazuje zdroje této touhy v moderní vědě i to, že se jí v žádném případě nepodařilo zbavit se neostrosti, pouze ji vytlačila ze svého světa. Když se ale setkají dva světy, může dojít k tragické kolizi. Vopěnka tak třeba předkládá jednu z nejvýstižnějších kritik aplikovaného marxismu: "...když marxisté zjistili, že se jejich ostře, a tedy vědecky pojatá společnost výrazně rozchází se společností živých lidí, rozhodli se násilím předělat skutečnost tak, aby odpovídala jejich ostrým a (ne)čistým představám."
Takové jednání ovšem není výlučnou doménou marxismu, ten jen získal dostatečnou moc, aby ho mohl uskutečnit ve velkém. Je součástí každodenního vědeckého snažení, které odlidšťuje svět, a místo aby problémy řešilo, zakrývá je. "Zrůdné zneužití pyšné moci vědy, jdoucí pohříchu v jejích záměrech zmocnit se všeho dosud nepoznaného, pak spočívá v úsilí zmocnit se i mysli lidí."
</TEXT>
<HEADING>
Úkol vědy: vyznat se ve spleti jevů
</HEADING>
<TEXT>
Vopěnkova kritika novověké vědy není nihilistická. Nepopírá výsledky vědeckého snažení ani jejich užitečnost; ukazuje jen, kde jsou její limity a jak je předefinovat návratem k člověku.
Věda ztotožnila matematický svět se světem lidským a přesvědčila nás, že je to jediný možný svět, na němž všechny ostatní parazitují. Vopěnka však zdůrazňuje nutnost plurality světů. Vopěnkova kritika novověké vědy není nihilistická. Nepopírá výsledky vědeckého snažení ani jejich užitečnost; ukazuje jen, kde jsou její limity a jak je předefinovat návratem k člověku.
Úkol vědy pro něj nespočívá v tom, zmocnit se pravdy, ale "vyznat se ve spleti jevů, do níž jsme uvrženi".
Můžeme-li Vopěnkovi něco vytýkat, je to jistý izolacionismus tradičního učence. To, že se obrací ke starým myslitelům, k Descartovi, Newtonovi, Hegelovi i Husserlovi a Heideggerovi, je chvályhodné (obzvláště když poukazuje na přednosti i omezení fenomenologického přístupu), ale je škoda, že nezařadil svou práci také do soudobého myšlenkového prostředí. Právě v tomto kontextu je totiž jeho kniha nejpřínosnější.
Zejména potřeba vyrovnat se formálně s vágností, neurčitostí či neostrostí dala v posledním půlstoletí povstat mnoha vlivným přístupům. Už v šedesátých letech minulého století to byla fuzzy (neostrá) logika, která v jistém smyslu dovedla do důsledku dřívější vícehodnotové logiky (a dnes pohání inteligentní pračky a automatické fotoaparáty). Na její nedostatky reagovala supervaluační logika, která se snaží nacházet částečné modely. V psychologii a antropologii se pak s podobnými problémy vypořádává teorie prototypů, která pak byla rozšířena o teorii kognitivních modelů v lingvistice. Neustále populárnější modelování pomocí neuronových sítí také stojí za povšimnutí. V posledních dvaceti letech se i populární teorie chaosu vypořádává s neostrostí jevů a obzorem jejich pozorování. Většina těchto přístupů si v jistém okamžiku kladla nebo klade otázky, které vedly Vopěnku k nabádání: "...výklad reálného světa musí být založen na souvztažnosti člověka se spletí jevů, do nichž je uvržen."
Originalita a síla Vopěnkových myšlenek v širším kontextu nijak neslábne. Naopak je jím umocněna, protože se ukazuje, že současné myšlenkové klima je příznivě nakloněno "novému" pohledu na vědu, jehož kritičnost a sebereflexe však nechce a nemusí mít účinek ničivý, ale posilující a regenerační.
Vopěnkova kniha je do jisté míry převratná. Kdyby totiž Petr Vopěnka celý život psal jen o alternativní teorii množin, zařadil by se na dlouho mezi nejvýznamnější české matematiky, kdyby napsal jen Rozpravy s geometrií, zařadil by se mezi její nejzajímavější světové popularizátory a historiky oboru. Knihou Meditací o základech vědy se však zařadil mezi nepřehlédnutelné české i světové myslitele.
Petr Vopěnka: Meditace o základech vědy. Vydalo nakladatelství Práh, Praha 2001. 202 strany, cena a náklad neuvedeny.
</TEXT>
</DOC>
<DOC>
<DOCID>LN-20020518054</DOCID>
<DOCNO>LN-20020518054</DOCNO>
<DATE>05/18/02</DATE>
<TITLE>
filozofie
</TITLE>
<TEXT>
René Descartes
</TEXT>
<HEADING>
Meditationes de prima philosophia/Meditace o první filosofii (OIKOYMENH)
</HEADING>
<TEXT>
René Descartes, známý též jako Cartesius, zůstává bezpochyby jedním z rozhodujících myslitelů naší tradice a jeho díla by měla být čtena a detailně zkoumána tím spíše, že naše porozumění světu a především sobě samým v zásadě zůstává karteziánským. Je sice pravda, že myšlenkové klima uplynulého dvacátého století lze obecně charakterizovat jakožto zápas s kartezianismem. Zvláště v současné době se ale ukazuje, že v této kritice nejen sama filozofie Reného Descarta zůstala podhodnocena, ale že ono úsilí, které se zdálo být vedeno záměrem "pryč od Descarta", bylo ve skutečnosti projevem specifického způsobu myšlení, za který vděčíme právě Descartovi.
V této situaci je na místě, že nejzákladnější Descartovo dílo, Meditace o první filosofii, vychází v novém českém překladu. Jeho autoři se v něm pokoušeli o co možná nejdoslovnější přetlumočení originálního textu. Descartovy Meditace sice každého překvapí svojí jasností, ta ale právě leckdy svádí k unáhlenostem a příliš snadnému pochopení. Descartova zkoumání zůstávají i přes obdivuhodnou pronikavost filozofova podání přece jen nesnadná a při jejich studiu je tak rozhodně zapotřebí dbalého a doslovného porozumění - tím spíše že Descartes je autorem, který váží skutečně každé slovo. Jeho kritickému čtenáři se může stát důležitou oporou originální latinský text, tištěný zrcadlově ke stránkám českého překladu.
historie
Brigitte Hamannová
</TEXT>
<HEADING>
"Moje milá, dobrá přítelkyně!" (Brána)
</HEADING>
<TEXT>
První dopis Kateřině Schrattové napsal František Josef 23. května 1886, poslední v dubnu 1915. Rakouská národní knihovna uchovává 900 z jeho psaní "dobré přítelkyni" (3798 stránek). Historička Brigitte Hamannová sestavila výbor z těchto dopisů a doplnila je vzpomínkami a deníkovými záznamy lidí z císařova i hereččina okolí a vlastními komentáři. Současné české vydání s podtitulem Milostný vztah císaře Františka Josefa I. a herečky Kateřiny Schrattové je výborem z této studie.
Publikovaná korespondence rozrušuje ustálené představy o Františku Josefovi jako o konzervativním a bezcitném prvním úředníkovi rakouské říše. Dopisy pro Schrattovou jsou "směsicí důležitého a nedůležitého, všedních věcí (...) klepů z divadla i rodiny (...), žárlivých výtek a stížností na indispozici". Psali si o penězích, kterých se Schrattové nedostávalo, o jejích milencích či o dietách, které držela podle císařovny a které měl František Josef za "pitomé". O politice jí často nepsal, a když, tak jen jako o své běžné (často nudné a otravné) povinnosti. Spíše se zde najdou až rozverné císařovy vzkazy: "Juchú! Očekávám Vás v 1 hodinu (...). Ve spěchu 1000 vřelých pozdravů."
Čekat kdovíjaké pikantnosti zkrátka nelze. Sama Hamannová se kloní k závěru, že šlo o vztah z oblasti "vysoké", tedy dvorné, rytířské lásky (na rozdíl třeba od dlouhodobého poměru Františka Josefa s Annou Nahowskou). Přebal výboru přesto láká na "pikantnosti (císařova) intimního života" a mluví o jeho "dlouho utajovaném mimomanželském vztahu". Vznik toho vztahu ale podnítila císařova manželka a povídala si o něm celá Vídeň; před první světovou válkou o něm psaly časopisy i v USA. Seriozní studie zkrátka vyšla ve zbytečně senzacechtivém balením.
Jindřich Dejmek
Československo, jeho sousedé a velmoci ve XX. století (1918-1992) (Centrum pro ekonomiku a politiku)
Kniha Jindřicha Dejmka je prvním pokusem o syntézu dějin československé zahraniční politiky. Nepřináší zásadně nová fakta. Její největší přínos spočívá ve snaze zachytit československou zahraniční politiku jako určité kontinuum a překonat tak omezenost dílčích studií, které se většinou zabývají československou zahraniční politikou pouze v rámci základními politickými mezníky vytyčených časových celků. Autor sleduje československé vztahy se čtyřmi nejvýznamnějšími velmocemi (Sovětský svaz, Spojené státy, Francie, Velká Británie) a čtyřmi sousedy (Německo, Rakousko, Polsko, Maďarsko), závěrečná kapitola přináší rámcový přehled vývoje československé diplomacie.
Dejmek se věnuje téměř výhradně vztahům politickým, problematika hospodářských vztahů je potlačena ne nejnezbytnější minimum, kulturní vztahy jsou úplně opomenuty. Práce trpí malou přístupností archivních dokumentů pro období 70. -90. let. Při zpracování let 1948-1968, pro které je většina relevantních archivů přístupná, autor podceňuje význam stranických archivů. V práci jsou citovány výhradně dokumenty ministerstva zahraničních věcí, které ovšem v komunistickém období mělo na rozhodování v oblasti zahraniční politiky jen mizivý vliv. Devizou práce je naopak celkem obsáhlá bibliografie k tématu.
společnost
Gilles Lipovetsky
Říše pomíjivosti. Móda a její úděl v moderních společnostech (Prostor)
Známý kontroverzní francouzský filozof-sociolog Gilles Lipovetsky si pro své objemné pojednání vybral téma velice atraktivní, ale zároveň velice nevděčné na zpracování. K tématu, jako je móda, má totiž zdánlivě co říct každý. Téma, které plní většinou rubriky společenských magazínů, se ve svazku zařazeném do poličky "filozofie" vyjímá všelijak.
Lipovetsky pro své pojednání zvolil jeden z nejpodstatnějších aspektů módy, pomíjivost. Ta je podle autora údělem moderních společností, a to výhradně společností západních, kde se fenomén módy ve smyslu instituce strukturované pomíjivostí a estetickou fantazií začal objevovat od 14. století. Lipovetsky mapuje přechod od módy jakožto výsady privilegovaných vrstev k všeobecně rozšířenému ukazateli hodnot.
Móda jako svádění zevnějškem, móda jako krásné umění, mužské a ženské, reklama, informace: to jsou hlavní témata, která Lipovetsky na více než čtyřech stech stranách rozvíjí. Vědomě jsme se rozhodli pro celkovou srozumitelnost na úkor podrobných analýz, píše autor v předmluvě. Dodejme, že toto předsevzetí beze zbytku splnil. Tomuto kladu práce je na úkor jen občas klopotný český překlad a špatně čitelný tisk.
právo
Oldřich Kužílek, Michael Žantovský
</TEXT>
<HEADING>
Svoboda informací (Linde)
</HEADING>
<TEXT>
Od roku 1999 platí především zásluhou Oldřicha Kužílka zákon č. 106 o svobodném přístupu k informacím, který výrazně rozšířil naše demokratické svobody. Státní orgány, orgány samosprávy a instituce hospodařící s veřejnými prostředky jsou ze zákona povinny poskytovat občanům informace o své činnosti, pokud tomu nebrání jiný zákon.
Brožura Oldřicha Kužílka a Michaela Žantovského s podtitulem "Svobodný přístup k informacím v právním řádu České republiky" přináší důkladný rozbor celé problematiky. Čtenář tu nalezne nejen detailní výklad zákona 106/1999 Sb. samého a metodického pokynu vlády k postupu státních orgánů při jeho naplňování, ale také analýzu souvisejících právních norem a vynesené rozsudky v případech, které se zákona 106 týkaly. Žadatel o informace se dozví, jak může postupovat v případě odmítnutí a jaké náležitosti musí obsahovat vyjádření úřadu. Problematice se věnuje také internetový server na adrese www.ostosest.cz.
</TEXT>
</DOC>
<DOC>
<DOCID>LN-20020518055</DOCID>
<DOCNO>LN-20020518055</DOCNO>
<DATE>05/18/02</DATE>
<TITLE>
Kniha Vladimíra Nálevky o dramatických událostech roku 1962 trpí přílišnou popisností
</TITLE>
<TEXT>
Málokteré z událostí studené války se dostává takové pozornosti jako karibské krizi. Ať ji vnímáme jako okamžik nejhlubšího vyhrocení studenoválečných tenzí či jako střet dvou charismatických osobností bipolárního světa, stále zůstává výzvou pro současný výzkum. Historik Vladimír Nálevka na ni přistoupil a jeho kniha ukazuje, že vcelku obstál. Milan Hroníček, Karel Sieber
Americká badatelka Jutta Weldes rozlišila tři základní interpretační koncepty krize, platné v průběhu studené války: (1) americkou interpretací "raketové krize" (Cuban Missile Crisis), vymezenou pouze kritickými dny října 1962, tedy těmi příslovečnými "třinácti dny" Roberta Kennedyho; (2) sovětskou "karibskou krizí", zahrnující delší období narůstání napětí (přibližně od invaze v Zátoce sviní po stažení raket v listopadu 1962); (3) "říjnovou krizí", vykládanou kubánským vedením jako pouhý milník při obraně revoluce před "americkým imperialismem".
</TEXT>
<HEADING>
Může český historik říci něco nového?
</HEADING>
<TEXT>
Díky konci studené války, zpřístupnění řady archivních fondů a otevření širší odborné diskuse, překlenující dřívější ideologickou propast mezi západními a východními historiky, byly tyto přístupy poněkud rozvolněny. Záběr bádání se rozšířil množstvím nově dostupného materiálu i zveřejněnými vzpomínkami přímých účastníků. Na této bázi byla v průběhu předchozí dekády napsána celá nová generace prací o karibské krizi, včetně nedávno vydané studie z pera Vladimíra Nálevky.
Jedná se patrně o zatím nejlepší práci na dané téma, která se u nás objevila, neboť autor kombinuje zatím jen v zahraničí publikované údaje s dokumenty české provenience. Už pro výjimečnost tohoto zpracování se ovšem nelze vyhnout úvahám nad jejími klady a zápory.
V počátečních kapitolách Nálevka postupně přivádí čtenáře na práh karibské krize a zasvěcuje ho do jejích mezinárodních souvislostí. Vhodně zvolené pojetí autorovi umožnilo v této části knihy překročit úzký kontext studené války a přistoupit ke kořenům krize po více interpretačních liniích. Kromě evergreenů v podáních karibské krize, tedy vztahů mezi Washingtonem, Moskvou a Havanou, totiž otevírá také méně obvyklá témata jako latinskoamerickou politiku USA a působení kubánských emigrantů. To vše je ale zpochybněno faktem, že autor ponechal strukturu práce bez jakéhokoli komentáře.
Každopádně autor tento svůj velkorysý přístup v průběhu dalšího psaní pozvolna opustil a stále více se soustředil výhradně na vlastní průběh krize, aby se v závěru, v pasážích věnovaných dohasínání napětí, věnoval už jen jednání v trojúhelníku mezi Spojenými státy, Sovětským svazem a Kubou. Na nedotaženosti některých slibných témat pak nic nezmění ani příliš stručný epilog.
Čtenář se z textu sice dozví o průběhu kubánské revoluce, o úskalích vztahů mezi Chruščovem a Kennedym, postrádá však jiné podstatné faktory, jež zasáhly do dění - zmínka o existenci neformálního komunikačního kanálu mezi Bílým domem a Kremlem (na bázi kontaktů mezi Robertem Kennedym a Grigorijem Bolšakovem) se v textu objevuje až v samém vrcholu krize, o jeho prehistorii však nepadne ani slovo.
V pasáži líčící jadernou strategii Spojených států citelně postrádáme korespondující obraz sovětského válečného myšlení, stejně tak i v textu o latinskoamerické politice USA by měl být alespoň zmíněn i sovětský přístup k třetímu světu. Otázkou zůstává celková popisná orientace textu. Nebylo by důležitější pátrat spíše po hlubších mechanismech a strukturách, v nichž daní aktéři mysleli a jednali?
Osou každé odborné studie je vymezení autorova záměru. Nálevka si v této souvislosti klade provokativní otázku, "zda může český historik říci o zkoumané problematice vůbec něco nového". Ačkoli cituje z archivu českého ministerstva zahraničí, archivu ÚV KSČ i Vojenského historického archivu, zůstává sporné, nakolik je jím proklamovaný "pražský úhel pohledu" naplněn a jak efektivně využívá možností českých archivů. Některé dokumenty totiž uvádí až zprostředkovaně, smysl jiných naopak posouvá. (Například autorství zprávy obchodního oddělení v Havaně z roku 1962 přisuzuje Nálevka československému velvyslanci Vladimíru Pavlíčkovi, vůči Fidelu Castrovi kritická zpráva ovšem odrážela hlavně neuspokojivý vývoj československo-kubánské obchodní bilance a Castrův obdivovatel Pavlíček by ji takto neformuloval.)
Jako nešťastný tah se jeví i vyčlenění úlohy Československa do samostatné kapitoly "Československo a karibská krize". Československo v kubánské politice východního bloku nebylo osamoceno. Jsou-li navíc české dokumenty použity mimo rámec této kapitoly, pak slouží jen k dokreslení celkové situace.
Autor se bohužel nevyhnul ani dílčím faktickým omylům. Sovětský jaderný pokus, při němž byla na Nové Zemi odpálena padesátimegatunová jaderná bomba, nebyl proveden v závěru karibské krize (str. 127), ale už 30. října 1961, tedy o rok dříve. Kouzlo nechtěného mají i některé popisky k fotografiím - jednou z lodí zachycených na snímku s komentářem "americké průzkumné letadlo monitoruje sovětské lodě" (str. 105) je americký torpédoborec třídy Adams.
</TEXT>
<HEADING>
Konspirační teorie
</HEADING>
<TEXT>
Autor se nevyhýbá ani konspirační teorii o spiknutí, vedoucímu k atentátu na J. F. Kennedyho, což naznačuje svou formulací o "pomstě kubánského exilu v Dallasu" (str. 35). Tvrzení, že kubánská emigrace "letounem B-52 bez výsostných znaků" v říjnu 1959 napadla Havanu (str. 25), je zjevně absurdní - tímto typem strategického bombardéru disponovalo (a dodnes disponuje) pouze letectvo Spojených států. Omyl (šlo zřejmě o letadla B-25) patrně vychází z nedůsledné redakční práce.
Přinejmenším nekorektní je také způsob, jakým Nálevka uvádí (str. 183) svědectví bývalého náměstka ředitele CIA Richarda Helmse před Zvláštním výborem Senátu Spojených států - cituje ho prostřednictvím českého překladu knihy Paula Johnsona Dějiny 20. století.
S Karibskou krizí se na našem knižním trhu objevila zajímavá a čtenářsky vděčná studie k jedné z výrazných epizod studené války. Práce sice spíše "cementuje" dosavadní výklady, než aby stavěla nové otázky, přesto ji lze považovat za významný příspěvek do diskuse nad touto čtyřicet let starou událostí. * Vladimír Nálevka: Karibská krize. Vydalo nakladatelství ISV, Praha 2002 (s vročením 2001). 224 strany, cena a náklad neuvedeny.
</TEXT>
</DOC>
<DOC>
<DOCID>LN-20020518056</DOCID>
<DOCNO>LN-20020518056</DOCNO>
<DATE>05/18/02</DATE>
<TITLE>
Nad novým románem Emila Hakla Intimní schránka Sabriny Black
</TITLE>
<TEXT>
Jestli to teda chcete vážně poslouchat, tak byste asi ze všeho nejdřív chtěli vědět, kde jsem se narodil a jaký jsem měl dětství a co dělali moje rodiče, než mě měli, a podobný kecy ŕ la David Copperfield, ale jestli chcete co vědět, mně se do toho nechce. Takto začíná slavný román J. D. Salingera Kdo chytá v žitě a podobné "upozornění" by mohlo být vetknuto i do záhlaví nového románu Emila Hakla Intimní schránka Sabriny Black. Ondřej Horák
Hlavní hrdina (vpravdě nehrdinský) je totiž natolik cupován současností, natolik semletý prací v nových kapitalistických podmínkách (dovezených ze západní Evropy a ne příliš přiléhajících ke středoevropské kultuře a tradici), že není ochoten a vlastně ani schopen nějakou rodinnou ságu vyprávět. Jde mu teď především o to, aby zachránil sám sebe, aby se zorientoval - aby seřídil svou duši se svým tělem (a obráceně), aby seřídil vnitřní prožívání času s během hodinových ručiček, aby vnímal soumrak a svítání...
Nejde tedy, jak již patrno, o monografický příběh oné Sabriny Black vetknuté v titulu - snad dnes trochu archaicky složeném a vlastně matoucím (i když lákavým) v porovnání s knihami, kde postava zmíněná v titulu je postavou hlavní namátkou Čapkův Život a dílo skladatele Foltýna či Fuksovy Myši Natálie Mooshabrové. Fiktivní Sabrina Black má totiž pouze na starosti odpovědi na dopisy čtenářů v jednom pornografickém magazínu, který si hlavní hrdina občas pročítá.
</TEXT>
<HEADING>
Dlouhá cesta k próze
</HEADING>
<TEXT>
Emil Hakl (vl. jménem Jan Beneš nar. 1958) se k psaní prózy dostával velmi dlouho a teprve v loňském roce, tedy ve svých třiačtyřiceti letech, vydal první prozaickou knihu - sbírku povídek Konec světa.
Vydání, ale daleko spíše již předtím napsání těchto povídek znamenalo v Haklově životě výrazný přelom. O rozhovoru zaznamenávajícím tento přelom píše na přebalu Konce světa také Haklův přítel Václav Kahuda. Říkám: ,Ty vole, těch zážitků, co máš, ty tisíce historek, kdy jsme brečeli smíchy a váleli se pod stolem, těch průserů a trapáren. Těch ženskejch... Ty že nemáš o čem psát? Normálně vyprávěj, nekóduj to do veršů! Pusť to a uvidíš... Tisíce pootevřenejch dveří tohle jsi mi nedávno sám říkal...'
Do té doby Hakl vydal dvě básnické sbírky - Rozpojená slova (1991) se objevují v porevolučním knihochrlení, suma "zbývajících" veršů byla vynesena na světlo světa až v roce 2000 pod názvem Zkušební trylky z Marsu.
Píšu o sobě, o ničem jiném se psát nedá
Jako by Hakl byl celé roky před napsáním povídek z Konce světa vtahován do víru života takovou silou, že na soustavnější literární práci nezbýval čas. To se mu ale z dnešního hlediska vyplácí a zřejmě ještě vyplácet bude, neboť jak předcházející povídky, tak nyní Intimní schránka Sabriny Black se dají označit jako téměř cele autobiografické. Na otázku jedné dívky, o čem píše, vypravěč v románě odpovídá: O sobě. O ničem jiným se psát nedá...
Nejde ovšem o žádné deníkové záznamy či o podobné otrocké popisování skutečnosti, zážitky zde "hrají" pro celek románu. Vypravěč a hlavní hrdina v jedné osobě se také jmenuje stejně jako autor. ,Ty seš Hakl,' rozzářila se najednou, ,... ty seš Hakl?'A tento hlavní hrdina-vypravěč-autor si nedělá iluze ani o sobě, ani o druhých. Hráli ve filmu. Film se jmenoval "Já".
Román má jednoduchý děj, který probíhá lineárně - Hakl nepotřebuje dělat jakékoliv stylistické či formální finty. Hlavní hrdina nejprve pracuje v několika reklamních agenturách, později si s kamarády založí reklamní agenturu svou, ta po čase zkrachuje. Následuje únava, která je jakousi předehrou před hrdinovým posledním vzepětím přijímá místo v další reklamní agentuře, tentokrát naposled. Na konci románu už zůstává definitivně doma. Navštívila mě firma Vzpomíná samo. (...) Psal jsem a psal. Úplně mě to vtáhlo. (...) Začal jsem provozovat pravdomluvectví.
S trochou nadsázky se dá o Haklově románu mluvit jako o cestopisu, přičemž ona cesta a kroky po ní jsou činěny spíše ve vypravěčově hlavě. Je to cesta od přežívání a potloukání se v zaměstnáních k nalezení cesty ke skutečnému povolání (doslova!) - k psaní.
Mezi tím vším se proplétají vztahy a peripetie s několika dívkami (člověk si při tom od sebe odpočine, říká vypravěč), hovory s kamarády, mezi jinými i s Kratochvílem, což je občanské jméno Václava Kahudy. Tato situace se do jisté míry opakuje - již v Haklových povídkách z Konce světa se objevuje postava kamaráda Kratochvíla, stejně jako se v Kahudově Technologii dubnového večera objevuje zase postava Jana Beneše alias Emila Hakla. Ostatně rozhovor těch dvou v Intimní schránce Sabriny Black o jménu "ulice", v níž se má nacházet Kratochvílova chata, patří spolu s pasáží, kdy hlavní hrdina při prezentaci reklamní práce překvapeným zákazníkům zatančí, k těm nejvtipnějším.
V Haklově románu se střídají popisy přesných pozorování se svižnými dialogy, které zase střídají popisy snů. Stojí za povšimnutí, že Haklův vypravěč je na vše předem připraven, se vším předem smířen, výjimečně něčím překvapen, což dokazuje, že jeho vztah ke světu (ke konci světa?!) je fixní a jakýkoliv jiný, jen ne pozitivní.
</TEXT>
<HEADING>
Románu se ve čtenáři přitíží
</HEADING>
<TEXT>
Co se týče zařazení Haklovy tvorby do kontextu české prózy, těžko se vyhnout fenoménu Hrabal - přece jen žijeme v době posthrabalovské. Hakla bych viděl jako potomka outsiderské, "anti-umělecké" tvorby pracující s "pravdami" smrtelného života vůbec.
Avšak např. na rozdíl od díla Vlastimila Třešňáka nevyživuje Hakl své prózy paprsky Hrabalovy luny, nýbrž v zákoutí, ve tmě si "montuje" věci po svém a stojí dnes v opozici proti fiktivní próze Miloše Urbana či Romana Ludvy a taktéž proti úspěšnému konstruktérovi atraktivních světů Michalu Vieweghovi. Ani k retrospektivně idylizujícímu Petru Šabachovi, notně využívanému pro film (Šakalí léta, Pelíšky) či k zaklínači velkoměstské výhně Jáchymu Topolovi nelze Hakla přirovnávat. Jediné, co snad mají se Šabachem a Topolem shodného, je autobiografický fakt využívaný v jejich prózách - totiž že jakožto mladí žili s dalšími mladými lidmi v jakési náhradní rodině, Topol pro tuto komunitu s oblibou užívá slova "smečka".
S dílem Kratochvílova kamaráda, Václava Kahudy, jehož vypravěč má tendenci se stavět jako přemýšlivý chlapík a na druhých vždy primárně zdůrazňovat tělesnou nedostatečnost - druzí jsou pro něj tedy pouhými figurkami, taktéž nelze Haklovo nazírání světa ztotožňovat, neboť Haklův vypravěč je figurkou především sám (pro sebe). A Hakl je také oproti Kahudovi autorem daleko ukázněnějším, ne tak rozbíhavým.
</TEXT>
<HEADING>
Tady není holubník
</HEADING>
<TEXT>
Intimní schránku Sabriny Black je sice možno považovat za román pražský, už pro "pražštinu", kterou postavy mluví, ale jinak by pro Hakla byla vhodnější nálepka autora středoevropského (v žádném případě ale onoho kunderovsko-miloszovského). Jedna povídka z Konce světa dokonce končí zvoláním: Jenomže tady, hajzlíku, není holubník! Tady je střední Evropa!
Literární obec sice Haklův prozaický debut Konec světa zaznamenala, ale i zde platí, že se ukáže až u třetí knihy - i když v Čechách se toto pravidlo obrací - nejde totiž o výkon autora, ale spíš o to, že po třetí knize autora konzervativní (nebo zakonzervovaná?) literární obec konečně vezme plně na vědomí.
Hakla však víc než literární obec zajímají čtenáři. Jeho román také vychází čtenáři vstříc, nestaví mu zbytečné překážky, čte se jedním dechem. Navíc se jedná o román skutečně současný (neplést s "dobový"!), takže čtenář nemusí ani překonávat jakýkoliv časový posun. Po lehké četbě však vyznění románu "těžkne". Ale to až někde za textem, v pauzách mezi větami, mezi kapitolami, až když knihu zaklapne.
Kniha týdne
Emil Hakl INTIMNÍ SCHRÁNKA SABRINY BLACK
Vydalo nakladatelství Argo, Praha 2002, 289 stran.
</TEXT>
</DOC>
<DOC>
<DOCID>LN-20020518057</DOCID>
<DOCNO>LN-20020518057</DOCNO>
<DATE>05/18/02</DATE>
<TITLE>
próza
</TITLE>
<TEXT>
Mika Waltari
</TEXT>
<HEADING>
Krvavá lázeň (Hejkal)
</HEADING>
<TEXT>
Přestože od doby, kdy se poprvé v českém překladu objevila kniha dnes bezesporu nejproslulejšího finského spisovatele Miky Waltariho (1908-1979), uplynulo už víc než šedesát let, teprve nyní v češtině vychází autorovo dílo nejrozsáhlejší, dva na sebe navazující romány Krvavá lázeň a Štastná hvězda (vydání druhého jmenovaného je rovněž ohlášeno na letošní rok).
Příběh o cestě studenta a poutníka Mikaela a jeho druha Anttiho rozbouřenou Evropou první poloviny 16. století napsal Waltari v roce 1948. (Román Šťastná hvězda pak zavádí oba hrdiny do islámských zemí a stejně jako Krvavou lázeň ho přeložila Markéta Hejkalová.) Tehdy už byl Waltari úspěšným spisovatelem, a i když jeho nejznámější knihou zřejmě už napořád zůstane legendární Egypťan Sinuhet (1945, česky poprvé 1965), právě romány o Mikaelovi považují mnozí kritici za autorovo nejlepší dílo. Těžko si lze představit lepší pobídku ke čtení - zvlášť poté, co u nás už velký čtenářský úspěch zaznamenaly nejen další Waltariho historické prózy (Pád Cařihradu, Tajemný Etrusk, Jeho království, Nepřátelé lidstva či Temný anděl), ale třeba i detektivní příběhy "finského Maigreta", prvního velkého detektiva finské literatury komisaře Palmua...
thriller
</TEXT>
<HEADING>
J. G. Ballard
</HEADING>
<TEXT>
Kokainové noci (BB art) Španělské přímořské letovisko Estrella de Mar překypuje životem; sportuje se tu až úporně, jedna kulturní akce střídá druhou a zločin jako by v této enklávě boháčů z celé Evropy ani neexistoval.
A pak během jednoho večírku vypukne požár, při němž přijde o život pět lidí. Španělská policie vzápětí zatkne manažera Clubu Náutico, centra místního dění, a obviní jej z pětinásobné vraždy. A manažer Frank Prentice se k ní také - k údivu policie - přizná.
Pro cestovatele a spisovatele Charlese Prentice, Frankova staršího bratra, je nepředstavitelné, že by jeho sourozenec byl takového zločinu schopen. Vydává se do Estrelly de Mar, aby se na místě pokusil o vlastní vyšetřování případu, o němž i přímí svědci mluví v nejasných hádankách. A třebaže jej všichni od jeho úmyslu zrazují, odhaluje, že sluncem zalité a zdánlivě bezstarostně žijící letovisko má ještě jednu, světu skrytou tvář...
Britský spisovatel James Graham Ballard (1930) napsal svůj temný román Kokainové noci v roce 1996 (do češtiny knihu převedl Jindřich Manďák). Je autorem řady povídek a románů širokého žánrového záběru, od sci-fi přes detektivky až po "vážnou" prózu. Už dříve česky vyšla jeho významná díla, mj. povídkový soubor Mýty blízké budoucnosti, Betonový ostrov, Bouračka a především nejslavnější, Stevenem Spielbergem zfilmovaný román Říše slunce a jeho pokračování nazvané Přízeň žen.
fantasy
</TEXT>
<HEADING>
Terry Pratchett
</HEADING>
<TEXT>
Zloděj času - Úžasná Zeměplocha 26 (Talpress) Šílený hodinář ve městě AnkhMorpork přijal zakázku na hodiny, které možná zastaví samotný čas.
Další pokračování análů Zeměplochy od mistra žánru komické fantasy přivádí opět na scénu členy pozoruhodného mnišského tzv. historického řádu, kteří se s touto hrozbou musejí vypořádat.
Smrť a jeho vnučka Zuzana se také do boje zapojí. Setkáme se i s pátým jezdcem Apokalypsy Ronniem, který od zbývající čtveřice odešel, ještě než se Jezdci stali slavní. Typický humor a nespoutaná fantazie jsou zde přítomné, jak už jsme u Pratchettových knih zvyklí. Ale hlavní myšlenkou, kterou tu Pratchett (jako i ve svých dalších knihách) rozvíjí, je filozofické tázání po tom, co z lidí činí lidi zakotvené ve svém čase a svých tělech.
A i kdyby nás tohle nezajímalo, alespoň víme, že všechno dobře dopadne a čas dlouho stát nezůstane.
Přestože Zloděj času není nejlepší kniha, kterou Pratchett kdy napsal, rozhodně stojí za přečtení. Co by mnozí autoři dali i za mnohem horší odpadky z Pratchettova stolu.
sci-fi
Rob Grant a Doug Naylor
</TEXT>
<HEADING>
Červený trpaslík - Nekonečno vítá ohleduplné řidiče (Argo)
</HEADING>
<TEXT>
Fanouškům kultovního seriálu Červený trpaslík (Red Dwarf) britské televize BBC připravili v roce 1989 autoři scénáře Rob Grant a Doug Naylor milé překvapení v podobě knižního vydání příběhů posádky zbloudilé kosmické lodi Červený trpaslík. Letos poprvé vychází i v českém překladu.
Čtenáři se setkají se všemi hlavními hrdiny slavné sci-fi parodie: věčně umolousaným III. palubním technikem Davem Listerem, jeho nesnesitelně hloupým, ambiciózním a mrtvým nadřízeným Arnoldem J. Rimmerem, fintivým do lidské podoby vyvinutým Kocourem, úslužným androidem Krytonem i senilním palubním počítačem Hollym.
Na rozdíl od původního televizního zpracování začínají Naylor s Grantem v knize příhody posádky ještě předtím, než trpaslík vyrazí do vesmíru. Fanoušci seriálu v ději snadno odhalí notoricky známé stěžejní scény (mj. ztroskotání lodi, objevení Kocoura či setkání s Krytonem) i řadu známých dialogů, vše prošpikované reddwarfovským absurdním humorem.
Knižní podoba však graduje svou první část zcela nečekaným závěrem, odlišným od všeho, co bylo k vidění v televizi. Nakladatelství Argo již také chystá pokračování příběhu s názvem Lepší než život.
komiks
Christophe Gibelin a Claire Wendlingová
</TEXT>
<HEADING>
Světla Amalu 2: Strašák (Mot)
</HEADING>
<TEXT>
Každý někoho nesnáší. Fretky kupříkladu nemohou přijít na jméno průsvitníkům, a ani potopa, při které oba znepřátelené kmeny fantastického Světa legendy přišly o střechu nad hlavou, nedokázala zbortit hráz nepřátelství. Naopak, situace se stále přiostřuje - začalo to drobnými schválnostmi, teď však začíná jít o život. A to doslova. Vzájemná nevraživost totiž trápí samotného stvořitele fantastického světa na řece Amalu, kterým je mohutný strom. Velký dub pomalu usychá a nepodaří-li se zabránit jeho zániku, hrozí smrt celému Světu legendy.
Jak je vidět z předcházejících vět, komiks scenáristy Christopha Gibelina a uznávané kreslířky Claire Wendlingové je hodně zvláštní záležitost. Ze všeho nejspíš by se dal zařadit do poličky "poetická fantasy", ale to patrně jen proto, že nikdo netuší, co to vlastně taková poetická fantasy je.
Zůstaňme proto u toho, že Strašák je druhým dílem z pětidílné série Světla Amalu, kterou loni v létě začalo vydávat nakladatelství Mot, a že se jedná o bezpochyby nejzajímavější sérii této firmy. A to i přesto, že zmíněný druhý díl je spíše překlenovací a připravuje půdu pro třetí část, která by měla vyjít v listopadu. Křehká kresba dokonale doplňuje jemně strukturovaný příběh - který ovšem i přes asistenci zvířátek není žádnou přehnaně roztomilou pohádkou, ale chvílemi až nepříjemně vážnou story.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20020518058</DOCID>
<DOCNO>LN-20020518058</DOCNO>
<DATE>05/18/02</DATE>
<TITLE>
rozhovor:
</TITLE>
<TEXT>
Její tvář si snad všichni spojují s nejúspěšnějšími českými filmy posledních let - Knoflíkáři, Ene Bene, Pelíšky... 43letá Eva Holubová ale rozhodně nepůsobí jako hvězda. V košili o tři čísla větší, vytahaných kalhotách a bez make-upu byste do ní jen stěží řekli, že byla vloni vyhlášena nejobsazovanější českou herečkou.
Jana Ciglerová
LN: Zanedlouho začnete natáčet druhý díl slavného filmu Pelíšky, který se bude jmenovat Pupendo...
Ale to není druhý díl Pelíšků. Jen za ním stojí podobná sestava - točí to Honza Hřebejk, píše Petr Jarchovský podle knížky Petra Šabacha, hrajeme tam s Bolkem Polívkou a Jardou Duškem. Budeme mít první soustředění u Bolka na farmě a začínáme točit v srpnu.
</TEXT>
<HEADING>
LN: Ani děj nebude navazovat?
</HEADING>
<TEXT>
Ne, vůbec tam nehrajeme ty postavy, co v Pelíšcích. Ale je to zase z normalizační doby 70. a 80. let. Vlastně nevím, jestli to smím prozrazovat, ale Bolek má roli výtvarníka a já hraji jeho ženu.
LN: Pořád platí, že s Bolkem Polívkou hrajete moc ráda?
Platí. Strašně se na natáčení těším. On je hrozně velkorysý, nedá mu to a jeho mozek neustále produkuje nějaké nápady. Jediné nebezpečí toho je, že zatímco on ty fóry, které při natáčení vymyslí, vydrží, já ne. Odbourám se a pokaždé musím proto předstírat, že pláču, aby nebylo vidět, že se směju. Bolek je stejný typ jako Petr Čtvrtníček - dělají vtipy s kamenným obličejem, a všichni kolem nich se válejí smíchy. Zatímco když já chci udělat vtip, směju se mu dopředu a ohlašuju: Pozor, Holubová bude vtipná!
LN: S Bolkem Polívkou už jste jednu manželskou dvojici hrála v Cestě z města. Nestáváte se profesionálními hereckými manželi?
A teď si ještě představte, že nás chce režisér Tomáš Vorel zase obsadit jako pár do dalšího filmu! Nemyslím si, že to je moc, když nám to spolu herecky tak vyhovuje. Vezměte si třeba Mastroianniho a Sophii Loren nebo Miu Farrow a Woody Allena. Mě strašně baví režiséra inspirovat, překvapovat ho, rozesmát ho - já jsem nejšťastnější, když mám zahrát něco vtipného a vidím přitom režiséra, jak se směje za kamerou.
</TEXT>
<HEADING>
LN: Berete role kvůli penězům?
</HEADING>
<TEXT>
Někdy. V divadle mám devět tisíc a doma dvě děti a manžela. Vydělávala jsem na to, abych vydělávala - abych si mohla zaplatit hlídání, když pracuji a tak. Pak jsme se s mužem dohodli, že nechceme, aby nám je hlídal někdo cizí, a rozdělovali jsme se, tak zase nenosil domů žádné peníze. V té době jsem se proto začala zajímat i o věci, do kterých bych normálně nešla.
LN: Reklamu na Český Telecom jste taky vzala kvůli penězům?
Ano. I když s trochu jiným záměrem, ale o tom se nemá mluvit. Prostě jsem mohla být štědrá tam, kde bych si to normálně nemohla dovolit, a udělalo mi to radost. Taky jsem mohla domů koupit plynové topení, abychom neměli ty pitomé wafky a moje děti mohly mít teplo v koupelně i na záchodě. Ale nechci to víc rozebírat, aby to nevypadalo, že se omlouvám.
LN: Proč jste pak odmítla moderovat předávání Andělů, to přece muselo být slušně placené, ne?
To teda bylo. Měli jsme to dělat s Petrem Čtvrtníčkem a já za ten večer měla dostat 150 tisíc. Zvažovala jsem to, protože ten přenos měla vysílat Nova a já se zařekla, že na Novu nikdy nepůjdu, mám k té instituci strašný odpor. Nicméně vize těch obrovských peněz... Pak mi udělalo radost, když jsem se dočetla, že nás z moderace odvolali a že prý nás údajně Železný zakázal. Byla jsem poctěná.
LN: Poctilo vás, že o vás Železný mluvil špatně?
Já mu prostě nemůžu odpustit, co tak inteligentní a vzdělaný člověk, jako je on, dokázal udělat s komerční televizí. Nakoupí ty nejlevnější seriály, na které už se ve světě nikdo nedívá, Pokémony, které v zahraničí zakazují, a rve to těm lidem, zblblým po čtyřiceti letech komunismu, do hlavy. Občas si zapnu to jeho trapné Volejte řediteli, ale přes všechnu vůli tu jeho normalizační demagogii vydržím jen chvíli. Je mi to o to víc líto, že je židovského původu a já Židy miluji. Je to národ knihy. Ale on je asi takový nepovedený Žid.
LN: Hodně jste se angažovala v dění kolem stávky v České televizi. Proč jste do toho šla?
Protože mi začalo být podezřelé, že zvolili ředitelem Jiřího Hodače během pár dnů. U nás v divadle, které má osmdesát lidí, ředitelka oznámila dva roky dopředu, že odejde, a po celou tu dobu se hledal její nástupce. Nešlo mi o televizi, sympatizovala jsem s těmi lidmi, kteří se nebáli a šli do toho. Šla jsem do toho jako občanka a koncesionářka, protože veřejnoprávní médium je pro nás důležité, abychom věděli, co se v tomto státě opravdu děje.
</TEXT>
<HEADING>
LN: Jak celou tu dobu hodnotíte?
</HEADING>
<TEXT>
Jako prohru. Brněnský ředitel Drahoš, u kterého dokonce byla v tom auditu prokázána zpronevěra, je klidně na svém místě. Paní Bobošíková sice televizi nešéfuje, ale chytla se na Nově. A ve vedení České televize je stíhaný pan Balvín, který podle mě nemá schopnost být nezávislý.
</TEXT>
<HEADING>
LN: Co si myslíte o jeho obvinění?
</HEADING>
<TEXT>
Pro tu televizi to je strašně špatné. A hlavně to je ostuda pro pana Balvína. Já sice pana Balvína nespojuji s televizí, ale hlavně s Radou a s parlamentem. Ale veřejnost si právem může říct, že jestli je podezření, že takové věci dělá ředitel, tak co teprve zaměstnanci. Bránila bych se být podřízená takovému člověku a snažila bych se, aby tu funkci nezastával.
LN: Vydržel vám váš odpor k Janě Bobošíkové dodnes?
Ona mi vždycky připadala jako svazačka. A když se na ni občas v Sedmičce dívám, působí na mě jako normalizační novinářka. Je šikovná a má dost sebevědomí, tvrdosti a drzosti na to, aby mluvila veřejně, ale v některých věcech je i hloupější než já, a to je pro mě jako pro diváka nepříjemné. Takhle bych dovedla moderovat taky, jen bych se ještě potřebovala trošičku "vomrskat" a nakoupit modré kostýmy a modré stíny a devótně mrkat na předsedu sněmovny.
</TEXT>
<HEADING>
LN: Co vám vadí na Klausovi?
</HEADING>
<TEXT>
Ješitnost, s jakou přijímá přehnanou loajalitu svých lokajů. To, jak se zastává pravomocně odsouzených lidí, jako je Šrejber nebo obviněný Železný. Můžu se jen ptát, co za tím je, jestli by se také tak zastával obyčejných lidí, kteří nemají na to, sponzorovat ODS.
LN: Podle toho, co jste řekla dříve, jste v minulosti Klause volila.
Ano, volila. Protože jsem mu věřila, že je sice ješitný jako každý chlap, ale že to tady bude chtít dát do pořádku, že bude ten železný muž. Přesvědčila mě o tom jeho věta na jednom z prvních setkání Občanského fóra, kdy prohlásil, že nechápe, proč by vládní úředníci měli mít nějaké materiální výhody. Udával příklad polského ministra financí, který jezdí do práce na kole.
A vidíte, jak to dopadlo dneska. Ono opravdu nestačí obdivovat Thatcherovou pro to, abyste byla politikem jako Thatcherová. Sdílela jsem jeho boj proti levici, a on se pak spojí opoziční smlouvou se Zemanem. To nešlo v normálním rozumu dohromady - když se spojí pravice s levicí a vládnou spolu, tak kdo je hlídá?
LN: Proč myslíte, že jsou lidé Klausem tolik fascinovaní?
Pořád se někdo k němu má potřebu vyjadřovat. Lidé jsou sami o sobě nesebevědomí a každý, kdo umí suverénně vystupovat, jim imponuje. Je to ohromení tím, jak se chová a jak se taky jeho kamarila před ním třese a dělá z něj mocného muže.
</TEXT>
<HEADING>
LN: Politik těžko může vystupovat nejistě, ne?
</HEADING>
<TEXT>
Já vím. A my jsme stádečko, které se radši nechce rozhodovat samo. Já můžu mít ráda Hanu Marvanovou, ale ona se chová příliš lidsky. Mně to sice vyhovuje, ale když budu rozkolísaná, tak její lidskost mě asi neuklidní. Spíš si budu říkat: Jak my to tady s tou Haničkou zvládneme, co když na ni někdo zadupe? A přitom kde byl Klaus, když byla zavřená za svoje politické postoje v době totality?
</TEXT>
<HEADING>
LN: Sledujete někdy přenosy jednání z parlamentu?
</HEADING>
<TEXT>
To je samý blábol a bonmoty. Nerozumím tomu, o čem ti kluci jednají, připadá mi, jako by něco před námi schválně zamlžovali. Jsou mi prostě podezřelí. Nevím, jestli si hrabou do svojí kapsy, protože důkazy nemám.
Jenom se tak můžu na ně dívat, v čem jezdí, jaké teď nosí obleky a jaké nosili předtím. Ale nejtragičtější je, když začnou být jakoby vtipní. Ten stranický humor jen dokazuje, že už dávno nejsou normálními lidmi.
</TEXT>
<HEADING>
LN: Nechtěla jste nikdy vstoupit do politiky?
</HEADING>
<TEXT>
Ne, já nemůžu být politička. Neumím vidět dopředu. Ale chci se naučit být občan. Úplně jsme to tady po těch letech komunismu zapomněli. Poslanci přece nejsou naši vládci, oni jsou naši zaměstnanci, které si platíme z daní. Mají se o nás starat a bránit nás, ne si z politiky udělat job.
LN: Ani se vás Koalice nesnažila zlákat na kandidátku jako vaši kolegyni Táňu Fischerovou?
To ne, na to jsou dost chytří. Já jsem na politiku příliš hloupá, to Táňa je daleko moudřejší. Já chci být ten občan, který politikům šlape na paty a ptá se jich. Nedávno jsem se byla podívat na mítinku ODS a poslanec Benda tam říkal: "My nechceme jít do Evropské unie po kolenou, ale rovně." Ale už vůbec nevysvětlil, co to znamená. Jestli si jako představuje, že my Češi přijdeme do EU, bouchneme do stolu a řekneme: My jsme tady rovně a nemyslete si, že tady budeme na kolenou, nebo co?
Je to přesně v duchu jejich programu - populistická gesta a žádné konkrétní návrhy řešení opravdových problémů naší společnosti.
LN: Máte dvě skoro devítileté děti. Mluvíte s nimi o tom, jak vnímáte společnost?
Pořád. Vysvětluji jim, jak to bylo za komunistů a co některé věci, na které se díváme ve zprávách, znamenají. Snažím se, aby se zajímaly o to, co se kolem nich děje, aby jim to nebylo jedno a měly názor. Takže se pak stane, že jdu třeba během zpráv na záchod a Adámek za mnou přiběhne a rozčíleně mi říká: "Mami, představ si, co ten Klaus zase vykládal!"
LN: Našla jsem vás na seznamu signatářů Charty 77, kterou jste podepsala ještě jako studentka. Tu angažovanost máte v rodině?
Ale to jsem nebyla já. Nenáviděla jsem komunisty, ale nepamatuji se, že bych to podepisovala. Podepsala jsem Několik vět a petici za propuštění Václava Havla, ale chartu asi ne.
A angažovanost v rodině? Dědečkovi znárodnili hospodu, táta byl až do roku 1968 komunista a vystoupil z církve. Když umíral, řekl mi: "Evo, Bůh nám to neodpustí." A strašně plakal. Všechno si to na smrtelné posteli uvědomil. Myslím, že to samé čeká ty naše politiky. Možná na to zapomenou při tom svém tenise a golfu, ale v té poslední hodince bych s nimi neměnila.
LN: Proto jste dala vaše děti do církevní školy?
To bylo několik náhod dohromady. Jsem z hodně materialistické rodiny, prošla jsem si v životě mnoha průšvihy a pořád jsem jakoby skrze to všechno hledala Boha. Aby mi pomohl vystoupit sama ze sebe, přestat být sebestředná, naučit se pokoře.
Strašně jsem toužila po dětech, chodila jsem se psem kolem božích muk a uprostřed polí a luk jsem se zastavila a říkala: Pane Bože, já bych chtěla chlapečka. Pak jsem to zase obešla a řekla jsem: Ježíši Kriste, kdybych tak mohla mít holčičku. No a stalo se, že jsem otěhotněla a měla jsem chlapečka i holčičku naráz. Musela jsem půl roku ležet v nemocnici, abych je donosila. A tam jsem Pánu Bohu slíbila, že je nechám pokřtít. Sama v tom mám zmatek, ale strašně jsem stála o to, aby mé děti poznaly a žily mezi věřícími lidmi.
LN: Jsou jiné než jejich vrstevníci ze státních škol?
Určitě. Dostávají týdenní plán úkolů, takže si můžou sami rozhodnout, kdy si co splní. To je učí samostatnosti a zodpovědnosti a to z nich také vychovává svobodné občany. Doma pak pořád otravují s problematikou OSN a dětských práv, takže často slyším, že nemám právo jim nic přikazovat, že se musíme dohodnout.
Takže pak odhlasováváme, jestli si budou čistit zuby, nebo ne. Samozřejmě že nenávidí domácí úkoly jako všechny děti. Ale lidsky jsou zatím takové, jaké jsem chtěla, aby byly.
LN: Porodila jste je ve 34 letech. V čem jste jiná matka než ty, které mají děti ve dvaceti?
Řekla bych, že si to víc užívám. Nikdy mi není líto, že musím být s nimi doma a nemůžu na mejdan. Ale taky se o ně i víc bojím. Musím se učit ovládat strach a dovolit jim vylézt na strom, nechat je spadnout a nevidět je hned na vozíčku.
</TEXT>
</DOC>
<DOC>
<DOCID>LN-20020518059</DOCID>
<DOCNO>LN-20020518059</DOCNO>
<DATE>05/18/02</DATE>
<TITLE>
* Chci zemřít sešlostí věkem na Vysočině jako spokojený důchodce, ale vzhledem k mé prostořekosti se klidně může stát, že mě odstřelí buď palestinský atentátník, nebo pan senátor Žantovský.
</TITLE>
<HEADING>
Premiér Miloš Zeman ve vidině podzimu svého života
</HEADING>
<TEXT>
* Ženy v politice, to je stejné jako ženský box. Jako sportovní disciplína sice existuje, ale málokdo ho bere stejně jako mužský box.
</TEXT>
<HEADING>
Politolog Bohumil Doležal o ženách v politice
</HEADING>
<TEXT>
* Prezident jakožto spisovatel nesnese čtení mluveného slova v přepisu. Je toho názoru, že psaný text se má číst a mluvený se má poslouchat.
Mluvčí Hradu Ladislav Špaček ve vysvětlení, proč Václav Havel odmítá poskytovat rozhovory tištěným médiím
* Darebák, nebo hrdina, v Koalici jedna rodina.
Místopředseda ODS Ivan Langer při prezentaci bezpečnostní části kampaně své strany
* Jsem narozena ve znamení Kozoroha. Je to tvrdohlavá koza, která se pořád drápe těma skalnatejma trnitejma cestama někam. A často se cítí osamělá, protože ti ostatní si v poklidu žijí někde v údolí a ona to musí vyrovnávat.
Předsedkyně Naděje Monika Pajerová na své trnité cestě do vytouženého parlamentu
* Rád bych, aby si pan ministr uvědomil, že v této zemi nemají žít jenom čolci, ale musí tu žít i lidé.
Poslanec ODS Jiří Drda ve sporu s ministrem Kužvartem o ekologické zákony mrk
</TEXT>
</DOC>
<DOC>
<DOCID>LN-20020518060</DOCID>
<DOCNO>LN-20020518060</DOCNO>
<DATE>05/18/02</DATE>
<TITLE>
profil:
</TITLE>
<TEXT>
Vůbec první samostatná pracovní zahraniční cesta manželky prezidenta USA George W. Bushe Laury, v jejímž rámci svou návštěvou dnes poctí i Českou republiku, je jednou z nejmarkantnějších známek toho, že se v životě první dámy Spojených států za poslední dobu mnohé změnilo. Ondřej Šturma
Když se Laura Bushová (55), rozená Welchová, před rokem a půl stala první americkou dámou, chtěla být i nadále pouze ženou svého muže. Jeho tichou partnerskou oporou, maximálně jeho ozdobou v případě společenských povinností. Jenže člověk míní a události mění. V případě manželky třiačtyřicátého prezidenta Spojených států její historickou úlohu změnily události z loňského 11. září.
Střechy Bílého domu, jenž se pro nejvýznamnější období kariéry Lauřina muže stal i jejím domovem, jsou neustále obsazeny odstřelovači tajných služeb. Ostatní vnitřní i vnější prostory tu na severozápadní Pennsylvania Avenue č. 1600 ve Washingtonu v krátkých intervalech brázdí patroly se psy cvičenými pro vyhledávání výbušnin... a jako součást od dob atentátu na Johna F. Kennedyho nevídaných bezpečnostních opatření byly zrušeny také populární turistické prohlídky Bílého domu. "Je to teď velmi smutné a tiché místo," řekla nedávno reportérům paní Laura.
V lednu 2001 převzal její manžel úřad po nejkontroverznějších prezidentských volbách v americké historii. Sympatická žena, která vždy střežila své soukromí jako nejvzácnější poklad, doufala, že ona sama se bude držet pěkně vzadu a jen dál povede Bushových domácnost. Stejně jako se jí to dařilo, když byla manželkou guvernéra státu Texas (už tak veřejně známé a ostře sledované osoby) a soustředila se pouze na výchovu dvojčat Barbary a Jenny.
V prvních měsících manželova prezidentování Lauře Bushové tenhle plán celkem vycházel. Lehce se jí dařilo unikat pozornosti médií a tím i veřejnosti. Věnovala se soukromé společnosti svých nejbližších kamarádek a její nejmilejší činností se stalo zkrášlování a zušlechťování jejího a manželova nově postaveného domu na ranči v Crawfordu v domovském Texasu.
To nejveřejnější, čeho se kdy chtěla zhostit, byla záštita nad bohulibým projektem, který si sama coby bývalá knihovnice a učitelka vymyslela - zvyšování literárního povědomí a sečtělosti americké mládeže.
</TEXT>
<HEADING>
Člověk míní, časy mění
</HEADING>
<TEXT>
Jenže doslova v momentě, kdy v New Yorku do jedné z věží Světového obchodního centra 11. září 2001 narazilo první teroristy unesené letadlo, byla Laura Bushová bez varování postavena před historický úkol: okamžitě a bez debat se stát veřejnou osobností, oporou a ženským vzorem národu, který právě prožil nejzákeřnější a psychicky nejničivější útok ve svých dějinách.
Vedle toho musela paní Bushová zůstat i nadále (a o to víc) tím nejdůležitějším zdrojem síly a energie muži, jenž se postavil ke kormidlu celosvětové války s terorismem. "Ta strašlivá věc, která Ameriku potkala, mi nabídla příležitost, postavila mě před odpovědnost nezklamat svou zemi a stát neochvějně při svém muži," prohlásila první dáma USA v proslulé talkshow televize CNN Larry King Live.
To, že americký prezidentský pár George a Laura Bushovi mají jeden v druhém oporu větší než kdy předtím, potvrzují i všichni z okruhu jejich nejbližších přátel. "George Bush spoléhá u své ženy především na obětavé přátelství, laskavost, pocit rodinného bezpečí a morální podporu," soudí rodinná přítelkyně, historička Doris Goodwinová.
"Musí být neuvěřitelně stresující posílat mladé muže a ženy do války, navíc tak komplikované jako je tato... Proto kdo zná Bushovy zblízka ví, kolik Laura Georgovi dává síly," dodává politická komentátorka a socioložka Kati Martonová, autorka knihy Skrytá síla aneb Prezidentská manželství, která tvořila moderní americké dějiny, a doplňuje: "Nikdo nepotřebuje spolehlivého partnera tak, jako prezident země, která čelí válečné krizi. A zaplaťbůh, pro George Bushe je jeho Laura skálou."
Jenže Laura Bushová sama sebe v rozhovoru pro časopis Newsweek vidí mnohem skromněji: "George se chová, jako kdybych mu byla bůhvíjakou oporou, ale ve skutečnosti je oporou on mně. Proto se po jeho boku nebojím ničeho!"
I z těchto jejích slov je patrné, že Bushovi jsou ideálním a dobře fungujícím manželstvím a nikdo je nepodezírá, že by tomu tak bylo jen navenek. "Paní Laura je jako manželka obdařena neomylným citem pro to, co její muž v ten který okamžik potřebuje, a přesně taková je mu vždy k dispozici," oceňuje znovu Doris Goodwinová.
"George si toho je moc dobře vědom, je za to vděčný a oplácí jí stejně. Je to pravý gentleman. I když jej média občas třeba vykreslují jinak..." (Ke slovům Goodwinové je třeba doplnit, že už mnoho novinářů, kteří měli možnost se s americkým prezidentem setkat osobně, si všimlo, že G. W. Bush se v mnoha ohledech rád navenek tváří "tak trochu jako poručík Columbo," jak např. před časem napsal Matthew Engel v britském deníku Guardian.)
</TEXT>
<HEADING>
Dělá jen, co jí řeknou
</HEADING>
<TEXT>
Jak je Laura Bushová svému muži ideální manželkou, tak je Americe ideální první dámou, shodují se ve svých hodnoceních téměř všichni společenští komentátoři domácích amerických médií. Jsou tu však samozřejmě i oponenti.
Například známý politolog-analytik Thomas Mann (shoda jmen s německým klasickým literátem čistě náhodná) se nejednou nezdráhal Lauru Bushovou označit za nicku či naprostou nulu. "Prostě nelze poznat, kdo je a v co vůbec věří. Podle mě nemá žádný vlastní názor - dělá jen, co jí řeknou," říká Mann a dodává: "Nejsem si jist, zda má paní Bushová vůbec nějaký politický názor. Vlastně vůbec nevím, co si myslí..."
Příznivců Laury Bushové mezi tzv. odbornými pozorovateli je ovšem drtivá většina. "Za to, jakým způsobem se chopila své role po 11. září až dodnes jí právem náleží jednička s hvězdičkou, budeme-li mluvit jejím učitelským jazykem," říká populární washingtonská publicistka Sally Quinnová (pomyslný ekvivalent k české Halině Pawlovské). "To nebylo žádné Podívejte, jak se starám! - prostě se skutečně a opravdově starala a ptala, jak může být své zemi a lidu nápomocná. A nápomocná taky byla a čím dál tím víc nápomocná je. Tečka!"
Na ženu, jež často v rozhovorech z období prezidentské předvolební kampaně zdůrazňovala svůj záměr držet se co nejdále od pracovních záležitostí svého muže, je dnes Laura Bushová pro Ameriku, jak se podle všeho zdá, velmi významnou společenskopolitickou silou. Prý se doma se svým mužem zaujatě baví i o zahraniční politice a rozebírají spolu záležitosti Blízkého východu, jak připustila v nedávném exkluzivním interview pro televizní stanici ABC.
</TEXT>
<HEADING>
Jim Beam, nebo já: Vyber si!
</HEADING>
<TEXT>
Buď jak buď, Laura Bushová, manželka amerického prezidenta, má na svého muže velký vliv. Hlavně morální, jak již bylo řečeno. Podle komentátorky ABC Barbry Waltersové to bylo veřejně poprvé patrné 17. září, kdy George W. Bush pronesl svůj plamenný požadavek, že chce "Bin Ládina živého nebo mrtvého!"
Paní Laura v onen památný okamžik stála poblíž a káravým pohledem dala svému muži najevo, aby se ve své horkokrevnosti mírnil. "Málokdo si toho všiml, ale kdo si toho všiml, ví, čím paní Laura Georgovi Bushovi je," tvrdí Waltersová.
To koneckonců připouští i prezident Bush. V uvolněném rozhovoru pro Neewsweek doslova říká: "Když udělám něco, o čem si Laura myslí, že jsem tzv. chlapácky přehnal, řekne mi to. Nerozčiluje se pouze je ostře věcná."
Dlouholetá korespondentka z Bílého domu Helen Thomasová se nebojí jít ve svých závěrech o roli Laury Bushové v životě svého manžela ještě dál, a to do minulosti. Připomíná republikánskými imagemakery záměrně opomíjené období v manželství Bushových datované cca o půldruhé dekády nazpět.
"Tehdy Lauřin silný vliv na George Walkera jednou provždy ukončil jeho náklonnost k častému pořádání večírků," vykresluje svoji paralelu. "Laura si tehdy prostě dupla a řekla: Jim Beam, nebo já, vyber si! A takový vliv má paní Laura na našeho prezidenta dodnes..," uzavírá s výmluvným gestem Helen Thomasová. *
</TEXT>
</DOC>
<DOC>
<DOCID>LN-20020518061</DOCID>
<DOCNO>LN-20020518061</DOCNO>
<DATE>05/18/02</DATE>
<TITLE>
fenomén:
</TITLE>
<TEXT>
Sága Hvězdné války má nový díl. Fanouškové šílí, šlapou si po hlavách, aby ho mohli hned vidět. Tak to vypadá v zahraničí. V Česku jsou fanoušci nejvýdělečnější filmové série světa přece jen poněkud klidnější. Michaela Šmerglová
</TEXT>
<HEADING>
Je středa 15. května 23 hodin.
</HEADING>
<TEXT>
Před pražským multikinem Slovanský dům je klid. Ve vzduchu ale něco visí. Za necelou hodinu se ve dvou sálech kina odehraje veliká premiéra. Tedy jen pro některé veliká. Poprvé bude promítnut jeden z nejdražších filmů, film Star Wars: Epizoda II - Klony útočí. Jednou s titulky, jednou s dabingem. Vstupenky jsou beznadějně vyprodány. Na verzi s titulky naprosto!
Čeští přívrženci Aliance, Impéria mutantů, robotů, dobrodějů s laserovými meči, železných zlořádů, Gunganů podobajících se ještěrům, klokanům a slimákům dohromady atd. uvidí nejnovější díl tohoto megacyklu dřív než přibližně 2,6 milionu jejich stejně naladěných kolegů v USA. V domovině Star Wars. Čeští "starwarsové" budou informovanější o několik hodin dříve!
</TEXT>
<HEADING>
Meziplanetární bytosti už jdou!
</HEADING>
<TEXT>
Pár minut před půl dvanáctou. Fanoušci se scházejí. Mnozí v převlecích za své oblíbené postavy. Konečně - války mají celý fan klub a jedny z velmi obsáhlých a dobře propracovaných internetových stránek. U nás i v cizině.
První přichází ke kinu zlo. Jeho reprezentant má černo-červeně pomalovaný obličej a černý plášť - je tu Darth Maul. "Zalíbil se mi na první pohled. Ten obličej, to je prostě nádhera," říká pod maskou pomahače Temné strany Síly devatenáctiletý gymnazista a za pár dní maturant Honza.
"Války mě vzaly 16. září 1999 okolo půlnoci, když jsem byl na předpremiéře Epizody I. Ale předchozí části jsem viděl už dřív," dodává skalní fanda, který ještě není řádným členem fan klubu. Současně připouští, že války se mu líbí hlavně kvůli propracovanosti jiného světa. "Jasně, že je to i snaha utéct z reálného světa jinam. Nakonec člověk nemůže být stále v realitě," míní Honza a pokyvuje zlomenou rukou a je napnutý, jaký bude obsah dalšího dílu. Zatím ho nezná.
</TEXT>
<HEADING>
Droga na delší čas
</HEADING>
<TEXT>
Hvězdné války jsou droga. A počty závislých na celém světě stoupají. Už od roku 1977, kdy americký režisér George Lucas uvedl na plátno ty první. Přesto měly číslo čtyři. Tak to autor koneckonců i zamýšlel. Začal hvězdnou filmovou ságu točit odprostředka. První byla čtyřka, následovala pětka, šestka a konečně jednička. Milovníci jeho sci-fi mezigalaktických příběhů mu odpustili. Přesněji, vzali ten postup za svůj a hrají s ním jeho hru. Teď s potěšením budou "sjíždět" čerstvou dvojku. Ony Hvězdné války: Epizoda II - Klony útočí.
Autor Hvězdných válek je mazaný. Každý díl příběhu nekonečného boje dobra a zla - z precizně vytvořeného nového světa - ke konci nenásilně zaklikatí tak, že v divákovi vybudí chuť na další várku. Podává svou drogu po gramech, ale důsledně.
Taky se průběžně poučuje; jeho postavy jsou dokonalejší, mají lepší kostýmy, make-upy, zapojuje do děje víc techniky. Navíc se režisér nebojí diváckých názorů a promptně reaguje na přání svých "strávníků". Nechtějí hrdinu Anakina jako dítě? Nebudou ho mít! Vyroste! Stěžují si na dialogy? Příště už šanci mít nebudou! A tak dále...
</TEXT>
<HEADING>
Dobro má zpoždění...
</HEADING>
<TEXT>
U občerstvovacích obchůdků v kině se hromadí diváci. Většina v civilu. Věkem neklesají pod deset let a nepřesahují sedmadvacet. I když výjimky jsou.
Kolem vystaveného vozu SAAB se blíží dobro (tedy dočasné) - hlavní hrdina Anakin Skywalker - byvší dětský otrok, dnes budoucí Jedi. Hnědý dlouhý plášť a neodmyslitelný zelený laserový meč má. "Né, Jediové se nespecializujou na SAAB," tvrdí s úsměvem patnáctiletý student David z Loun.
"Proč Jedi? Preferuju dobro a obdivuji jejich sebeovládání. Cením si toho, že se nenechají nikdy rozházet," navyšuje výčet toho, proč fandí v Hvězdných válkách, k nimž se dostal přes knížku od bratra, kladným hrdinům. Sám se prý také vytočit nedá. Možná proto, že cvičí karate. "Hvězdné války jsou dopodrobna popsaná galaxie. Ta komplexnost mě bere," uzavírá David a jde se fotit s Darthem Maulem. Zdraví se s úsměvem. Role se neberou zase až tak vážně.
Hvězdné války nabízejí nejen technickou dokonalost, která rozhodně láká, ale hlavně stojí na pevných základech. Na věčném boji dobra a zla. Lucasovi nelze upřít výrazné plus, že nekončí své příběhy happy endem. Vítězstvím dobra. Tak naivní není. I to je důvod, proč přikoval ke svým dílům řadu diváků. Nicméně jeho odlišení bílého do černého je víc než průhledné. Dvoumetrová postava v brnění připomínajícím drsnou lebku ve fašistické přilbě rozhodně nemůže nikoho mýlit. To dobrák není. Na druhé straně věřit, že malý skřítek Yoda ten v masce dobrého ušatého strýčka - je skunk, také nelze. V tom Lucas nepřipravuje divákovi žádné záludnosti.
Naprosto jasně také v těchto filmech, kde se na jedné straně nešetří zbraněmi nejrůznějších kalibrů, náboji mimořádně ničivých účinků, válečnými loděmi atp., se na straně druhé objeví moment v celé společnosti žádaný a do lidí často i násilně implantovaný: rasová snášenlivost. Vedle sebe tu totiž v klidu dokážou žít a spolu komunikovat osoby v lidském provedení, bílí i černí, polozrůdičky, roboti, droidové, různí rohatci, tlusté neforemné koule a řada dalších živočichů. Tak trochu Benetton.
</TEXT>
<HEADING>
Studující Padmé Amidala
</HEADING>
<TEXT>
Ručička hodin se blíží ke dvanácté. Celá v bílém přichází senátorka Padmé Amidala. Ve filmu ztvárněná Natalií Portmanovou, tady Andreou. Senátorce je docela podobná. Fyzicky i... Prostě hned po příchodu všechny převlečené organizuje. Začíná zasedacím pořádkem. Inu žena...
"Senátorkou jsem deset let," směje se Andrea, vysokoškolská studentka mezinárodních a veřejných vztahů s tím, že: "K Hvězdným válkám mám nostalgický vztah. Byl to můj první film, na kterém jsem byla v kině. Vážně! Od té doby tyhle filmy zbožňuju. A obdivuju na nich všechno. Úplně!"
Přiblížit se skutečné senátorce se pravda Andrea nesnaží, ale hned přiznává, že jí sedí ona feministická role, role vůdkyně lidu. "V reálu nejsem vůdkyně, v reálu jsem jen feministka," dodá jednadvacetiletá dívka. Převlékání za svou Padmé bere jako hru, jako možnost blbnout v každém věku. Příběh, na který se přišla podívat, už trochu zná. Ví, že se pro její hrdinku pár věcí změní. Do děje se totiž vloudí láska.
Většina diváků se z přízemí přesunuje k sálům. Vyfotili si "oživlé" hrdiny, nakoupili popcorn a kolu a jdou na to. Je mezi nimi i řada cizinců. Všichni si jdou dát svou drogu od Lucase, který přiznal, že Epizoda II se mu točila příjemně. Třeba i proto, že o ní mluvil se svými přáteli Stevenem Spielbergem a Francisem Fordem Copolou a ti mu moc fandili.
Teď to posoudí i diváci. Ti svému dealerovi jasně řeknou své ano či ne. Jasně dají najevo, zda pokračování příběhu Anakina Skywalkera malého otroka z pouštní planety Tatooine, kterého náhodou objevil mistr Jedi Qui-Gon Jinn... atd. atd., se jim líbí. Jen oni rozhodnou, zda digitálně animované postavičky i živí herci dostanou další role ve stále větších a komplikovanějších zápletkách...
Odbila půlnoc, sál pro 333 diváků i druhý pro 294 jsou plné. Rozjíždí se filmový kotouč. Ze sálů je slyšet nadšené volání. Epizoda II začíná... *
</TEXT>
<HEADING>
Test: Znáte Hvězdné války?
</HEADING>
<TEXT>
1. Kdy se odehrávají Hvězdné války? a. tisíc let po výbuchu sluneční soustavy b. 22306 - 22378 c. před dávnými a dávnými věky
2. Kolik dílů Hvězdných válek skutečně režíroval George Lucas? a. dva b. tři c. čtyři
3. Jak se jmenují dva hlavní droidové celé ságy? a. TheePee a Arthur Dee-Tuu b. C-3PO a R2-D2 c. IQ184 a PMD181 4. Ústřední postavou Hvězdných válek je Darth Vader. Jaký je jeho vztah k nadanému chlapci Anakinu Skywalkerovi? a. Darth Vader je temnou stranou síly Anakina Skywalkera b. Darth je otec Anakina c. Anakin je otcem Dartha
5. V sáze figurují tři organizace, Federace, Impérium a Republika. Republika se změní v Impérium poté, co v čele parlamentu stane senátor Palpatino. Jakou roli hraje v Hvězdných válkách Federace? a. je to společenství povstalců proti Impériu b. je to sdružení mezigalaktických obchodníků, kteří hned v prvním díle zaprodají Republiku zlé moci c. je to imperiální bezpečnostní služba
6. K čemu sloužil řád rytířů Jedi? a. k boji s Impériem b. jejich úkolem bylo bránit spravedlnost a svobodu v Republice c. byli skrytými vládci Republiky
7. Mladý Luke Skywalker se zamiluje do princezny Leiy. Proč se nakonec neuchází o její ruku? a. rytíři Jedi nesmějí mít manželky b. zjistí, že jsou sourozenci c. přebere mu ji Han Solo 8. Lukeovi pomáhá Han Solo. Čím byl, než bojoval proti Impériu? a. mechanikem lodí Federace b. otrokem c. pirátem a pašerákem
9. Učitelem rytířů Jedi byl Yoda. Kolik mu bylo let, když zemřel? a. 102 b. 370 c. více než 900 Ověřte si více znalostí o Hvězdných válkách na internetové adrese www.lidovky.cz
</TEXT>
</DOC>
<DOC>
<DOCID>LN-20020518062</DOCID>
<DOCNO>LN-20020518062</DOCNO>
<DATE>05/18/02</DATE>
<TITLE>
Čeští vědci zjistili, že vůdčí postavení v tlupě opic ovlivňuje tvorbu hormonů
</TITLE>
<TEXT>
Šéf křičí, dupe a občas praští do stolu. Proč se tak změnil, když ještě nedávno působil docela sympaticky? Možnou příčinu jeho výbuchů odhalil výzkum opic.
Někdo je vůdčím typem od přírody, jiný musí autoritu pracně získávat. Kromě výchovy hrají svou roli při cestě na židli šéfa také hormony.
</TEXT>
<HEADING>
Testosteron v ředitelském křesle
</HEADING>
<TEXT>
"Kdo má v těle vyšší hladinu testosteronu, je aktivnější, dovede se lépe prosadit, a má proto větší šanci stanout v čele skupiny," říká profesor MUDr. Luboslav Stárek z Endokrinologického ústavu.
Ve Spojených státech se mezi mladými lidmi dokonce rozmohl zvyk brát si anabolika s testosteronem. Aktivita vyvolaná tímto hormonem má nesmělému a zakřiknutému jedinci pomoci prosadit se v partě vrstevníků.
O vlivu testosteronu vědí odborníci již poměrně dlouho. Stejně tak dobře znají fakt, že dominantní pozice v týmu či firmě je pro lidský organismus silným impulsem k další zvýšené tvorbě zmíněného hormonu. Stabilita ředitelského křesla se tím samozřejmě dále upevňuje.
Přesto se mnozí manažeři po čase mění v uzlíček nervů nebo v agresivní padouchy, drásající pro změnu nervy svých podřízených.
Určité vysvětlení této transformace šéfa poskytl dlouhodobý výzkum celkového vývoje šimpanzů, orangutanů a opic - makaků rhesus. Před několika měsíci jej dokončil docent RNDr. Václav Vančata z Pedagogické fakulty UK.
</TEXT>
<HEADING>
Opičí tlupa připomíná sicilskou rodinu
</HEADING>
<TEXT>
Otec se rozčiluje, ale nakonec stejně udělá to, co chce matka. Jejími mocnými spojenci jsou dospívající děti a ostatní příbuzní. Model rodiny s přívlastkem sicilská platí beze zbytku i pro skupiny zkoumaných opic.
Pozorování jejich chování potvrdilo, že tento klanový systém vymezuje dominantním jedincům jasné hranice, co si ještě mohou dovolit.
"Vedoucí samec například vyprovokoval rvačku s ostatními samci a nezasáhl, když protivníci začali při šarvátce kousat jedno z jeho mláďat. To nakonec utrpělo taková zranění, že zemřelo," vzpomíná evoluční antropolog Vančata na epizodu z pozorování paviánů dželada.
Historka samozřejmě pokračuje. Matky-samice naštvala zbabělost jejich "pána" natolik, že ho před ostatními dokonale znemožnily. Všechny opičí matky se spojily v alianci a šéfa ignorovaly. Nezájem i "opovržení" neuniklo pozornosti ostatních samců, takže přestali vůdce respektovat. Podobně probíhá svržení samce u makaků.
V těle šéfa dramaticky klesá hladina kortizolu, dalšího hormonu s manažerským nábojem. Důvodem poklesu je dlouhodobý sociální stres vyvolaný ztrátou pozice. Bývalý vůdce pozbývá sebevědomí a klesá až na poslední příčku v hierarchii tlupy.
"Opičí samci jsou dominantní, jen pokud je respektují samice," komentuje strmý pád docent Vančata.
</TEXT>
<HEADING>
Ohrožený samec je někdy stále agresivnější
</HEADING>
<TEXT>
Výzkum makaků rhesus trval devět let a během této doby prošlo rukama českého vědce a jeho spolupracovníků přibližně 300 opic. Odborníci zkoumali především to, jak změna sociální struktury v tlupě ovlivňuje růst mláďat od narození až po dospělost. Zajímala je rovněž psychika a sledovali také tvorbu hormonů v těle mláďat i dospělých zvířat. "Vytvořili jsme metody srovnatelné s postupy, kterými se zkoumá člověk," zdůrazňuje Vančata.
Proto lze také porovnávat, jak opice a lidi reagují na změnu svého postavení.
Vůdce, jehož pozice je ohrožena, třeba proto, že po zranění zeslábl nebo provedl něco pro tlupu nepřijatelného, se ocitne v extrémním stresu. Když je typem "pohodáře", překoná tento tlak a svoji pozici získá časem zpátky. Kdo ale mimořádně silnému stresu podlehne, začne ztrácet půdu pod nohama a aktivujících hormonů - testosteronu a kortizolu - v těle ubývá. Roztáčí se tak spirála, na kterou dominantní samec reaguje třemi způsoby.
Buď se stáhne do ústraní a doslova přežívá na okraji skupiny. Jiný vůdce začne vřískat a pořád agresivněji dorážet na každého jedince v tlupě. Vypadá to, jako by se chtěl prosadit za jakoukoliv cenu. Útočné chování ale obvykle vede ke katastrofě. Většina členů tlupy se proti stále agresivnějšímu samci postupně spojuje a začne ho napadat.
Když během výzkumu počet kousanců a škrábanců vzrostl, museli odborníci agresivního samce ze skupiny vyloučit. "Nepochybuji, že by ho nakonec zlikvidovali," poznamenává Vančata. Vědci tímto zásahem napodobili třetí variantu, jaká nastává v přírodě. V divočině může vůdce, který pozná vratkost své pozice, tlupu opustit a hledat uplatnění jinde. Většinou se obrací na svoje příbuzné nebo známé a navazuje s nimi kontakt, aby ho nová skupina přijala.
</TEXT>
<HEADING>
Příliš odvážné srovnání opice a člověka?
</HEADING>
<TEXT>
Podobně reagují na ohrožení svého postavení i šéfové lidské společnosti. Někdo stres překoná a dobude ztracené pozice zpátky, jiný se symbolicky zabarikáduje ve své kanceláři, aby nemusel nic řešit, a další začne být agresivní.
Porovnávat reakci opice a člověka na prakticky stejnou situaci se zdá být až příliš odvážné.
Ale podle antropologů platí i pro lidi biologicko-sociální zákonitosti .
Snad proto doporučují zkušení personalisté změnit po několika letech firmu a budovat kariéru zas někde jinde. Jen silné charizmatické osobnosti jsou stále respektovány a mohou proto vydržet v šéfovské židli a u stejné firmy i několik desítek let.
Ve Spojených státech je střídání zaměstnavatele celkem běžnou záležitostí. V Evropě, kde převládá silná patriarchální tradice, jsou ale změna a případně sestup z manažerského křesla vnímány jako osobní prohra doprovázená ztrátou prestiže.
"Patriarchální model rodiny je přitom pro člověka nepřirozený," říká evoluční antropolog Vančata. Lépe by nám podle jeho slov vyhovoval klanový systém, ve kterém je dominantní jedinec ovlivňován chováním manželek a svých potomků.
Postavení potomků určují matky
Když vědci sestavili novou skupinu z opičích mláďat starých čtyři až šest měsíců, zpozorovali zajímavý jev.
Po půlročním vylaďování sociální struktury se ukázalo, že mláďata získala v tlupě podobně významné či podřízené postavení jako jejich matka. Elita dokonce utvořila partu sobě rovných vrstevníků a s méně důležitými jedinci se nestýkala. Rozdělení do partiček se přitom odehrálo zcela bez účasti matek.
Vysvětlení je podle docenta Vančaty v množství kortizolu kolujícího v těle potomka. Mláďata vysoce postavených samic mají díky tomuto hormonu od narození větší hmotnost. Čeští vědci zaznamenali, že v pubertě mají tato mláďata v průměru vyšší hladinu hormonu než potomci podřízených samic.
Kortizol podstatným způsobem ovlivňuje nejen chování opic, ale i lidoopů a člověka. Což je velmi dobře experimentálně doloženo u paviánů a v divočině u šimpanzů.
Kortizol zvyšuje schopnost prosadit se, být v rozhodování důslednější a rezolutnější a v konfliktech se chovat dominantně. S určitou mírou nadsázky mu proto lze říkat hormon manažerů.
V bývalém východním Německu údajně dávali sportovcům podprahové dávky kortizolu a využívali toho, že povzbuzuje soutěživost.
</TEXT>
<HEADING>
Vůdčí typy jsou biologicky odolnější
</HEADING>
<TEXT>
Výzkum ukázal ještě další zajímavou skutečnost. Dlouhodobý stres ovlivňuje vzrůst a hmotnost jedince. Podřízení v opičím stádu se zpravidla pohybují pod hranicí průměrné hmotnosti a velikosti, členové dominantní části tlupy jsou většinou nadprůměrné urostlí a těžcí. Vůdčí typy se díky vyšší hladině kortizolu v těle lépe vyrovnávají se stresem, a jsou proto biologicky odolnější. Pro samice je to samozřejmě vynikající šance, jak si vybírat sexuálního partnera. Podle chování tak samice spolehlivě najde odolnějšího jedince, který předá potomkům geneticky lepší výbavu.
Samice se ale kupodivu zajímaly nejen o urostlé partnery, ale také o drobnější samce. Budoucí matky viděly jejich atraktivnost ve schopnosti usmiřovat konflikty, diplomaticky zařídit v tlupě klid a pořádek. Samice totiž vědí, že pro dobrý vývoj mláďat je pohoda v tlupě velmi důležitá.
Lze hledat stejné motivy sexuálního výběru také v lidské společnosti? Psychologové z manželských poraden hovoří o případech, kdy ženu okouzlí luxusní dům nebo automobil budoucího partnera. Žena vnímá tyto atributy jako symboly úspěšnosti a záruku, že potomek bude vyrůstat v blahobytu a v optimálním prostředí. Ale časem se ukáže, že peníze nejsou všechno, a řada manželství založených pouze na racionální úvaze končí rozvodem. *
Dominantní pozice v týmu je pro lidský organismus silným impulsem ke tvorbě "hormonu manažerů". Stabilita ředitelského křesla se tím dále upevňuje.
</TEXT>
<HEADING>
Hormon kortizol: dvojsečná zbraň
</HEADING>
<TEXT>
Manažeři mají v těle poměrně vysokou hladinu kortizolu. Tento hormon zvyšuje schopnost rozhodovat důsledně a dominantně. Příliš mnoho kortizolu ovšem vyvolává poruchy paměti, depresivní náladu a zřejmě vede i k poškození některých částí mozku. Nadprodukce kortizolu zvyšuje riziko vzniku cukrovky, aterosklerózy končící infarktem myokardu nebo cévní mozkovou příhodou.
Manažeři mají v těle poměrně vysokou hladinu kortizolu. Tento hormon zvyšuje schopnost rozhodovat důsledně a dominantně. Příliš mnoho kortizolu ovšem vyvolává poruchy paměti, depresivní náladu a zřejmě vede i k poškození některých částí mozku. Nadprodukce kortizolu zvyšuje riziko vzniku cukrovky, aterosklerózy končící infarktem myokardu nebo cévní mozkovou příhodou.
</TEXT>
</DOC>
<DOC>
<DOCID>LN-20020518063</DOCID>
<DOCNO>LN-20020518063</DOCNO>
<DATE>05/18/02</DATE>
<TITLE>
Vědci tvrdí: Bramborové lupínky, hranolky nebo i chleba obsahují látku, která vyvolává zhoubné bujení
</TITLE>
<TEXT>
Smažení, pečení či fritování. Tyto způsoby přípravy jídel dietologové nikdy nedoporučovali. Jejich dosavadní stanovisko podporují nové poznatky švédských vědců.
Tepelným zpracováním škrobu v obilovinách, bramborách či rýži vzniká akrylamid, látka podezřívaná z toho, že vyvolává zhoubné bujení v lidském organismu. K těmto poznatkům dospěl tým odborníků z univerzity ve Stockholmu, vedený profesorkou Margaretou Törnqvistovou.
Jako nebezpečné způsoby tepelné úpravy výzkumníci označili především smažení, pečení nebo fritování. Rakovinu by podle jejich závěrů mohla vyvolávat například konzumace smažených brambůrek, hranolků, ale i obyčejného chleba. Při vaření potravin se akrylamid s největší pravděpodobností nevytváří.
Na výsledky výzkumu univerzitních odborníků pohotově zareagoval švédský Národní potravinářský úřad. Vyvinul metodu, která umožňuje stanovit množství akrylamidu obsažené v jednotlivých potravinách.
</TEXT>
<HEADING>
Prozkoumali cereálie i pivo
</HEADING>
<TEXT>
Odborníci zatím analyzovali více než sto náhodných vzorků různých druhů potravin. Například chléb, těstoviny, rýži, ryby, párky, hovězí a vepřové maso, sušenky, koláče, smažené brambůrky, hranolky, snídaňové cereálie, či dokonce pivo. Zkoumali také hotové pokrmy, třeba pizzu nebo polotovary obsahující brambory, kukuřici a mouku.
Množství akrylamidu například v chlebu, opékaných bramborech a smažených hranolcích překračovalo až o dva řády hodnoty přípustné pro pitnou vodu. Střední porce hranolků překračovala limit až pětsetkrát.
Odborníci se domnívají, že přítomnost akrylamidu v jednotlivých jídlech souvisí se způsobem jejich přípravy. V nesmažených, nefritovaných a nepečených dobrotách vědci objevili pouze nepatrná množství této látky. V syrových potravinách a ve vařených bramborách, rýži nebo těstovinách se nevyskytoval vůbec.
</TEXT>
<HEADING>
Běžná denní porce
</HEADING>
<TEXT>
Švédský Národní potravinářský úřad zkoumal, kolik akrylamidu se do lidského těla dostane v potravě. Studie se zúčastnilo 1200 osob mezi 17 a 70 lety.
Dobrovolníci zaznamenávali svoji spotřebu potravin po dobu jednoho týdne. Po analýze jejich jídelníčků vědci zjistili, že lidské tělo přijímá každý den průměrně 35 - 40 mikrogramů akrylamidu. Z této denní dávky je zhruba 25 mikrogramů součástí tepelně upravených potravin obsahujících škrob.
Dosud se předpokládalo, že se akrylamid do lidského těla může dostat v pitné vodě nebo kouřením tabáku. České zákony jeho přítomnost v potravinách neřeší, pouze určují limit pro jeho množství ve zmíněné pitné vodě, a to 0,1 mikrogramu na litr. Do vody se akrylamid uvolňuje například z řídkých cementových malt či filtrů používaných při úpravách pitné vody.
"Švédští odborníci nás se svými překvapivými závěry seznámili už koncem minulého roku," říká profesorka Jana Hajšlová z Ústavu chemie a analýzy potravin VŠCHT. S profesorem Janem Velíškem a dalšími odborníky připravuje zahájení výzkumu v této oblasti. Čeští vědci chtějí nejprve sledovat chování akrylamidu v modelových směsích a později samozřejmě i ve skutečných potravinách. Prvních výsledků se dočkáme v létě.
Myši dostaly rakovinu
Švédští výzkumníci zatím zjistili, že akrylamid je obsažen v běžné stravě. Způsobuje ale tato látka skutečně vznik zhoubných nádorů?
Akrylamid patří mezi karcinogeny druhé, méně nebezpečné skupiny. Tato látka vyvolává mutace genů a poškozuje centrální i periferní nervový systém.
Vědci podrobně prozkoumali její účinky u myší. Hlodavcům podávali vysoké dávky akrylamidu v pitné vodě. Zjistili, že 25 - 50 mg na kilogram tělesné hmotnosti myší je dávka, která zvyšuje četnost genových mutací.
Nejpravděpodobnějším původcem genetických změn je podle vědců metabolit akrylamidu - glycidamid. Jeho přítomnost prokázali vědci nejen u pokusných myší, ale i u lidí vystavených působení akrylamidu.
U hlodavců se objevila i neurologická poškození. Všichni sledovaní jedinci je vykazovali při dávce 2 mg akrylamidu na kilogram tělesné hmotnosti a den. Po delší době se dokonce u mnoha z nich objevily zhoubné nádory. Rakovina postihovala především mléčné žlázy, dělohu, nadledviny, plíce a kůži. Vědcům se ale zatím nepodařilo prokázat přímou souvislost mezi pitím vody s akrylamidem a nádorovým bujením.
"Lidé jsou vystaveni širokému spektru chemikálií, které způsobují rakovinu u krys," uvedla Lois Goldová z kalifornské univerzity v Berkeley. Akrylamid je třeba zkoumat, protože poškozuje DNA krys, ale to samo ještě není důvod k panice.
"Karcinogenní působení akrylamidu je prokázáno u zvířat, a proto je lepší vyhýbat se této látce i v lidské stravě," komentuje výzkum David Phillips z britského Centra pro výzkum rakoviny.
Jestliže se potvrdí domněnky švédských vědců, budou muset dietologové změnit některé své rady. Obilniny zatím odborníci doporučují kvůli vysokému obsahu vláknin a příznivé skladbě sacharidů, brambory jsou zase bohaté na škrob. Pokud tyto potraviny tepelně upravíme, budou obsahovat akrylamid, říkají švédští vědci.
Z jídelníčku by měly zmizet především smažené brambůrky, hranolky, krokety, ale třeba i pečené brambory. Lidé, kteří jedí vařené potraviny a hodně ovoce i zeleniny, by své zvyky měnit nemuseli. Tučné maso a uzeniny samozřejmě zůstanou i nadále na seznamu "zakázaných pochoutek".
</TEXT>
<HEADING>
Hrozba v potravinách
</HEADING>
<TEXT>
Pokusné osoby "snědly" 40 mikrogramů akrylamidu za den. Tabulka ukazuje, jak se na tomto množství podílely jednotlivé potraviny. bramborové produkty celkem 36 % smažené bramborové lupínky 16 % smažené brambory 10 % brambůrky 10 % chléb 16 % sušenky, cukroví a oplatky 5 % snídaňové cereálie 3 %
Pokusné osoby "snědly" 40 mikrogramů akrylamidu za den. Tabulka ukazuje, jak se na tomto množství podílely jednotlivé potraviny. bramborové produkty celkem 36 % smažené bramborové lupínky 16 % smažené brambory 10 % brambůrky 10 % chléb 16 % sušenky, cukroví a oplatky 5 % snídaňové cereálie 3 %
</TEXT>
</DOC>
<DOC>
<DOCID>LN-20020518064</DOCID>
<DOCNO>LN-20020518064</DOCNO>
<DATE>05/18/02</DATE>
<TITLE>
Zuby vodních predátorů dnes patří k ceněným sběratelským trofejím
</TITLE>
<TEXT>
Žraloky nemusíme na našem území potkávat pouze prostřednictvím filmového plátna. O zajímavostech z jejich skutečného života u nás vypráví v rozhlasovém pořadu Meteor profesor Ivo Chlupáč z Přírodovědecké fakulty UK.
Přednedávnem si filmoví tvůrci oblíbili dinosaury. Dnes pravěké ještěry vystřídali žraloci. V poslední době mohli diváci zhlédnout řadu zajímavých populárně-vědeckých filmů o jejich životě.
Málokdo ale asi ví, že se žraloky se můžeme setkat i na území České republiky. Ovšem jenom s těmi fosilními, vymřelými. V mořích se proháněli v období svrchního siluru, tedy asi před 420 až 418 miliony let.
</TEXT>
<HEADING>
Pozůstatky žraloků u plaveckého bazénu
</HEADING>
<TEXT>
Předchůdci žraloků, akantodi, žili přímo na území Prahy. Je zajímavé, že jejich pozůstatky se našly "u vody", to znamená v místě dnešního plaveckého bazénu v Praze-Podolí.
Jde o velmi vzácný nález, který je nyní uložen v Národním muzeu v Praze. Již v 19. století ho popsal paleontolog Antonín Frič.
Akantodi se dnešním žralokům podobali dlouhým, válcovitým tělem. Lišili se však tím, že měli před každou ploutví pevný, kostěný trn. Sloužil jim jako pasivní obrana před nepřáteli. Právě tento trn je většinou to jediné, co se z předchůdců žraloků u nás zachovalo.
Pozůstatky těchto živočichů jsou známy od Slivence, z Radotínského údolí, ale také od Koněprus anebo přímo z území Prahy, z Dívčích hradů nad Hlubočepy. Vědecky je už v roce 1872 popsal Joachim Barrande.
</TEXT>
<HEADING>
Ze slané vody odpluli do sladké
</HEADING>
<TEXT>
Víme, že už koncem devonského útvaru, před 375 až 360 miliony let, se tito rybovití obratlovci snažili pronikat do řek. V cestách za sladkou vodou pokračovali zejména v období mladších prvohor v útvaru karbonském a permském. Zbytky sladkovodních žraloků na našem území pocházejí z období před 320 až 280 miliony let.
Tito žraloci byli poněkud "modernější" než jejich zmiňovaní devonští příbuzní. Žili buď v jezerech, nebo v mořích.
Pravděpodobně představovali nebezpečí pouze pro menší rybky, například pro paprskoploutvé - ty měřily jen několik centimetrů. Na větší ryby, třeba na dvoumetrovou Akerlepis gigas, by si netroufli.
Nepovažujeme je za nebezpečné, protože dosahovali délky spíše v řádu decimetrů. Měli poměrně malé zoubky. Některé se dochovaly v dobrém stavu a dodnes se mnohé krásně lesknou. Uchovaly se v tmavých, bituminózních horninách.
Pozůstatky žraločích zubů se podařilo nalézt u Plzně, u Nýřan, na Kladensku, Rakovnicku a Slánsku. Mezi nejlepší lokality dodnes patří Podkrkonoší, třeba oblast u Košťálova a Broumovsko.
V těchto oblastech lze skutečně občas najít zbytky žraločích zubů, přestože patří k vzácnějším zkamenělinám. Každý sběratel má proto z jejich nálezu patřičnou radost.
Éru sladkovodních žraloků ukončilo vyschnutí jezer. Koncem permu, před 270 až 250 miliony let, byla na našem území vyprahlá, až skoro pouštní krajina. Dominovaly jí červenavě zbarvené pískovce a jiné zvětralé horniny. V proláklinách se držela voda jen po přechodnou dobu, takže se v nich pravděpodobně nedařilo skoro žádným rybám.
</TEXT>
<HEADING>
Zuby na Bílé hoře
</HEADING>
<TEXT>
V době svrchní křídy, před 97 až 66 miliony let, vniklo na část území dnešních Čech moře a setrvalo zde zhruba deset milionů let. Mezi jeho obyvatele patřili rovněž žraloci velmi podobní těm současným. A to především svým vzezřením.
Jejich zuby bylo možné nalézt dokonce přímo v Praze - na Bílé hoře, v Břevnově, na Strahově. Mezi další významná naleziště patří Kladensko, okolí Kolína nebo Kutnohorsko.
Je zajímavé, že tyto zuby jsou ještě dnes lesklé. Měří většinou jeden, dva nebo maximálně tři centimetry.
Jejich původní majitelé patrně nebyli příliš nebezpeční. Dosahovali totiž délky od jednoho do maximálně tří metrů. Nelze proto předpokládat, že mohli napadnout některého z větších živočichů.
</TEXT>
<HEADING>
Vodní obři na Moravě
</HEADING>
<TEXT>
Žraloci z moravské oblasti patřili na území dnešního Česka k nejmladším. Žili zde v pozdních třetihorách, v miocénu, tedy asi před patnácti miliony let.
Tehdy pokrýval část plochy současné republiky mořský záliv, který se rozprostíral od Polska přes východní Moravu a zasahoval i do východních Čech. V oblasti zvané karpatská předhlubeň, případně ve vídeňské pánvi žilo poměrně hodně žraloků. Šlo již o velice nebezpečné živočichy. Podobně jako ti současní žraloci, které si můžeme prohlédnout v dokumentárních filmech, měli zuby deset, patnáct, případně i více centimetrů velké. Jejich tělo mohlo být dlouhé dvacet nebo dokonce pětadvacet metrů.
Právě z Moravy známe rod žraloků Carcharodon, případně zvaný také Carcharocles. Jeho pozůstatky objevili badatelé například v okolí Brna nebo v předpolí Karpat. Najít zub toho žraloka patří k velkým sběratelským zážitkům.
Nálezy nejsou vyloučené ani dnes. Setkání s těmito žraloky ve skutečnosti by ale asi nebylo příjemné. ved
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 21. května krátce po půlnoci. Text upravila a zkrátila redakce LN.
Meteor, populárně-vědecký magazín, bude 25. května mimo jiné vysílat: * Hlas pro tento den: ťuhýk obecný * Šance v boji s říční slepotou * Proč mají rostliny víc genů než člověk * Mění se náš pohled na vesmír? * Rozmanitost sekt
</TEXT>
</DOC>
<DOC>
<DOCID>LN-20020518065</DOCID>
<DOCNO>LN-20020518065</DOCNO>
<DATE>05/18/02</DATE>
<TITLE>
?ZÁHADY VŠEDNÍHO DNE
</TITLE>
<HEADING>
Otázku zaslala čtenářka Eva V. z Prahy.
</HEADING>
<TEXT>
Hovořit o barvě Slunce není vůbec jednoduché. Sluneční kotouč je příliš oslňující a jeho barevný tón navíc ovlivňuje zemská atmosféra.
Do hry vstupuje především jedna z vlastností lidských očí: velmi jasné objekty se nám jeví bílé, i když třeba bílé nejsou. To je případ Slunce, ale i vlákna žárovky nebo tekutého železa v tavicí peci.
Když se ale v letní poledne podíváte na Slunce skrz hustý neutrální filtr, ve kterém už nebude oslňovat, snadno se přesvědčíte, že Slunce je ve skutečnosti bílé.
To, že se nám občas jeví nažloutlé a nebo nízko nad obzorem naoranžovělé či dokonce červené, má na svědomí rozptyl slunečního světla na náhodných shlucích molekul v zemské atmosféře. Modré světlo se přitom na těchto shlucích rozptyluje účinněji než červené. Proud fotonů, který k nám plyne od Slunce, je tedy na cestě zemskou atmosférou více či méně "odmodřen", a proto se nám i Slunce jeví více či méně žluté až oranžové. Záleží na jeho výšce nad obzorem, a tedy i vrstvě vzduchu, kterou musí světlo projít, a také na stavu atmosféry (zaprášení, vlhkosti apod.).
Rozptýlené sluneční světlo se však nikam neztrácí, nýbrž barví oblohu do modrého odstínu.
Vážení čtenáři, dotazy do této rubriky posílejte na adresu Lidové noviny, Pobřežní 20, Praha 8, 186 21. Obálku označte Věda - záhady.
</TEXT>
</DOC>
<DOC>
<DOCID>LN-20020518066</DOCID>
<DOCNO>LN-20020518066</DOCNO>
<DATE>05/18/02</DATE>
<TITLE>
Technologie Bluetooth odstraní kabely a zvýší komfort při práci s výpočetní technikou
</TITLE>
<TEXT>
Spleť kabelů, která spojuje počítač s tiskárnou, myší nebo monitorem obtěžuje a občas doslova děsí. Již nějaký čas se s tímto problémem pokouší vyrovnat technologie bezdrátového propojení zvaná Bluetooth (Modrý zub).
Bluetooth ovšem neřeší jen "drátenictví" kolem velkých počítačů. Možnosti uplatnění této technologie jsou velmi pestré. Stejně pohodlně lze bez kabelů například spojit digitální fotoaparát s mobilním telefonem a snadno a rychle odeslat nasnímané obrázky tam, kde jsou právě zapotřebí.
</TEXT>
<HEADING>
Bezdrátová svoboda
</HEADING>
<TEXT>
Ani to ale ještě nejsou meze využití Bluetooth. Obtěžuje vás například kabel ke sluchátkům u walkmana ve chvíli, když zrovna "jedete" na rotopedu nebo posilujete ve fitnessu? Žádný problém. Modrý zub propojí přehrávač i sluchátka, aniž by bylo potřeba mít nějaké dráty a strkat do zdířek konektory.
Dokonce můžete mít přehrávač v brašně kola nebo v kapse partnerky či partnera a ve sluchátkách bude dál hrát hudba - tedy pokud se od sebe nevzdálíte příliš daleko.
Rozhraním Bluetooth jsou také vybavovány některé mobilní telefony a hands free sady. Výhoda je stejná jako u zmíněného přehrávače: žádné dráty, žádné odpojování a připojování sluchátek a mikrofonu, třeba když si chcete odložit sako. Mobil může zůstat v kapse odloženého oděvu (nebo kdekoliv jinde) a hands free sada na vaší hlavě dál pracuje.
Velké uplatnění čeká Bluetooth díky zájmu o mobilní internet a mobilní kancelář. Notebook může být propojen s internetem přes mobilní telefon jako přes jakousi retranslační stanici. To sice již není nic neobvyklého - nové je ale to, že oba přístroje přitom nemusejí být propojeny drátem, a dokonce mohou být za určitých okolností každý uložen někde jinde.
Mobil budete mít stále v kapse, a přesto se s ním notebook postavený na stole propojí, abyste mohli brouzdat po webu nebo odesílat elektronickou poštu.
Řešení pro budoucnost
Těžiště výhod technologie Bluetooth ovšem spočívá především v odstranění nepřehledné změti drátů kolem počítače a v jednoduchém připojení periferií.
Potřebujete přetáhnout obrázky z digitálního přístroje či skeneru do paměti počítače? S bezdrátovým rozhraním není nic jednoduššího. Stačí, aby oba přístroje ležely nedaleko sebe, a začnou se chovat, jako kdyby je spojoval kabel. Tedy už žádné hledání toho správného konektoru, dobývání se k zadní stěně počítače kdesi za policí či pracovním stolem a nastavování propojení.
Objevují se ale i zcela nová řešení využívající této technologie. Zajímavou aplikací je například ruční skener vybavený čtecím programem pro zanesení psaného textu do počítače. Stačí přejet dokument zařízením ve tvaru větší tužky, a v blízkém počítači se vzápětí objeví v podobě textového souboru.
Ještě více uplatnění možná najde externí zálohování dat pomocí "Modrého zubu". Jde o přenosný pevný disk, který stačí položit poblíž jakéhokoliv počítače vybaveného rozhraním Bluetooth. Data se přenesou a uloží bez jakéhokoliv propojování a nastavování obou přístrojů.
Technologie se uplatní také u kapesních počítačů či tzv. PDA (Personal Digital Assistant - osobní digitální asistent), což je jakýsi kříženec mobilu s kapesním počítačem - zejména po nástupu vysokorychlostních sítí třetí generace.
Představte si, že se po několikadenní služební cestě vrátíte do kanceláře a váš PDA automaticky stáhne elektronickou poštu, hlasové zprávy, případně seznam porad pro další týden. Všechna data získá z počítače nebo z dalších zdrojů. V tom je síla Bluetooth: možnost jednoduchého připojení mezi nesčetným množstvím přenosných zařízení zaplňujících naše kapsy a kabelky.
Možností využití Modrého zubu v elektronice je nepřeberné množství, mnohé si dnes ještě ani nedovedeme představit. Odborníci uvažují například o brýlích nebo psacím peru propojených s internetem. Oblíbenou představou je lednička schopná objednat si přes internet chybějící potraviny.
</TEXT>
<HEADING>
Infračervený neúspěch
</HEADING>
<TEXT>
U zrodu Modrého zubu stála snaha zjednodušit připojování periferních zařízení k počítačům i těm uživatelům, kterým konektory, zástrčky, kabely a podobné technické složitosti připadají stejně tajemné a nesrozumitelné jako alchymistické spisy.
Problém se záplavou kabelů a nepohodlných konektorů kolem počítače trápil konstruktéry už dlouho, nejdříve jej však chtěli řešit pomocí infračervených paprsků. Data se přitom přenášela na podobném principu, jakým pomocí dálkového ovladače říkáte televizoru, co má dělat, aniž byste museli vstát ze židle.
Toto připojení (označované obvykle zkratkou IrD) je dnes již u řady počítačů i periferních zařízení běžně k dispozici, zákazníci si jej však příliš neoblíbili.
Komunikující zařízení totiž musí navzájem být v přímé viditelnosti a nesmí je oddělovat žádná překážka. Nastavit oba přístroje tak, aby mířily správně na sebe, někdy není jen tak nebylo vzácností vidět uživatele, jak například pracně podkládá mobil brožurkami správné tloušťky, aby nemusel přístroj držet ve správné poloze v chvějící se ruce. Kabel sice obtěžuje, ale když už je jednou připojený, lze se na něj stoprocentně spolehnout.
</TEXT>
<HEADING>
Technologie dohody
</HEADING>
<TEXT>
Neúspěch IrD vedl k tomu, že konstruktéři obrátili pozornost k takovým vlnovým délkám elektromagnetického záření, které se šíří všemi směry a nevadí jim běžné překážky včetně nepořádku na pracovním stole, zděných stěn, kapsy obleku, karoserie automobilu a podobně. Výsledkem byl Bluetooth. Základem Modrého zubu je miniaturní rádiové zařízení, které má dosah přibližně 10 metrů. Díky nepatrným rozměrům "nenaroste" ani přístroj, v němž je zabudováno. Bluetooth pracuje na vlnové délce, která je celosvětově volná, takže nikde nejsou problémy s jejím používáním.
Za určitých okolností může být každé z komunikujících zařízení v jiné místnosti, případně může být jedno v automobilu a druhé s uživatelem například vedle něj na odpočívadle dálnice a podobně.
Rádiové zařízení je zkonstruováno tak, aby mělo co nejnižší spotřebu, takže maximálně šetří životnost baterií mobilních zařízení.
Technicky není Bluetooth žádný revoluční zázrak - největší umění však bylo tuto technologii všeobecně prosadit. Aby totiž měla naději na úspěch, musela být přijata všemi významnějšími výrobci. Jinak řečeno, šlo o to, aby například počítač od jedné firmy dokázal po vzájemném přiblížení bez problémů a okamžitě komunikovat prostřednictvím technologie Bluetooth například s tiskárnou firmy konkurenční.
Tak již roku 1998 vzniklo konsorcium Bluetooth, v němž se hned na počátku sdružilo pět významných firem pracujících v oblasti telekomunikací a počítačové techniky: Ericsson, IBM, Intel, Nokia a Toshiba. Ty daly dohromady nejen technologii, ale především vypracovaly standardy, které ji činí celosvětově přijatelnou.
Pro globální rozšíření tohoto rozhraní je ale zdaleka nejdůležitější, že Bluetooth je přístupný pro jiné firmy bez jakýchkoliv licenčních poplatků.
Mezi první firmy, které podpořily tento projekt, patřila Motorola, 3COM, Palm a další známá jména. Dnes projekt podporuje většina výrobců elektroniky po celém světě a po počátečních rozpacích se výrobky opatřené technologií Bluetooth začínají prosazovat na trhu.
Můžete dokonce mít přehrávač v brašně kola nebo v kapse partnerky či partnera a ve sluchátkách bude dál hrát hudba - tedy pokud se od sebe nevzdálíte příliš daleko.
</TEXT>
<HEADING>
Technologie Bluetooth
</HEADING>
<TEXT>
* Bluetooth je možné použít pro přenos dat z digitálních fotoaparátů,mobilních telefonů skenerů a dalších elektronických zařízení * stolní PC, do kterého se přenáší naskenovaný text * ruční skener s technologií Bluetooth
* Základem technologie Bluetooth je miniaturní rádiové zařízení s dosahem přibližně deset metrů a pracující na vlnové délce 2,45 GHz. Tato frekvence je celosvětově volná a navíc ji narozdíl od infračerveného paprsku nevadí překážky (nepořádek na stole, karoserie automobilu ani zdi). Spojení pomocí technologie Bluetooth umožňuje přenosovou rychlost 1 Mbps. Pokud si tedy někdo čte odbornou knihu a chce si dělat poznámky, nemusí již používat papír a tužku, či sedět přímo u počítače. Stačí když použije ruční skener ve tvaru větší tužky a vybrané pasáže přenese do počítače ve vedlejší místnosti.
</TEXT>
</DOC>
<DOC>
<DOCID>LN-20020518067</DOCID>
<DOCNO>LN-20020518067</DOCNO>
<DATE>05/18/02</DATE>
<TITLE>
Automat pro tvorbu hlasu se pokouší vyvinout Japonec Hidejuki Sawada. Kdyby se mu to podařilo, mohli by roboti mluvit stejným způsobem jako lidé.
</TITLE>
<GEOGRAPHY>LONDÝN</GEOGRAPHY>
<TEXT>
Robotický tlumočník C-3PO, poněkud ustrašený hrdina Hvězdných válek, ovládá miliony různých jazyků ze všech možných koutů vesmíru. Bez problému v nich komunikuje, aniž má jakékoliv problémy s artikulací.
Pozemští konstruktéři za hollywoodskými tvůrci zatím zaostávají. Pokoušejí se vytvořit automat, který by napodobil alespoň lidskou řeč a v některém z pozemských jazyků vyslovoval stejně dobře jako člověk.
Až dosud konstruktéři propůjčovali robotům digitální hlas. Počítač smíchal zvuky uložené v paměti a výsledek přenášel reproduktor. Vědec Hidejuki Sawada z univerzity Kawaga v Japonsku se nyní pokouší o něco jiného. Podle časopisu New Scientist chce sestrojit přístroj pro tvorbu hlasu a umožnit robotům, aby mluvili stejným způsobem jako lidé.
Zařízení, které Sawada vyvíjí, se skládá z mechanické obdoby plic, průdušnice, hlasivek a hrtanu. Chybí jazyk, ale i ten by měl následovat.
Plíce nahrazuje kompresor. Z něj proudí stlačený vzduch systémem ventilů do komory z plastu, v níž rozechvívá gumové hlasivky. Základní zvuk, který tímto způsobem vzniká, je pak modifikován v rezonanční trubici nahrazující hrtan a celý zbytek lidského hlasového ústrojí.
Charakter zvuku vydávaného aparaturou je určen rychlostí proudícího vzduchu, napětím "hlasivek" a tvarem rezonanční trubice. Ten se mění díky pístům, které trubici v různé míře a na různých místech stlačují.
</TEXT>
<HEADING>
Zatím jen samohlásky
</HEADING>
<TEXT>
Zajímavé je, jak se Sawadův automat "učí správně mluvit". Dokáže opravovat sám sebe tím, že naslouchá zvukům, které vyloudil, a snaží se je "říci lépe" - vyslovit je tak, aby se více podobaly nahranému vzoru. Tuto sofistikovanou činnost mu umožňuje "inteligentní" počítačový systém na bázi neuronové sítě.
Sawadův stroj už zvládl všechny samohlásky. V okamžiku, kdy automat vyslovuje samohlásku, jeho parametry odpovídají rentgenovým snímkům hlasového ústrojí člověka, který vydává stejný zvuk. "Znamená to, že jdeme správným směrem," řekl Sawada časopisu New Scientist.
Se souhláskami je to ovšem horší. Konec rezonanční trubice se sice do značné míry chová jako rty a umožňuje výslovnost hlásek "p" a "t", tím to však zatím končí. Jít dále by znamenalo zkonstruovat jazyk, což je problém, jehož řešení Sawada dosud nezná.
Japonskému konstruktérovi se zatím podařilo zlepšit výkon svého stroje tím, že jej vybavil průduchem, který supluje funkci nosohltanu. Produkované zvuky jsou díky tomu věrnější.
A jak si přístroj stojí ve srovnání s digitálními hlasovými syntezátory? Upřímně řečeno, zatím za nimi výrazně zaostává. Konstruktér ovšem tvrdí, že se to zlepší. Pak už nebude nic bránit tomu, aby svým automatem vybavil humanoidního robota.
</TEXT>
</DOC>
<DOC>
<DOCID>LN-20020518068</DOCID>
<DOCNO>LN-20020518068</DOCNO>
<DATE>05/18/02</DATE>
<TITLE>
Slaná voda ničí rodící se živé útvary, tvrdí vědci z Kalifornské univerzity v Santa Cruz.
</TITLE>
<GEOGRAPHY>LONDÝN</GEOGRAPHY>
<TEXT>
Zrodil se život na Zemi, nebo přišel z kosmu? Na tuto otázku zatím neexistuje jednoznačná odpověď. Nyní se však zdá, že pokud máme kolébku života hledat na Zemi, neměli bychom pátrat v oceánech.
Připusťme, že tajemný proces, na jehož konci se objevily první organismy, skutečně probíhal na této planetě. Většina teorií, které máme k dispozici, předpokládá, že se nejprve zformovaly jakési ochranné nádobky z polopropustných membrán. Ve svém nitru uzavíraly dlouhé organické molekuly schopné vytvářet vlastní kopie, které sloužily jako primitivní nositelky dědičné informace. Tímto způsobem patrně vznikaly útvary, které lze označit za předky nejjednodušších buněk.
Vědci se domnívají, že ochranné nádobky z polopropustných kulových membrán se začaly spontánně "rodit" ve vodě. Nejspíš ve vodě moří a oceánů, které bylo na mladé planetě více než dost.
Na mořském dně tryskají výrony horké vody. Oceány dotírají na pobřeží přílivem, který po sobě zanechává mělké "nádrže". To vše mohlo při vzniku života sehrát důležitou roli. Výzkum, který nyní provedl postgraduální student Charles Apel z Kalifornské univerzity v Santa Cruz, však tento scénář zpochybňuje. Podle časopisu New Scientist dokázal Apel se svými kolegy vytvořit stabilní kulové membrány z látek přítomných na Zemi před miliardami let. Avšak jen tehdy, pokud pracoval s roztoky připravenými pomocí sladké, nikoliv slané vody.
Ingredience přítomné v mořské vodě naopak působily destruktivně: "Když jsme přidali chlorid sodný nebo ionty hořčíku či vápníku, membrány se rozpadly," vysvětluje Apel. Slanost přitom byla nižší než u současné mořské vody.
</TEXT>
<HEADING>
Oceány byly dříve slanější než dnes
</HEADING>
<TEXT>
Geolog Paul Knauth z Arizonské státní univerzity podotýká, že oceány byly v době, kdy mohl vznikat život, až dvakrát slanější než nyní. Jak se postupně vytvářela ložiska soli, stávala se voda sladší. O to méně je tedy pravděpodobné, že by se v dávných oceánech mohly vyvinout živé útvary.
"Nikdo, kdo je při smyslech, by v laboratorním výzkumu rané buněčné evoluce nepoužil horkou mořskou vodu," uvádí biochemik David Dreamer, Apelův kolega a spoluautor článku, který má představit výsledky pokusu v časopisu Astrobiology.
Teorie o sladkovodním původu života samozřejmě není úplně nová. Již před více než sto lety napsal Charles Darwin v jednom dopise, že život vznikl v "nějakém malém jezírku s horkou vodou a všemožnými druhy amonných a fosforečných solí, dostatkem světla, tepla, elektrických výbojů a podobně".
Byla to ale spíše ojedinělá představa. Ruský vědec Alexandr Oparin po druhé světové válce předpokládal, že se organické látky ve vodě shlukovaly do takzvaných koacervátů, útvarů podobných kapičkám oleje. O tom, zda se to odehrávalo ve vodě sladké, či slané, se tehdy příliš neuvažovalo.
"Dříve se automaticky předpokládalo, že život vznikal v praoceánech. Nikdo přitom až dosud nezkoumal, do jaké míry ovlivní koncentrace solí vytváření oněch membrán uzavírajících prapředky primitivních buněk," upozorňuje chemik Antonín Vítek z Akademie věd ČR. Výzkum Charlese Apela a jeho kolegů je podle něj dalším drobným kamínkem do mozaiky našich představ o tom, jak se mohl na Zemi rodit život.
Nejstarším nalezeným fosiliím je více než 3,2 miliardy let. Zemská kůra utuhla před asi čtyřmi miliardami roků.
Zatím se nikomu nepodařilo uměle vytvořit živou strukturu, tedy útvar, který se dokáže rozmnožovat, přenášet informace o své stavbě do dalších generací. Takovému úspěchu je věda zatím na hony vzdálena.
</TEXT>
</DOC>
<DOC>
<DOCID>LN-20020518069</DOCID>
<DOCNO>LN-20020518069</DOCNO>
<DATE>05/18/02</DATE>
<TITLE>
Opeřence, jehož tělo obsahuje prudký jed, objevili vědci v novoguinejském pralese * Domorodci mu říkají "pták na vyhození"
</TITLE>
<TEXT>
Objev amerických ornitologů ukázal, jak zoufale málo ještě víme o životě na naší planetě.
Papuánští domorodci se drží zásady, že je lepší jeden ulovený pták v ruce než dva v koruně stromů. Americký ornitolog Jack Dumbacher z washingtonské Smithsonian Institution o pravdivosti tohoto přísloví silně zapochyboval ve chvíli, když uprostřed novoguinejského pralesa chytil ptáka velikosti kosa a roztržitě si přitom přetřel rukou ústa. V několika minutách ztratil cit z prstů a zdřevěněl mu jazyk. Ústa znecitlivěla jako po injekci u zubaře.
"Tak tenhle zatracený pták mohl klidně zůstat na stromě," vztekal se mladý biolog nad pěvcem nesoucím latinské jméno Pitohui dichrous, když obtíže polevily a on opět vládl jazykem.
Chvilkové zděšení vystřídala nefalšovaná vědecká zvědavost. "Ten pták musel mít něco na peří," uvědomil si Jack Dumbacher. Co je to za podivnou látku? K čemu ptáku pitohui slouží a odkud ji novoguinejský pěvec získal? Následující roky zasvětil Dumbacher hledání odpovědí na tyto otázky.
Střídavě pobýval v pralese a v biochemických laboratořích. V jeho cestovním deníku defilují exotické názvy zapadlých novoguinejských osad, u jejichž obyvatel si nebyl tak úplně jistý, zda definitivně zavrhli kanibalské zvyky předků. Zároveň ale ve zkumavkách s lihem hromadil vzorky peří a tkání dotyčných ptáků. Analýzy odhalily překvapivou skutečnost. Novoguinejský pěvec pitohui černohlavý je prvním ptákem, jehož tělo obsahuje jed.
"Tento objev dokazuje, jak zoufale málo toho o životě na naší planetě víme," komentoval Dumbacherův objev britský ornitolog Colin Bibby z BirdLife International.
</TEXT>
<HEADING>
"Hořký pták" s neznámým jedem
</HEADING>
<TEXT>
Peří a kůže ptáků pitohui obsahuje jed zvaný homobatrachotoxin. Injekce deseti miligramů tohoto toxinu pošle pokusnou myš na onen svět během 20 minut. Jed přitom není toxikologům neznámý.
Z kožních žláz jej vylučují také jihoamerické pralesní žáby rodu Phyllobates. Moderní věda odhalila tyto žabí jedy poměrně nedávno, ale indiáni z ekvádorských pralesů je znají odnepaměti a vyrábějí z nich vysoce účinné šípové jedy.
Také novoguinejští domorodci velmi dobře vědí o toxinu v těle pitohui. Přezdívají mu "pták na vyhození", protože se prakticky nedá jíst. Když už nouze donutí Papuánce ke konzumaci těchto ptáků, pak si dají velkou práci s tím, aby ptačí mrtvolku zbavili i posledního kousku kůže. Ale i potom si stěžují, že maso chutná "jako silně pálivé papričky chilli".
Americký biolog si nechal od novoguinejských obyvatel pralesa ukázat další "nejedlé" ptáky. Zaujal jej především pěvec velikosti vrabce přezdívaný domorodci "slek-jakt" čili "hořký pták".
Moderní věda jej zná pod latinským jménem Ifrita kowaldi. Za "hořkým ptákem" musel Dumbacher vysoko do hor, protože pěvec obývá jen velehorské pralesy v nadmořské výšce nad 2000 metrů. Nakonec se mu podařilo polapit ifrity do sítí, odebrat potřebné vzorky a ty podrobit zevrubné biochemické analýze. Hned bylo jasné, že narazil na dalšího jedovatého ptáka. Kůže a peří ifrity obsahuje široké spektrum jedů, mezi nimi i varianty batrachotoxinu, které toxikologové dosud neznali ani od jihoamerických žab ani od ptáka pitohui.
</TEXT>
<HEADING>
Toxický repelent?
</HEADING>
<TEXT>
Vědci se mohou jen dohadovat, k čemu oběma ptákům jed v peří a kůži slouží. Zjevně je chrání před lovci. Ať už jsou to domorodci vybavení luky a šípy nebo draví ptáci či hadi. Může jim ale pomáhat v boji s dalšími nepřáteli.
"Toxin odpuzuje nebo hubí cizopasníky, kteří žijí v peří ptáků," říká Jack Dumbacher.
Jeho spolupracovník Thomas Spande z National Institute of Health v Bethesdě nabízí jiné vysvětlení. "Nejvíce toxinů jsme našli v peří z hrudi, břicha a nohou ptáků a to přichází do styku s vejci," vysvětluje biochemik Spande. "Jed se hromadí i v prachovém peří, kterým ptáci vystýlají hnízdo. Povrch vajec je napuštěn jedem, a pokud se had pokusí vejce sežrat, zřejmě je hned zase vyplivne."
Had by se neotrávil, protože homobatrachotoxin se v trávicím traktu rozkládá. Jeho toxické účinky se projeví, jen když se dostane přímo do krve. Lupič vajec by proto zřejmě prožil podobně nepříjemné chvilky jako Jack Dumbacher ve chvíli, kdy náhodou narazil na svůj překvapivý objev.
"Pro hady má snůška ptáka pitohuí odpudivou chuť," dodává Spande.
Zatím není jasné ani to, odkud jed v peří novoguinejských ptáků pochází. Zřejmě si ho nevyrábějí sami, protože v některých oblastech ptáci pitohui i ifrita toxický arzenál postrádají.
"Jed můžou ptáci přijímat s potravou," spekuluje Spande. Vychází přitom z faktu, že i pralesní jihoamerické žáby získávají homobatrachotoxin z hmyzu, kterým se živí.
Zároveň ale dodává, že pitohui je odkázán především na rostlinnou potravu, zatímco ifrita žere výhradně hmyz. Není tedy jasné, kde by nacházeli společný zdroj toxinu.
"Jed může pocházet i z bakterií, které ptáci hostí ve svém těle," uvažuje Spande.
I v tomto případě by pitohui a ifrita jen napodobili jiné prudce jedovaté tvory. Mořská ryba čtverzubec fugu se brání před nepřáteli jedním z nejsilnějších jedů živočišné říše. Smrtelně jedovatý terodotoxin jí v těle vyrábí bakterie rodu Photobacterium phosphoreum a malí čtverzubci se jedovatou bakterií nakazí od dospělých ryb.
Navzdory intenzivní práci Jacka Dumbachera a jeho kolegů halí jedovaté novoguinejské ptáky stále ještě celá řada tajemství. "Je tu tolik záhad, že to stačí zaměstnat několik špičkových odborníků na zbytek života," tvrdí Jack Dumbacher.
Jedovaté ptactvo přitom nemusí být výsadou Nové Guineje. V roce 1941 lovil v Egyptě ptáky britský přírodovědec H. B. Cott. Pro muzejní sbírky shromažďoval stažené ptačí kožky s peřím, zatímco holá ptačí tělíčka vyhazoval. Jednou si všiml, že některé ptačí mrtvolky jsou doslova obsypány sršni, zatímco jiné mršiny masožraví sršni očividně ignorovali. Cotta inspirovalo toto pozorování k rozsáhlým pokusům, při kterých předhazoval sršňům i kočkám maso různých ptáků a sledoval, jak jim chutná.
Na základě svých pozorování došel britský přírodovědec k závěru, že mnozí opeřenci odrazují své nepřátele účinnou chemickou obranou, a vyslovil dokonce názor, že někteří ptáci varují nepřátele před účinkem svých chemických zbraní nápadným zbarvením. S odstupem více než půl století se možná dostalo Cottově teorii dalšího argumentu, protože ostře oranžový trup jedovatého ptáka pitohui jeho přirození nepřátelé rozhodně nepřehlédnou.
</TEXT>
</DOC>
<DOC>
<DOCID>LN-20020518070</DOCID>
<DOCNO>LN-20020518070</DOCNO>
<DATE>05/18/02</DATE>
<TITLE>
Domorodé obyvatele pacifického ostrůvku Guam sužuje po desetiletí záhadná nemoc. Její projevy se podobají Parkinsonově nebo Alzheimerově chorobě. Postižení lidé trpí silným třesem, demencí a někteří ochrnou. Největší metlou se stala choroba pro domorodé Chamory po druhé světové válce. V poslední době je ale na ústupu a jen výjimečně jí trpí staré ženy.
</TITLE>
<TEXT>
Podle amerického etnobotanika Paula Coxe z Tropical Botanical Garden v havajském Kalaheo a neurologa Olivera Sackse z newyorské Albert Einstein College of Medicine vyvolává chorobu jedovaté maso kaloňů.
Tito létaví savci podobní netopýrům se na Guamu živí semeny cykasů, což je rostlina podobná palmě. Semena obsahují celou řadu toxinů a jeden z nich se podle Coxe a Sackse hromadí v tukové tkáni kaloňů.
"Půlkilový kaloň obsahuje tolik jedu jako půl tuny cykasových semen," tvrdí Sacks. Tato teorie vysvětluje záhadný rozmach i opětovný ústup choroby. Po druhé světové válce se na Guam dostaly střelné zbraně. Domorodí Chamorové přestali lovit oblíbenou pochoutku do smyček z rostlinných vláken a střelbou z ručnic si v hubených poválečných letech zajistili vydatný přísun kaloního masa. Už v sedmdesátých letech se stali létající savci na Guamu velkou vzácností. Kaloni druhu Pteropus tokudae byli vyhubeni v roce 1968. Zástupců druhého guamského kaloně Pteropus mariannus přežívá v hlubinách cykasových lesů poslední stovka. S tím, jak mizelo z jídelníčku Chamorů toxické maso, ustupovala i záhadná choroba z ostrova Guam.
Teorie "jedovatých kaloňů" má i své odpůrce. Americký antropolog Ralph Garruto ze State University of New York je přesvědčen, že někteří nemocní nesnědli za svůj život jediný kousek kaloního masa.
</TEXT>
</DOC>
<DOC>
<DOCID>LN-20020518071</DOCID>
<DOCNO>LN-20020518071</DOCNO>
<DATE>05/18/02</DATE>
<TITLE>
test auta
</TITLE>
<TEXT>
Nejrychlejší sériově vyráběný seat přesvědčí jízdními vlastnostmi i výkonem, zájemce musí ale sáhnout hlouběji do kapsy.
Když koncernové sudičky Volkswagenu dávaly do vínku vlastnosti jednotlivým automobilkám, španělský temperament se zřejmě zasloužil o to, že přívlastek sportovní bez zaváhání přiřkly Seatu. Od roku 1993 tak začaly z výrobních linek továrny v Martorellu sjíždět modely, jejichž společným prvkem se stal dynamický design. A aby Španělé všechny přesvědčili, že to s image sportovní značky myslí vážně a ne pouze "na oko", do nabídky všech modelů zahrnuli i opravdu "ostré" motorové verze. Tou nejostřejší v nabídce je Seat Leon Cupra 4.
Málokoho by asi na první pohled napadlo, že tento seat skrývá pod kapotou 204 koní. Křiklavě žlutá barva sice jasně okolní svět varuje, aby se měl na pozoru, stejnou barvu ale může mít koneckonců i leon s motorem 1.4. Speciální 17palcová litá kola s nízkoprofilovými pneumatikami 225/45 však už dávají tušit, že se nejedná o nějaké šidítko pro oči. Následný podrobnější pohled pak odhalí, že maska chladiče má originální strukturu medové plástve, že přísun studeného vzduchu k motoru a brzdám zajišťuje šest průduchů v čelní masce a mohutném spoileru a že zadní spoiler je mnohem větší než u ostatních modelů. Interiér pak už nenechá nikoho na pochybách. Anatomicky tvarovaná sportovní kožená sedadla s výraznými bočními oporami nesou značku Recaro, čímž je o jejich vlastnostech prakticky vše řečeno. Stejně řešená a tvarovaná jsou ovšem i zadní dvě místa, což prakticky znemožňuje dozadu posadit tři cestující. A i ve dvou tam není místa nazbyt, větší postavy budou mít rozhodně problém, kam složit nohy.
Místem neoplývá ani zavazadelník, pohon všech kol totiž zmenšil jeho objem na pouhých 270 litrů. Zde nutno podotknout, že tomu, kdo si cupru koupí, budou objem kufru i místo pro posádku vzadu asi zcela ukradené. Více ho zřejmě budou zajímat prvky dotvářející uvnitř sportovní atmosféru jako kruhové přístroje s bíle podbarvenými ciferníky a titanovými obroučkami, kožený tříramenný volant s úzkým věncem či pedály z nerezavějící oceli.
</TEXT>
<HEADING>
Do zatáček na plný plyn
</HEADING>
<TEXT>
Pro sportovně založené zákazníky byl doposud Seat Leon nabízen v nejsilnější verzi se čtyřválcovým motorem 1.8 turbo o výkonu 180 koní. Provedení Cupra 4 však dostalo koncernový šestiválec o objemu 2,8 litru, který se může pochlubit silou 24 koní navíc. Na rozdíl od přeplňovaného čtyřválce u něj není při akceleraci počáteční prodleva, než začne pracovat turbodmychadlo, a sportovní jízda tak získává další rozměr.
V kombinaci se šestistupňovou manuální převodovkou vyniká agregát výbornou pružností a i se zařazeným pátým rychlostním stupněm zrychlí z 80 na 120 km/h během 11,5 s. A pokud to cupře pořádně "naložíte", vězte, že již za 7,3 s budete z klidu atakovat rychlost 100 km/h, a cupra dokáže letět rychlostí až 235 km/h. K řazení nelze mít připomínky, snad jen odstupňování jednotlivých rychlostí by mohlo být o něco kratší.
Cupra si v průměru řekne o 12 litrů 98oktanového naturalu na 100 km, při ostré jízdě se spotřeba může vyšplhat i k 16 litrům. A pokud by snad někdo dokázal u cupry jen tak lechtat plyn, což je u tohoto typu auta téměř nemožné, může se dostat i na spotřebu kolem 8 litrů.
Sportovní podvozek s tuhým pérováním zajišťuje autu výborné jízdní vlastnosti a dobrou ovladatelnost. Do zatáček lze najíždět pod plynem pěkně zostra a i když se leon zpočátku projeví mírnou nedotáčivostí, o jistý průjezd se postará pohon všech kol. Kotoučové brzdy s vnitřním chlazením na všech kolech nejevily při intenzivním používání sklony k vadnutí, ocenili jsme jejich rychlý, až trochu jedovatý nástup.
Standardní výbava tohoto sportovního modelu obsahuje i řadu komfortních prvků. Nechybí automatická klimatizace, čtveřice airbagů, elektrické ovládání oken, dálkový centrál, ABS s EBD či elektronický stabilizační systém ESP. I tak je ovšem s ohledem na konkurenci cena 929 900 Kč dosti vysoká.
Seat Leon Cupra 2.8 VR6 4x4
Sportovní hatchback s pohonem všech kol
Rozměry/rozvor: 4184x1742x1457/2513 mm
Hmotnost (pohotovostní/celková): 1483/2010 kg
Motor: zážehový šestiválec o objemu 2791 cm3
Maximální výkon: 150 kW (204 k) při 6200 1/min Max. točivý moment: 270 N.m při 3200 1/min
Nejvyšší rychlost: 235 km/h
Zrychlení (0 - 100 km/h): 7,3 s
Spotřeba paliva (město/mimo/kombinace): 15,7/ 8,2/ 11,0 l/100 km
Objem zavazadlového prostoru: 270/586 l
Objem palivové nádrže: 60 l
Cena základního provedení: 929 900 Kč
</TEXT>
</DOC>
<DOC>
<DOCID>LN-20020518072</DOCID>
<DOCNO>LN-20020518072</DOCNO>
<DATE>05/18/02</DATE>
<TITLE>
reportáž:
</TITLE>
<TEXT>
"Tak co?" dorážel stařík, když jsem přemýšlela na jeho vkus už dlouho. Nechtěla jsem ho urazit, a tak když se mě hrdě zeptal, v jakém příbuzenském vztahu je s tou nezletilou dívkou choulící se v rohu místnosti, jsem v duchu vybírala mezi dcerou a vnučkou. Pravnučka, což bylo nejpravděpodobnější, by se mu asi nelíbila. Nenechal mě to vyslovit. "Manželka," zařval a mužské osazenstvo místnosti se smíchy začalo plácat do kolen. Děvče na mě přes mřížku parandži udělalo psí oči.
Šestnáctiletá Šopiraj je druhou ženou 62letého Hadžího Nasína. Sdílí s ním a osmi dětmi (z jeho prvního manželství) neuvěřitelně špinavou barabiznu na okraji východoafghánského města Dželalabád. Bez vody a elektřiny, zato s krávou, králíky a slepicemi, které stejně jako lidé vykonávají ty nejzákladnější potřeby přímo na dvoře před vchodem do dvou obyvatelných místností. Jedna z Nasínových dcer je o rok starší než Šopiraj.
Hadží Nasín se s vnučkou svého bratrance oženil před dvěma lety. Bylo jí čtrnáct. Rodiče se asi řídili jednou z rad Proroka Muhammada, podle které by otcové měli vyvdat dcery co nejrychleji po dosažení dospělosti. Kdy jsou dívky zralé pro manželství, to si rodič musí určit sám. Šopiraj měla pět sester a tři bratry. Hadží Nasín o ni požádal své příbuzné ve chvíli, kdy už několik týdnů jedli pouze chléb a pili čaj bez cukru. Nabídl za ni necelých sto dolarů, což byly pro rodiče dívky obrovské peníze. Nutno podotknout, že za žádané nevěsty (třeba za ty, které umějí tkát nádherné perské koberce) se platí až pět tisíc dolarů. Šopiraj ale neuměla nic, kromě toho neznala ani některé záludnosti manželského života. Že neumí číst a psát, nestojí za řeč, tyto dovednosti neovládá nejméně polovina Afghánek. Že bude druhou manželkou, ji příliš nevzrušovalo.
První ženu svého muže zná jen z matných dětských vzpomínek. Hadží Nasín s ní nežije, ale oficiálně se také nerozvedli. Poslal ji k příbuzným do Pákistánu. Děti jí ovšem odebral. Šopiraj mu totiž zatím žádného potomka nedala. "Je to její vina," říká suverénně stařec a neskrývá, že jestli i nadále bude jeho mladičká manželka neplodná, bude se muset oženit potřetí. Vůbec ho nenapadá, že jeho žena je ještě dítě a možná do stavu, kdy může otěhotnět, zatím vůbec nedospěla. Šopiraj se rdí, když se jí ptám na první svatební noc, ale ve společenství žen se nakonec rozmluví. "Nikdo mi nic neřekl, a tak jsem se první večer strašně divila, proč mám spát ve stejné místnosti jako on. Chtěla jsem jít domů, ale nepustili mě." O sexuálních praktikách hovořit nechce. Otázka, zda byla panna, by byla zcela zbytečná. Každá afghánská dívka, která poprvé vstupuje do manželství, musí být, jak říkají Afghánci, "absolutně čistá". Mužům se doporučuje, aby s ní zacházeli první noc něžně, obezřetně, neděsili ji a zbytečně nezpůsobovali bolest.
</TEXT>
<HEADING>
Tři možnosti "poskvrněné" dívky
</HEADING>
<TEXT>
Pokud se náhodou stane, že dívka prodělala první sexuální zkušenost před svatbou, má tři možnosti. Buď si vezme za muže toho, kdo ji počestnosti zbavil, nebo zůstane navždy neprovdána, nebo se podrobí operaci. Ve většině islámských zemí se najdou lékaři, kteří za tučnou odměnu vrátí panenskou blánu do původního stavu. Akce musí probíhat nanejvýš utajeně, většinou o ní neví ani matka a organizaci na sebe bere přítelkyně či blízká příbuzná. I v Kábulu se může stát žena pannou v libovolném věku, ovšem stojí ji to pár set dolarů.
Takové případy prý časté nejsou. Spíše se dívky, které se vymknou přísnému dozoru rodičů (za komunistické prosovětské vlády doktora Nadžíbulláha v letech 1978 až 1992 se mravy velmi uvolnily a především na vysokých školách se vztahy mezi studenty začaly podobat našim evropským normám), uchylují k takovým sexuálním praktikám, jež nemají za následek ztrátu panenství.
Po příchodu mudžahedínů k moci v roce 1992 se islámské zákony opět začaly tvrdě prosazovat v praxi a talibové tento proces dovedli do krajnosti. Ovšem třeba mnohoženství není jejich výmysl a v těchto krajích je jevem poměrně běžným od nepaměti.
I vdávání dívek kolem třináctého roku je považováno za přípustné, i když ve městech a ve vzdělaných rodinách se většinou dcery nechají dospět až do patnáctého roku svého věku a teprve pak jim rodiče přivedou partnera. Často jde o příbuzného, třeba o bratrance - rodiny se znají a mají k sobě důvěru. Neznamená to ovšem, že neexistují případy smíšených manželství, např. mezi Tádžiky a Paštuny, Hazari či Uzbeky. Často rozhoduje částka, kterou rodina ženicha za nevěstu nabídne.
Samargull jsem potkala v uprchlickém táboře v objektu bývalého sovětského velvyslanectví v Kábulu. Měla krásnou, ale ztrhanou tvář a hlas. A pět dcer. Když mi řekla, že jí je 29 let, nedokázala jsem skrýt zděšení. Pochopila a s úsměvem madony odpověděla: "Kdybys prožila to, co já, tak bys teď vypadala na šedesát. Ale mně to je jedno, už se vdávat nechci a muži mě nezajímají."
Samargull pochází z deseti dětí. I její otec měl dvě ženy, každá mu dala, jak Samargull říká, "po pěti kusech". Trvalo několik týdnů, než jsme se s uzavřenou a introvertní Samargull sblížily tak, že s klidem prohlásila: "Bylo to strašné dětství, pak ještě hrozivějších deset let manželství. Poprvé jsem byla šťastná, když můj manžel zemřel."
Samargull vzpomíná na den svatby jako na hru s panenkami. "Tehdy mě oblékli do krásných šatů a poprvé v životě namalovali oči a ústa. Byla jsem šťastná, ale nevěděla jsem, co to znamená, když mi maminka řekla, že se dnes vdávám. Když mi ukázali mého manžela, myslela jsem si, že to je nějaký můj strýc. Mně bylo třináct a jemu 42. Doma měl 35letou ženu a šest dětí." Rodiče Samargull se rozhodli vyvdat dceru poté, co její o dva roky starší sestru unesli neznámí muži. Dodnes o ní nikdo nic neslyšel, ale pro rodinu to byla a je obrovská ostuda. Aby se něco podobného nestalo Samargull, raději ji strčili pod čepec svému starému známému Muhammadu Junnusovi. "Maminka mi vůbec nic neřekla o sexuálním životě v manželství, ale je pravda, že muž se snažil ke mně chovat zdrženlivě. První rok se se mnou mazlil a k opravdovému styku nedošlo. Stejně jsem ale plakala, když se mnou chtěl ulehnout do jedné postele. O panenství mě připravil ve čtrnácti a zanedlouho poté jsem otěhotněla."
O vztazích s první ženou Muhammada Samargull hovoří ještě zdrženlivěji než o sexu. "Viděla jsem ji poprvé asi týden po svatbě. První dny jsme s mužem bydleli u mých příbuzných, pak si mě odvezl domů. Nemluvila se mnou vůbec asi dva roky. Musela jsem se starat o její malé děti a pomáhat v domácnosti. Myslím, že s druhým sňatkem Muhammada nesouhlasila, ale co měla dělat?"
Rozvod je v Afghánistánu věcí krajně problematickou. I podle koránu jde o "jedno z nejnechutnějších opatření před zraky Božími". V nevyhnutelných případech však islám i tuto praxi připouští.
Problém je, že jak v Afghánistánu, tak i v řadě jiných islámských zemí se náboženská teorie a právo zásadně rozcházejí s místními tradicemi a praktickým životem. Stejně jako mnohoženství má být podle islámu ku prospěchu jak muže, tak i ženy, i rozvodem by nikdy neměla být poškozena práva bývalých manželek.
Ve skutečnosti v Afghánistánu téměř o všem rozhoduje muž a další a další sňatky si navenek ospravedlňuje tím, že i Prorok Muhammad se ke konci svého života devětkrát za sebou oženil (jedné z manželek - Aíše bylo v době sňatku sedm let). Zapomíná ale na to, že podle legendy ho k tomu vedly spíše charitativní důvody než láska a sexuální potřeba.
</TEXT>
<HEADING>
Všechny manželky mají mít stejná práva
</HEADING>
<TEXT>
S první manželkou, o patnáct let starší Chadídžou, žil Prorok Muhammad až do její smrti. Aniž by, jak praví znalci islámu, jí byl nevěrný. Jeho další ženy rozhodně nebyly krásné a přitažlivé, skoro všechny byly vdovy. Dvě byly válečné zajatkyně, nejmladší Aíša byla dcerou jeho nejbližšího přítele Abú Bakra. Všechny se k němu samy obrátily o pomoc, až poté z nich učinil zákonné manželky.
Na rozdíl od proroka se afghánští muži žení podruhé a potřetí většinou proto, že je první žena omrzí, zestárne, přestane být pro ně sexuálně přitažlivá. Není divu, když je nucena neustále přivádět na svět potomky a žít v podmínkách, které by dlouhodobě snesla jen málokterá Evropanka.
Abdullo, náš kábulský přítel, ani neskrývá, že druhou ženu si přivedl proto, že se mu prostě zalíbila. Své první manželce neřekl nic, až se jednou obě ženy potkaly na ulici a sousedé jim s úsměvem oznámili, že obě patří jednomu muži. "Byla jsem zděšená, zdrcená a zoufalá," vzpomíná krásná 32letá žena, která snila o studiu na vysoké škole.
"Do Abdully jsem se skutečně zamilovala, když jsem chodila na střední školu, vždycky na mě čekával na rohu naší ulice." Až do svatby se muž ženy většinou dotknout nemůže, natož aby ji vzal za ruku. To ovšem neznamená, že před svatbou nemůže mezi mužem a ženou vzniknout velká láska.
Rodiny se pak dohodnou a uspořádají svatbu. I první žena Abdully zuřila, obě však byly na manželovi materiálně absolutně závislé. Stejně jako všechny afghánské ženy na svých mužích. Abdullo nebyl rozhodně bohatý ženich, a protože neměl na to, aby vydržoval obě rodiny, nastěhoval obě ženy do jedné domácnosti.
"Po čase jsme se s tím nějak vyrovnaly a několik let jsme žily v úplné pohodě," říkají obě Abdullovy manželky. Časem se situace změnila. Ženy se spřátelily, staly se důvěrnicemi a vyprávěly si zřejmě i tom, co neřekly manželovi. "Dnes bychom nejraději obě od Abdully odešly a žily úplně bez mužů," smějí se upřímně.
Jedinou islámskou zásadu, kterou afghánští muži dodržují, je, že druhá nebo třetí žena má stejná práva a výsady jako první. Neboli laskavost a fyzické uspokojení musejí dělit mezi všechny manželky, což obvykle činí. Jinak ale svým ženám zjevně Abdullo leze na nervy a netěší se u nich příliš velké vážnosti, což mu nepokrytě dávají najevo.
Nedávno se mu zalíbila dcera jedné jeho staré známé. Mladá, životem kypící a neposkvrněná. "Jestli se ožení potřetí, uděláme mu ze života peklo," zlobí se obě manželky. Ve skutečnosti však nebudou moci proti třetímu sňatku dělat vůbec nic.
Pokud se v Afghánistánu zamiluje vdaná žena, na vztah s milovaným si musí nechat zajít chuť. Jestliže se však zamiluje ženatý muž, má možnost se oženit podruhé. Situace pak připomíná vlastně náš rozvod. První manželka zůstává i nadále manželkou, ale do její ložnice muž buď dochází krajně zřídka a bez velkého nadšení, nebo se dohodnou na tom, že této povinnosti bude zbaven zcela. Stačí, když zajistí materiálně své děti a ženu neodkopne na ulici.
Taková forma mnohoženství je státem, duchovenstvem i občany uznávána jako nejvhodnější řešení manželských krizí a nedorozumění. "Je mnohem nemravnější ženu opustit a zatratit ji a namísto ní si přivést mladou a neopotřebovanou a tu původní nechat živořit, jako se to často děje u vás na Západě," tvrdí znalec koránu Kari Barakatula Salim.
"Islám ženu chrání ve všech ohledech. Dbá na její důstojnost i materiální požitky, a to, že v praxi se někteří naši muži chovají k opačnému pohlaví neuctivě, neznamená, že je k tomu naše víra nabádá. Naopak, zpronevěřují se islámu a měli by být za to, co páchají na ženách, potrestáni. My nepovažujeme lidskou sexualitu vůbec za hřích a uznáváme, že se lidé milují pro potěšení, nejen proto, aby se rozmnožovali, na rozdíl od vás křesťanů," konstatuje mudrc.
Neznamená to, že v Afghánistánu neexistují šťastná monogamní manželství. Intelektuální rodiny a Afghánci, kteří studovali v zahraničí, mají na rodinný život méně tradiční názory. I ženy, které prožily život bez lásky jako druhé či třetí manželky, hovoří o budoucnosti svých dětí se zasněnýma očima. Představují si, že jim vynahradí to, o co sami přišly.
"Moje dcera," říká Samargull a hladí devítiletou holčičku, "bude studovat. Až jí bude 18, 19, seznámí se ve škole se slušným chlapcem a zamiluje se do něj. Toho si také vezme za muže," naplánovala své dceři pohádkovou budoucnost maminka.
Možná že za pár let už nikdo nebude muset své třináctileté dcery nabízet za sto dolarů, ale ještě hodně dlouho bude trvat, než se muži zřeknou svého práva na polygamii a nadvládu nad něžným pohlavím. *
Samargull jsem potkala v uprchlickém táboře v Kábulu. Měla krásnou, ale ztrhanou tvář. A pět dcer. Když mi řekla, že jí je 29 let, nedokázala jsem skrýt zděšení. "Kdybys prožila to, co já, tak bys teď vypadala na šedesát. Ale mně to je jedno, už se nikdy vdávat nechci a muži mě nezajímají," usmála se na mě.
"Je nemravnější ženu opustit a zatratit a místo ní si přivést neopotřebovanou a mladou a tu původní nechat živořit, jako se to děje u vás na Západě," tvrdí znalec koránu Kari Barakatula Salim
</TEXT>
</DOC>
<DOC>
<DOCID>LN-20020518073</DOCID>
<DOCNO>LN-20020518073</DOCNO>
<DATE>05/18/02</DATE>
<TITLE>
Čeká mě dobrodružství pracovní cesta do jihoafrického Sun City. Nejdříve vízum, do pasu mi přibyla cizokrajná nálepka. Narychlo stíhám i očkování proti žloutence. Lékař v Centru cestovní medicíny mi ze skleněné dózy nabízí bonbon a vede mě k mapě: "Ne, malárie se v této oblasti bát nemusíte." Ivana Srbková
</TITLE>
<TEXT>
Let do Paříže a pak celou noc v aerobusu. Tak daleko jsem však ještě nikdy necestovala, a tak mě po dobu oněch deseti hodin neomrzí sledovat parametry letu.
Ráno na moderním letišti v Johannesburgu všechno perfektně klape jsme přivítáni, usazeni do transferových autobusů. Mám zvláštní pocity. Jižní Afrika je považována za kolébku lidstva a konkrétně oblast Witwatersrand je tvořena geologicky nejstaršími horninami na světě s obrovskými zásobami zlata.
A co během dvouhodinové jízdy vidím? Hory, stepi, savany. Městečka, vesnice, samoty. Na první pohled poznáte, kde žijí běloši, tvořící pouhých 13 % z celkového počtu obyvatelstva, a kde černí. Prostor bílých, zajišťující komfort, je pevně ohraničen vysokou zdí pod elektrickým proudem, zatímco nuzné domovy černochů přecházejí volně do krajiny.
Vzpomínám na jednoho Jihoafričana, kterého jsem před několika lety provázela po Praze. Nemohl se nabažit bezstarostného bloumání po ulicích: "Náš život se odehrává za zdí zahrady. Ráno přijede školní autobus až k vratům, naloží děti a odpoledne je zase přiveze. Tak, jak žiji já, žil i můj otec a dědeček, ten však navíc ještě neudělal krok bez pušky." Skutečně - pěšky se tady zřejmě pohybují jen černoši.
Osady u silnice se předstihují v bídě. Černé ženy v tom slunečném dopoledni máchají a věší překvapivě bělostné prádlo. Na křižovatkách nabízejí sotva desetiletí kluci s chabou nadějí ve tváři pomeranče.
I vlnitý plech může být přepychem, svírá se mi hrdlo při pohledu na šedivou stanovou osadu. "To jsou sezonní dělníci, že?" špitnu k svému sousedovi v autobuse. "Ne, ne, ti lidé tam bydlí."
Pán je tu už potřetí, a tak může hodnotit: "Situace se ale výrazně mění k lepšímu. V této zemi bude dobře, až vznikne silná střední vrstva právě i z obyvatel černé pleti."
A opravdu - sem tam se už teď mezi chatrčemi vyloupnou dva tři nové pastelové domy s bazénem.
"A co život těch bílých žen za ploty?" snažím se vžít do situace (manžel odjede do práce, děti do školy a ony si nemohou ani vyjít na procházku nebo vyjet na kole). Můj soused pár takových rodin navštívil a nevidí v tom problém. Jde prý jen o určitá pravidla a žije se tak po generace.
Míjíme hlavní město Pretorii a míříme dál do vnitrozemí, krajina se stává různorodější. A náhle odbočka, honosná brána do Sun City a jsme v jiném, pohádkovém světě.
</TEXT>
<HEADING>
Válečné tance
</HEADING>
<TEXT>
Rozlehlé stráně se skvělými golfovými terény a koutky typu Ladies Tee jako by upomínaly na starou dobrou Anglii. Řeka nabízí pestré sportovní využití vodního světa. Tenisové a squashové kurty, pláž s umělými vlnami a palmovými ostrůvky, skluzavky, potůčky. Malá zoologická zahrada, starý přístav, dětská zákoutí. Městečko tvoří vlastně jen hotely, kongresové a zábavní centrum.
Řekla bych, že Sun City je jakási umělá perlička na mohutné černé šíji Jižní Afriky.
První večer - zahajovací party na pláži. V programu čtu doporučení: teplé sako. Teď v květnu tady začíná zimní období, kolem šesté se rychle stmívá. Vstup na pláž je monstrózní cestu lemují sochy slonů, ohromuje nás dunění jejich kroků, ze skály pod obrovskou sochou lvice šlehají plameny. Fasujeme teplé deky. Silně se ochlazuje.
Ráno je překvapivě svěží, slunečné. Snídám v zahradní restauraci, ke stolům se sklánějí větve, vysoko ve stromech se prohánějí opičky.
Oficiální zahájení programu. Po projevech předvádí zuluský taneční soubor v tradičních úborech (spíš neúborech - vždyť i ženy jsou do pasu nahé) válečné tance. Jde až o téměř scénické dějové představení.
Budova zábavního a kongresového centra mě nepřestává udivovat důmyslnými překvapeními, jako je třeba restaurace ve skále.
Když zbude čas, toulám se ale raději venku. Stačí odsunout prosklenou stěnu hotelového pokoje a seběhnout dolů. Náhle stanu tváří v tvář těm malým opičkám. Jedna z nich je sotva metr ode mne. Ustrneme, hypnotizujeme se navzájem.
Kolem poledne se teplota šplhá téměř ke třicítce, toto roční období se vyznačuje velkými teplotními rozdíly mezi dnem a nocí.
Umělý vodopád a u něj plavčík:
"Předvedu vám to, madam," směje se a prudce padá skluzavkou dolů.
Potůčkem pluje obrovská žlutá duše, na ní pohodlně usazená kyprá Angličanka s dvěma malými dětmi. "Hallo," mává na mě. Známe se z hotelu, je tu na dovolené. Pláž je příjemně poloprázdná, čas vyděluje svým hukotem jen umělý příboj.
</TEXT>
<HEADING>
Na safari
</HEADING>
<TEXT>
Personál tvoří až na výjimky černoši. Jací jsou? Štíhlí, drobní. Zaujmou však nejen svou fyzickou odlišností a krásou, jsou i velmi milí, srdeční, usměvaví, ochotní. Především si však všímám jedné podstatné věci - jejich chuti pracovat a vděčnosti za tuto možnost. A v hotelu jsou i černí hosté. Ano, pán v autobuse měl snad pravdu - tato země se už uzdravuje. Černoši samozřejmě mluví perfektní angličtinou, která je v Jihoafrické republice hlavním úředním jazykem, a mají zjevnou radost z každého slova, které s nimi utrousíte navíc. Hovoříme-li s bílými Jihoafričany, je to paradoxně někdy horší domluva. Dovídám se, že mnozí z nich dávají přednost dalšímu oficiálnímu jazyku - afrikánštině.
Zamlouvám si vyjížďku na safari. Jak známo, na území Jihoafrické republiky žije velké množství divoké zvěře, 22 národních parků tvoří 6 % celkové rozlohy země. Nejlepší ranní termín je už obsazený a odpoledne prý zvířata spí. "Jeďte večer," kulí na mě oči mladá černoška v recepci. Uvidím prý všechny ty kočky (myslí zřejmě kočkovité šelmy), co v noci vyrážejí na lov, svítí se na ně lampami.
Usedám do džípu a opět fasuji deku. Tentokrát díky za ni. Brzo si ji dávám i přes hlavu. Výklad je podrobný, vyčerpávající, asistentka průvodce hledá ve tmě zvířata a svítí na ně. Brzo hledáme všichni, takže přece jen vidíme slonici s mládětem, hrocha, žirafu, nosorožce... Ovšem - napadá mě - ta zvířata by musela být padlá na hlavu, aby na nás tady u silnice čekala. Tak tohle nikomu nedoporučuji, pokud ovšem nejste zamilovaná mladá dvojice, choulím se zimou do deky.
Poslední večer - Gala Dinner. V mikrobusu, zajišťujícím zdarma dopravu po celém Sun City, se mnou jedou mladé hostesky, vedeme zdvořilostní konverzaci. Tak tady se volila poslední Miss World. Všechny dívky jsou černé, a jak se tak dívám, směle by se takové soutěže mohly zúčastnit. V slavnostním sále se shromažďují kolem bílé dámy v lahvově zelené toaletě, pózují, fotografují se.
Je po večeři, na stole přede mnou přistává dezert - Sun City z bílé a hnědé čokolády přes celý talíř, spořádat ho je nad mé síly. Zveme černého číšníka a servírku, aby si s námi připili na rozloučenou, s úsměvem odmítají, po dlouhém přemlouvání se dá k jedné skleničce zlákat jen dívka.
Týden uplynul, poslední ráno, poslední dopoledne. Černoši v livrejích odvážejí zavazadla. Opičky jsou dnes rozverné, odvažují se blíž, prozkoumávají odpadkové koše, lidé si je fotografují a filmují. Na závěr si dopřávám dvouhodinovou procházku, toulám se místy, která se mi stala za těch pár dní tak milými. U řeky usedám na lehátko. Nad hladinou se vznáší padák, blonďaté Němky v černých plavkách po sobě vesele cákají. Ostré slunce, zavírám oči. Tak tohle je přesně ta chvíle, tu si člověk musí schovat. *
</TEXT>
</DOC>
<DOC>
<DOCID>LN-20020518074</DOCID>
<DOCNO>LN-20020518074</DOCNO>
<DATE>05/18/02</DATE>
<TITLE>
Praktické rady:
</TITLE>
<TEXT>
Vízum: Získáte jej na velvyslanectví Jihoafrické republiky v Praze. Vyřizuje se do pěti pracovních dní, doporučuje se ale zažádat o něj nejméně dva týdny před odletem. Žádost je potřeba doložit dokladem o rezervaci zpáteční letenky, popř. letenky do jiné země a pasem platným po dobu pobytu. Uděluje se zdarma. Zdraví: Mezi JAR a ČR neexistuje dohoda o bezplatné lékařské péči. Doporučuje se proto uzavřít cestovní pojištění. Při cestě do Krugerova parku a parků provincie Kwazalu Natal, je nutno vybavit se účinným antimalárikem a repelentem. Tísňové volání: 112
</TEXT>
</DOC>
<DOC>
<DOCID>LN-20020518075</DOCID>
<DOCNO>LN-20020518075</DOCNO>
<DATE>05/18/02</DATE>
<TITLE>
za kulturou: s Janem Révaiem do divadla
</TITLE>
<TEXT>
Hru na motivy povídky Leonida Andrejeva Rozum psal Pavel Kohout v 70. letech, tedy v časech, kdy neměla nejmenší šanci dostat se na československé jeviště. Ačkoliv úspěšně putovala zahraničními scénami a prosadila se dokonce na Broadwayi, na domácí uvedení si musela počkat až do polistopadové éry.
V roce 1991 se Kohoutova hra objevila v Divadle na Vinohradech, a to s velkým úspěchem. O dva roky později ji stejně zdařile uvedlo plzeňské Divadlo Josefa Kajetána Tyla. V závěru loňského roku po Kohoutově textu sáhlo Divadlo pod Palmovkou a hra dnes patří v jeho současném repertoáru k nejzdařilejším kusům.
</TEXT>
<HEADING>
Jsem vděčný divák
</HEADING>
<TEXT>
Ústřední postavou Ubohého vraha je herec Keržencev, který na psychiatrické klinice lékaři předehrává psychodrama svého života. Nejen pro větší věrohodnost jeho 'hry na Hamleta', ale i kvůli odhalení skutečného Keržencevova vztahu k herci Saveljevovi a jeho ženě Taťáně psychiatr přizve celý herecký soubor. Za jeho asistence Keržencev všechny přesvědčuje o svém zdravém rozumu. Dá-li se téma hry vůbec shrnout do pár slov, pak z toho Ubohý vrah vyjde jako příběh o geniální schopnosti manipulace.
Kohoutovo drama přináší velké herecké příležitosti. Připomeňme si, že v hlavní roli Kerženceva exceloval v roce 1991 v Divadle na Vinohradech Viktor Preiss. Za stejnou roli v plzeňské inscenaci dostal v roce 1993 Pavel Pavlovský dokonce Cenu Thálie.
V této tradici pokračuje i Divadlo pod Palmovkou - Kerženceva výborně zvládá Jiří Langmajer, skvěle mu sekundují Boris Rösner a Klára Issová.
Což byl přesně ten důvod, proč tanečník Jan Révai přišel s nápadem navštívit v této rubrice právě Ubohého vraha. "Nejde totiž jen o to, že Kohoutova hra je opravdu výborná a její hlavní téma vzrušující. Ale neznám nic lepšího než sledovat špičkového herce, protože mě zajímá, jak na roli jde a z čeho vychází. A samozřejmě tiše myslím na to, jak bych si s ní poradil já," připouští mladík, který už má za sebou první herecké zkušenosti. Začínal v muzikálu Drákula, tančil a hrál v Pomádě a v Johance z Arku, ale nejvíc popularity mu zřejmě přinesla hlavní role Šimona v Renčových Rebelech.
"Jsem velice vděčný divák, a pokud mi čas dovolí, chodím do kina i do divadla velmi rád. Dokonce si myslím, že je důležité vidět jak výborné, tak i špatné věci - pro srovnání a pro přehled," říká Jan Révai.
"Chci jen podotknout, že zatím si ještě neumím suverénně vybírat, a to z prostého důvodu: nejsem natolik sečtělý, zkušený, ba ani informovaný o tom, co bych vidět měl a co ne. Proto často chodím na představení, která mi někdo doporučí, nebo zkrátka zavolám kolegovi či kolegyni, o kterých vím, že hrají tam nebo tam, a jdu se podívat."
Tak tomu bylo i v případě Ubohého vraha a tentokrát si je jistý, že se trefil velmi přesně.
</TEXT>
<HEADING>
Učím se díváním
</HEADING>
<TEXT>
"Proč všechny tyto řeči předtím, než vůbec začnu o představení mluvit? Jednoduše proto, že jsem ještě dnes plný toho, co ve mně zanechalo. Nejen spoustu nezodpovězených otázek a dojmů ze strhujícího textu, ale pořád se vracím k režisérovi, k jeho práci s herci a především k jejich vynikajícím výkonům," přiznává.
Ostatně dílo, které na Ubohém vrahovi odvedl v Divadle pod Palmovkou režisér Petr Kracík s herci libeňského souboru, ocenila i kritika. "Excelentní... suverénní... skvělé... brilantní..." Jen málo inscenacím a jejich protagonistům se v poslední době dostalo tolika superlativů.
Tak jako kdysi Viktor Preiss a Pavel Pavlovský, tak i tady dominuje představení Jiří Langmajer. Jeho Keržencev je vskutku 'ubohý vrah' - Langmajer v něm dokáže rozehrát celou škálu výrazů, umí být nezaujatým vypravěčem, ironikem, velkým tragédem, urputným fanatikem i soucit budící troskou. Souboj o rozum a cit s ním sehrává Boris Rösner, který si roli herce Saveljova a Keržencevova životního soupeře očividně vychutnává.
Třetím vrcholem milostného trojúhelníku je pak Saveljevova žena Taťána Nikolajevna. Klára Issová ji zvládá s mimořádnou citlivostí, navíc překvapuje pozoruhodnou zralostí v roli Královny, kterou hraje v podivné, Keržencevem ovládané 'hře na Hamleta'.
Herecký koncert, tvrdí kritika a Jan Révai jen souhlasí. Sám se sice stále cítí napůl tanečníkem a napůl hercem, ale byl by rád, kdyby se v budoucnu jeho profesní cesta víc přehoupla k herectví.
"Proto beru každou návštěvu divadla jako obrovskou školu. Nevadí, že jen pozoruju, i tak se učím, a to velmi. A představení, které je tak skvěle zpracované a výborně obsazené, je pro mne úžasnou inspirací," říká. "Baví mě sledovat, jak herec postupuje. Víc než kdy předtím mi docházejí veškeré návaznosti a podtexty - najednou chápu, že byly v danou chvíli takto záměrně vedeny, aby v následující větě byly pochopeny. Pro zkušeného herce jsou to možná naprosto jasné věci, ale já jsem doslova žrout jakýchkoliv informací. A na výborném Ubohém vrahovi jsem vstřebával o to víc," dodává.
S potěšením komentuje gradaci hry, která "vrcholí náramně nečekaným a perfektně zahraným Keržencevovým záchvatem, pramenícím z poznání vlastní nepravdy, ale i z radosti nad tím, že se mu msta přece jen podařila. Proč msta? Tak už to v životě bývá, že k něm nepatří jen láska, ale i stránky poněkud černější," připouští osmadvacetiletý Jan Révai.
"Jak už jsem řekl, jsem velmi vděčný divák. Ale přece jen se sám kolem divadla pohybuju dost intenzivně na to, abych snad dokázal ostřížím zrakem a kritickým okem sledovat i to, čeho by si laik nevšiml. Přesto musím říci, že u libeňského představení Ubohého vraha jsem nic podobného nenašel, i když podle mě je to představení skutečně velice těžké.
A věřte mi, že je dobré vidět je na vlastní oči."
</TEXT>
</DOC>
<DOC>
<DOCID>LN-20020518076</DOCID>
<DOCNO>LN-20020518076</DOCNO>
<DATE>05/18/02</DATE>
<TITLE>
Hrabalovo Kersko. Tradiční procházka po místech, které měl rád Bohumil Hrabal, začíná dnes v 10 hodin U Pramene a pokračuje přes Labe na raftu, z Kostomlat od nádraží k přívozu, k Menhiru a Lesnímu ateliéru, kde ve 13 hodin začíná čtení z Hrabalových textů. Účinkují Vladimír Javorský, Monika Baďurová a Lubomír Šonka, mezi hosty budou Jiří Menzel, Zdena Hadrbolcová, Bořík Procházka, Václav Neckář, Petr Brukner aj. V Lesním ateliéru je rovněž instalována výstava fotografií z natáčení filmu Slavnosti sněženek.
</TITLE>
<TEXT>
Malé keramické skalky. Brněnský pěstitel kaktusů a sukulentů J. Honc vystavuje rostliny bizarních tvarů a praktické keramické skalky, které se stále častěji objevují jako originální dekorace moderních interiérů. Jakoby tolkienovské tvary sukulentních rostlin vzbuzují i na velmi malé ploše představu exotické krajiny. Výstava pro děti i dospělé, milovníky pokojových rostlin i užitkové keramiky je otevřena v Nádražní ulici č. 112 v Praze 5 do 1. června (od 10 do 18 hod.).
Hrnčířská sobota na Veselém Kopci. Od 9 do 15 hodin se mohou dnes návštěvníci Veselého Kopce u Hlinska podívat na ukázky práce hrnčířů, keramiků a dráteníků (lze si přinést rozbitý hrnec či mísu ke spravení). K vidění je tu i výstava věnovaná obyčejům spojeným s narozením dítěte. Zde i v nedaleké rezervaci Betlém v Hlinsku jsou rovněž vystaveny práce dětí z hlinecké Základní umělecké školy.
Cesty k bohům. V Pražském Náprstkově muzeu asijských, afrických a amerických kultur je otevřena výstava věnovaná obřadům současného Mexika a Peru, jež nelze běžně spatřit, neboť se odehrávají v obtížně přístupných oblastech a jen mezi zasvěcenými. Spoluautorka výstavy Olga Vilímková se na svých cestách po Peru několika obřadů zúčastnila a pořídila fotografie, které doplňují exponáty. Výstava potrvá do konce září a je otevřena denně mimo pondělí. *
</TEXT>
</DOC>
<DOC>
<DOCID>LN-20020518077</DOCID>
<DOCNO>LN-20020518077</DOCNO>
<DATE>05/18/02</DATE>
<TITLE>
Dvacet let od okamžiku, kdy poprvé stanul na operní scéně, se tenorista Štefan Margita rozhodl oslavit koncertním turné. Po Teplicích, Mostu, Plzni, Košicích a Bratislavě vystoupí dnes od 19 hodin v Obecním domě v Praze.
</TITLE>
<GEOGRAPHY>PRAHA</GEOGRAPHY>
<TEXT>
Kvůli vytíženosti na světových jevištích je tato koncertní šňůra v kariéře Štefana Margity ojedinělá. "Nápad jsem dostal při společném vystupování s Pavlem Šporclem," vysvětluje tenorista.
K účasti na projektu oslovil kromě mladého houslisty svou kolegyni, sopranistku Lívii Ághovou, a klarinetistku Ludmilu Peterkovou. "Lída je úžasná a má před sebou obrovskou kariéru," tvrdí zpěvák nadšeně a chválí také orchestr PKO s dirigentem Františkem Preislerem. "Vždycky pozná, že zrovna dnes bych rád zpomalil nebo zrychlil," žasne Margita nad Preislerovou intuicí a profesionalitou.
Turné bylo jednou z mála příležitostí, kdy si zpěvák mohl opět užít publikum na rodném Slovensku. "Zatím jsme všude měli ovace vstoje, stává se, že už nemáme co přidávat..." V těchto dnech hostuje Štefan Margita v Janáčkově opeře Osud, kde ztvárnil roli Živného. "Je to jedna z nejlepších produkcí Národního divadla," říká pěvec, jenž důvěrně poznal scény ve Vídni, Ženevě, Paříži či Londýně. "Od okamžiku, kdy se zvedne opona, se podobá špičkovým inscenacím světových divadel."
</TEXT>
<HEADING>
První wagnerovská role pro tenoristu
</HEADING>
<TEXT>
S režisérem Wilsonem se při této příležitosti setkal poprvé. "Práce s ním byla velmi příjemná, na nás zpěváky byl hodný. Ale pěvec pro něj není nejdůležitější - zásadní roli hrají světla a pohyb." Štefan Margita by nikdy nevzal roli, o níž by nebyl zcela přesvědčen, že ji zvládne. A protože se jeho hlas vyvíjí směrem k dramatičtější poloze, čeká ho poprvé wagnerovská úloha: v roce 2005 bude zpívat Logeho ve Zlatu Rýna. "Pomalu upouštím od mozartovských rolí, měním repertoár - pokouším se o Parsifala a další nové role. Také jsem dostal nabídku na Bludného Holanďana a to je zatím ta nejzazší hranice," říká známý tenorista.
Až do roku 2005 má diář plný, což zavazuje. "Já se hýčkám," tvrdí pěvec s úsměvem. Ve volných chvílích prý rád čte a užívá si nicnedělání.
</TEXT>
</DOC>
<DOC>
<DOCID>LN-20020518078</DOCID>
<DOCNO>LN-20020518078</DOCNO>
<DATE>05/18/02</DATE>
<TITLE>
Nová fotbalová reprezentace chce v prvním domácím představení začít pracovat na nápravě reputace
</TITLE>
<TEXT>
Italská esa jsou tady, ale lidé nešílejí. Přípravný duel fotbalové reprezentace s Del Pierem a spol. není zdaleka vyprodán.
PRAHA - Taková fotbalová návštěva se v Praze jen tak nevidí. Francesco Totti, podle expertů jedna z nejblyštivějších hvězd nadcházejícího světového šampionátu, i další celebrity tvořící italský národní tým včera krátce po poledni sestupovali ze schůdků na ruzyňském letišti, ovšem s fanoušky v České republice to příliš nehlo.
"Zatím se prodalo jen pět tisíc lístků," shrnul mizivý divácký zájem o dnešní přípravné utkání na pražské Letné s favoritem mistrovství světa Jaroslav Kolář, tiskový mluvčí Českomoravského fotbalového svazu. "Přátelské zápasy netáhnou, i v Itálii se přišlo na Uruguay nedávno podívat jen dvacet tisíc, ale Letná asi měla být plná," dodal.
</TEXT>
<HEADING>
Brückner: "Nejsme fotbalový národ"
</HEADING>
<TEXT>
Jenže to se nestane, pokud nedojde pár hodin před výkopem k revolučnímu navýšení poptávky. Přitom nový národní tým v domácím prostředí ještě nehrál a o atraktivitě protivníka není třeba diskutovat.
"Asi nejsme fotbalový národ," povzdechl si trenér Karel Brückner.
"Když Italové nevyprodají Spartu, tak nevím," rozpažil rukama Karel Poborský, z Apeninského poolostrova zvyklý na mnohem plnější ochozy. Co hledat za chladnokrevností příznivců? Že by jim ještě ležel v žaludku reprezentační barážový propadák s Belgií?
"Ne, to bych neřekl," odpověděl Brückner. "Naštvanost bývá rychle odstranitelná."
Dobrá, ale v čem je tedy zakopaný pes? "Chybí pocit sounáležitosti, ztotožnění, tak jak tomu je třeba v Německu," upozornil trenér národního mužstva. "Jenže ani tam to není samo sebou, buduje se to systémově, pomocí celé infrastruktury. Do ní patří dvacet třicet dalších věcí kolem fotbalu."
Psychologové zabývající se fenoménem "diváctví" však v receptu, jak naplnit tribuny, řadí nejvýše kvalitu nabízeného fotbalového představení. "Na nudu do divadla vám také nikdo nepřijde," podotýkají.
"Ano, kvalita hry a stoprocentně odvedená práce, to je na prvním místě," souhlasí Brückner. "Ale také vystupování a chování hráčů, úcta k rozhodčím a tak dále."
Ovšem ve všech těchto kategoriích reprezentanti ve svém posledním domácím vystoupení propadli. Belgii podlehli po tristním výkonu 0:1, Baroš s Nedvědem si vykoledovali červené karty a brankář Srníček po utkání slovně hrubě napadl hostujícího kouče.
"Byly v tom objektivní důvody - emoce, stres a strašná pětiminutovka," omlouval zkrat Brückner, tehdy asistent Jozefa Chovance. "Ale budu to chtít spravit," zdůraznil.
K nápravě reputace má pomoci i dnešní bitva. Hráči tvrdí, že si to uvědomují.
"Pokusíme se do toho šlápnout," ujistil jeden z mazáků, útočník Liveropoolu Vladimír Šmicer.
Co Italové? Nebudou si více než hru hlídat nohy, když se už v polovině příštího týdne vydají do Asie na vrchol sezony?
"Nemůžu mluvit za ně. Ale zranění pro ně znamená konec," uvedl Poborský.
"Jenže pár borců bude hrát v Praze o fleky v základní sestavě," namítl Šmicer. "Ani my jsme se před Eurem v devadesátém šestém nešetřili," vzpomněl si.
</TEXT>
<HEADING>
V sestavě jediný otazník
</HEADING>
<TEXT>
Trenér italské ekipy Giovanni Trapattoni včera vpodvečer mužstvo po letu a odpočinku v hotelu Savoy protáhl na letenském pažitu, Češi ladili formu na Strahově.
"Otazníky v sestavě? Jediný jestli nastoupit se dvěma hroty, nebo jedním hrotem a jedním útočníkem za ním," naznačil Brückner.
Kdyby měl k dispozici kromě Rosického i Nedvěda, dilema by zmizelo. "První by hrál vnitřního záložníka zprava, druhý zleva a před nimi by byli dva [8218]hroťáci'," řekl Brückner.
</TEXT>
<HEADING>
Italský tým zřejmě sestavu před šampionátem hodně "protočí".
</HEADING>
<TEXT>
"Co očekávám od lidí? Českou tradici: když se bude dařit, tak nám pomůžou, když ne, budou na nás pískat," uzavřel Poborský.
Utkání začíná na pražské Letné dnes ve 20.15 hodin a přímým přenosem jej vysílá TV Prima.
PRAVDĚPODOBNÉ SESTAVY Česko: Vaniak - Fukal, Johana, Bolf, Jankulovski - Poborský, Galásek, Rosický, Šmicer - Štajner, Koller.
Itálie: Buffon - Cannavaro, Nesta, Maldini - Zambrotta, Gattuso, Di Biagio, Zanetti, Coco - Vieri, F. Inzaghi.
</TEXT>
</DOC>
<DOC>
<DOCID>LN-20020518079</DOCID>
<DOCNO>LN-20020518079</DOCNO>
<DATE>05/18/02</DATE>
<TITLE>
Mezipřistáním před odletem do Asie je pro italskou fotbalovou reprezentaci Praha.
</TITLE>
<GEOGRAPHY>PRAHA</GEOGRAPHY>
<TEXT>
Krátce po půl druhé odpoledne, kdy se vzduch v ruzyňské letištní hale sotva dal dýchat, zavrčely dveře u prostoru pasové kontroly a atmosféra zhoustla. Rozvážným krokem se mezi smečku nažhavených lovců autogramů šinuli ti, na něž celý týden čeká celá Praha: fotbalisté Itálie, trojnásobní mistři světa.
Pro čtvrtý titul vyrazí příští týden do Asie. Dnešní utkání na Letné je pro ně poslední prověrkou aktuální formy.
Čekal se zběsilý úprk, ale mistři taktiky svou strategii promysleli i do stísněného prostoru proskleného letištního komplexu. Napřed poslali nosiče vody a mezi ně mistrně ukryli hvězdu hvězd, římského kapitána Franceska Tottiho. Ten se zdánlivě ztrácel mezi hloučkem snědých mladíků ve vínových tričkách a než si ho nešťastní fandové všimli, zmizel v přistaveném autokaru.
Nad jeho dnešním startem visel otazník. Miláček žen měl poraněné stehno, ale večer by neměl chybět.
</TEXT>
<HEADING>
Průprava na "lehkou" skupinu
</HEADING>
<TEXT>
V pomalém přesunu mezitím pokračovali i další členové squadry azzury. "Takové počasí jsem ani nečekal," mrkl na blankytně modrou oblohu gólman Gianluigi Buffon a rozepnul si zip u stejně zbarvené teplákové bundy.
"Pavel Nedvěd mi o Praze hodně vyprávěl, těším se na město i na zápas," ochotně odpovídal se sluchátky na uších obránce Lazia Alessandro Nesta. Bývalý spoluhráč českého kapitána se v obležení zapřel mezi fotobuňku dveří. Měl smůlu, kráčel na chvostu výpravy, takže se všichni sesypali na něho.
Všem tak unikl trenér Giovanni Trapattoni, třiašedesátiletý rodák z Milána. Vždy elegantní, se stříbrem ve vlasech, chystá další úspěšnou misi. V základní skupině potká Chorvatsko, Mexiko a Ekvádor.
"Vypadá to jako lehká skupina, ale tak se to nedá brát," varoval Trapattoni před podceněním soupeřů.
</TEXT>
<HEADING>
Už žádný oddech
</HEADING>
<TEXT>
K ruce má šestý tým průběžného světového žebříčku FIFA kádr napěchovaný legendami Calcia. Svaz jim slíbil více než pět milionů korun na hlavu, když přivezou sošku pro světového šampiona.
"Za to bych klidně zaplatil z vlastní kapsy," odvětil záložník Angelo Di Livio.
Donedávna nebrali Italové přátelské zápasy vážně. Hráli nafoukaně, často utkání odchodili. Trapattoni se to snaží změnit. "Jakmile navléknete azurový dres, jako byste byli pilotem formule 1: musíte jet rychlostí 300 kilometrů za hodinu. Jinak je konec," vštěpuje hráčům.
Dnes by jej měli poslechnout dvojnásob. Bitva o místo v základní sestavě na mistrovství světa vrcholí.
</TEXT>
<HEADING>
Koho přivezli Italové
</HEADING>
<TEXT>
* jednoho vicemistra světa, 14 vicemistrů Evropy * nejdražšího brankáře světa, Buffona z Juventusu * jediného legionáře, Coca z Barcelony * čtyři hráče mistrovského Juventusu * hvězdný útok: Del Piero, Inzaghi, Totti, Delvecchio, Montella, Vieri
* jednoho vicemistra světa, 14 vicemistrů Evropy * nejdražšího brankáře světa, Buffona z Juventusu * jediného legionáře, Coca z Barcelony * čtyři hráče mistrovského Juventusu * hvězdný útok: Del Piero, Inzaghi, Totti, Delvecchio, Montella, Vieri
</TEXT>
</DOC>
<DOC>
<DOCID>LN-20020518080</DOCID>
<DOCNO>LN-20020518080</DOCNO>
<DATE>05/18/02</DATE>
<TITLE>
Předseda svazu musí najít nového kouče do devíti dnů
</TITLE>
<TEXT>
Nejdříve 27. května bude znám nový trenér hokejové reprezentace. Výkonný výbor svazu včera na svém zasedání ukončil činnost současného realizačnímu týmu včetně trenéra Josefa Augusty a pověřil předsedu svazu Karla Guta, aby našel nového kouče. Není ale vyloučeno, že tím se může stát znovu Augusta.
BRNO - Sedm hodin jednal včera v brněnském hotelu Voroněž výkonný výbor hokejového svazu. Ten přijal návrh svazového místopředsedy Františka Černíka na rozpuštění současného realizačního týmu. "Bylo to jednomyslné," popisoval Gut.
Právě Guta, bývalého trenéra národního týmu, výbor pověřil, aby se pokusil najít nového reprezentačního kouče. Gut se svým návrhem přijde za devět dní na mimořádném zasedání v Praze. Tam dojde ke schvalování. "Přes sobotu a neděli si vše promyslím, v pondělí už bych měl oslovovat kandidáty," tvrdil Gut.
</TEXT>
<HEADING>
Augusta chce pokračovat
</HEADING>
<TEXT>
Ten nevyloučil, že mezi adepty je i Augusta, jenž i včera zopakoval, že má chuť u reprezentace pokračovat. "Na tom se nic nemění," pravil Augusta poté, co před třetí hodinou opouštěl jednání výboru, na kterém přednesl analýzu neúspěšného vystoupení na MS.
Zdá se však, že Augustova pozice je do jisté míry oslabena, neboť trenér by stál o prodloužení končící smlouvy pouze na jeden rok. "S Pepíkem jsem ve čtvrtek mluvil. A řekl, že by chtěl smlouvu na rok, což se mi nelíbí. To není řešení. Nový trenér by měl mít šanci připravit dobře mužstvo hlavně na mistrovství světa v roce 2004, které bude v Praze. To bude vrchol," pravil Gut, jenž rázně vyžaduje od nového trenéra podepsání smlouvy na dva roky.
"Pepíkovi jsem řekl, že je dobře, že má zájem, ať si připraví nějakou koncepci. Nezastíral jsem mu ale, že jsou i jiní zájemci. Nechci ale říkat, že jeho angažování je vyloučeno," dodal Gut.
Ten rovněž nezpochybnil, že nejžhavějším kandidátem zůstává Slavomír Lener. "Nějaké kandidáty v hlavě mám a v zásadě jsou stejní, o jakých se spekuluje v novinách. Je jich tak nejvíc pět," řekl předseda svazu, jenž vyloučil, že by uvažoval o kouči z ciziny. "To by bylo velmi smutné, abych měl český hokej zahraničního trenéra..."
Gut navíc preferuje, aby nový trenér měl dva asistenty a měl dobré kontakty s NHL. "Je to potřeba, musíte sledovat hráče v NHL, po Evropě a ještě u nás. Nejde se spoléhat jen na statistiky hokejistů," vyřkl větu, která jen podporuje teorii, že největším favoritem je Lener, jenž v NHL trénoval.
Guta nyní čekají mnohá zákulisní jednání. "Promluvím s více lidmi, nechám si poradit. Vyslechneme i mínění hráčů z NHL," tvrdil.
V české hokejové reprezentaci tak na devět dnů nyní zavládne bezvládí. Pak přijde nový kouč, jehož úkolem bude vrátit bývalé mistry světa znovu na vrchol.
</TEXT>
<HEADING>
Co rozhodl výbor
</HEADING>
<TEXT>
* ukončil činnost současného realizačního týmu v čele s trenérem Augustou * pověřil předsedu Karla Guta, aby našel nového trenéra * Gut jméno kandidáta oznámí na mimořádném zasedání výkonného výboru v Praze 27. května, kde jeho návrh projde schvalovací procedurou
* ukončil činnost současného realizačního týmu v čele s trenérem Augustou * pověřil předsedu Karla Guta, aby našel nového trenéra * Gut jméno kandidáta oznámí na mimořádném zasedání výkonného výboru v Praze 27. května, kde jeho návrh projde schvalovací procedurou
</TEXT>
</DOC>
<DOC>
<DOCID>LN-20020518081</DOCID>
<DOCNO>LN-20020518081</DOCNO>
<DATE>05/18/02</DATE>
<TITLE>
BRNO - Téměř dvě hodiny strávil trenér JOSEF AUGUSTA před výkonným výborem hokejového svazu. Analyzoval zde neúspěch na světovém šampionátu ve Švédsku a odpovídal na výtky členů výboru. Pak usedl v hotelové hale u sklenice minerální vody a odpovídal novinářům.
</TITLE>
<HEADING>
Jaká byla vaše analýza neúspěchu na mistrovství světa?
</HEADING>
<TEXT>
Byla stejná jako bezprostředně po vyřazení, nic nového. Ve čtvrtfinále jsme nedali šance, klíčovým zlomem byla nevyužitá přesilovka pět na tři. A také jsem řekl, že k Jágrovi nám chyběla křídla z NHL, na která jsme spoléhali. Ti hráči nakonec na šampionát ale přijet nemohli.
</TEXT>
<HEADING>
Co vám členové výboru vytýkali?
</HEADING>
<TEXT>
To jsou interní věci, které nebudeme zveřejňovat. Já přednesl svou analýzu, padlo pár dotazů týkajících se mistrovství světa, které jsem zodpověděl. Nebyl to žádný výslech, probíhalo to v příjemné atmosféře. Pak mi za zprávu poděkovali.
Jak snášíte fakt, že realizační tým v čele s vámi byl rozpuštěný? Život hokejového trenéra je těžký, jsem ale celkem zdravý a vyrovnaný.
</TEXT>
<HEADING>
Máte stále chuť pokračovat v roli reprezentačního trenéra?
</HEADING>
<TEXT>
Ano, stále. Mám chuť dělat u českého hokeje, ale i když mě výbor odvolá, nezatrpknu. S každým z nich klidně pojedu na dovolenou.
Ano, stále. Mám chuť dělat u českého hokeje, ale i když mě výbor odvolá, nezatrpknu. S každým z nich klidně pojedu na dovolenou.
</TEXT>
</DOC>
<DOC>
<DOCID>LN-20020518082</DOCID>
<DOCNO>LN-20020518082</DOCNO>
<DATE>05/18/02</DATE>
<TITLE>
PRAHA - Účastníky 8. ročníku Pražského mezinárodního maratonu straší teplo posledních dnů. "Pro mě by bylo lepší, kdyby bylo v neděli chladněji," přeje si Jana Klimešová, která si maratonskou trať vyzkouší teprve podruhé. "Před maratonem mám úctu. Je to mnohem těžší závod než ostatní běhy." Stejně jako ona bude o domácí titul usilovat Jan Bláha, který se netají ambicemi zaútočit i na limit znamenající účast na ME v Mnichově. "Budu potřebovat rozběhnout půlmaraton za 67 minut a ve druhé půlce zkusit zrychlit. V žádném případě se nesmím nechat vybláznit tempem Afričanů," ví Bláha.
</TITLE>
<TEXT>
K favoritům závodu patří Keňan Joseph Chebet, kterému se v roce 1999 podařil neobvyklý double, když vyhrál slavné maratony v New Yorku a Bostonu. "Od té doby mě postihla série zranění, ale teď už se cítím v pohodě a očekávám dobrý výsledek," tvrdí Chebet. Do Prahy se vrací vítězka závodu z roku 1999 Franca Fiacconiová z Itálie, která touží po překonání nejrychlejšího času své krajanky Viceconteové 2:26:33 z loňska. "Když nebude moc horko, může se to povést," doufá atletka.
</TEXT>
</DOC>
<DOC>
<DOCID>LN-20020518083</DOCID>
<DOCNO>LN-20020518083</DOCNO>
<DATE>05/18/02</DATE>
<TITLE>
Česká legie v Rusku roste. Roční smlouvu s nováčkem tamní hokejové ligy, CSKA Moskva, podepsal brankář Dušan Salfický.
</TITLE>
<GEOGRAPHY>PRAHA</GEOGRAPHY>
<TEXT>
Česká hokejová extraliga přijde před nadcházející sezonou o další z mála hvězd, které v ní ještě zbyly. Pardubický brankář Dušan Salfický, známý hokejový showman, totiž odchází do ruské ligy.
"Myslel jsem si původně, že ještě rok zůstanu v Pardubicích, které se ke mně skvěle zachovaly, když jsem se vracel v průběhu sezony ze zámoří. Ale nabídka z CSKA Moskva nakonec mé plány změnila," říká.
</TEXT>
<HEADING>
Od legendárního Treťjaka by se rád něco přiučil
</HEADING>
<TEXT>
Dvojnásobný mistr světa se v loňské sezoně marně zkoušel prosadit v NHL v dresu New York Islanders. Poté, co přišel do Pardubic, se na postu prvního gólmana střídal s Adamem Svobodou. V play off už chytal jako jednička a byl i na mistrovství světa, kde se ale do branky nedostal. Při jeho rozhodování o novém angažmá sehrály rozhodující roli dvě věci. "Řekli mi, že se mnou počítají jako s jedním ze základních pilířů týmu a nezanedbatelné jsou samozřejmě i finanční podmínky," vypočítával Salfický.
Kolik si v Moskvě vydělá, prozradit nechtěl, nicméně z Česka prý takovou nabídku ještě nikdy nedostal. "CSKA je navíc klub se slavnou tradicí. Trenérem gólmanů je v něm legendární Vladislav Treťjak, doufám, že se od něj ještě něco přiučím," těší se Salfický.
Slavné jméno nosí i trenér tohoto nováčka ruské ligy. CSKA totiž mezi elitu vytáhl Viktor Tichonov. Tento hokejový diktátor vyznávající až nelidský tréninkový dril se proslavil jako trenér neporazitelné sovětské sborné v 70. a 80. letech.
"Ale v příští sezoně už má tým koučovat jeho syn a on bude jen jakýsi poradce. A jeho syn dřív působil například i na farmě San José, takže z toho nemám strach. Prý vyznává moderní hokejové metody. A navíc já se tvrdého tréninku nebojím," říká Salfický, podle kterého má klub jasný cíl: "Bojovat o play off." Životních podmínek v Rusku se Salfický rovněž neobává. "Moskvu trochu znám, není to tam už tak špatné. Budu v Rusku i s rodinou. Nejdřív ale odletím na začátku srpna sám a prohlédnu si apartmán, který tam pro mě připravují," dodává brankář.
Kdo všechno bude v Rusku působit
HRÁČI
Pavel Patera Omsk
Martin Procházka Omsk
Tomáš Vlasák Omsk* Dušan Salfický CSKA
Miloslav Gureň CSKA
Jan Peterek Jaroslavl
TRENÉŘI
Ivan Hlinka Omsk
Radim Rulík Omsk
Vladimír Vůjtek Jaroslavl * smlouvu ještě nepodepsal
</TEXT>
</DOC>
<DOC>
<DOCID>LN-20020518084</DOCID>
<DOCNO>LN-20020518084</DOCNO>
<DATE>05/18/02</DATE>
<TITLE>
Vyvážený tým, v němž by se sešly talenty se zkušenými borci. To je recept fotbalové Sparty, jak se vrátit do pozice nejsilnějšího českého klubu.
</TITLE>
<GEOGRAPHY>PRAHA</GEOGRAPHY>
<TEXT>
Sparťanští fanoušci se mají na co těšit. Už angažování trenéra Jozefa Jarabinského, jenž byl včera poprvé oficiálně představen, slibuje mnohé. A muž se zkušenostmi z české ligy, Španělska i Turecka očekávání ještě šroubuje. "Všude, kde jsem byl, začali na fotbal chodit lidi. V Izmiru to bylo sedmdesát tisíc fanoušků, Ostrava měla na konci ligy největší návštěvy," připomněl. "Chci, aby pro lidi hrála i Sparta."
Jak toho dosáhnout? Kluboví bossové tvrdí, že se poučili z nevyvedeného jara. "Sparta neměla špatné hráče, ale ukázalo se, tým je psychicky křehký. Mít jen nadějné mužstvo nestačí," řekl sparťanský prezident Vlastimil Košťál. Proto se už dohodl se záložníkem Poborským. Proto dojde ke schůzce s Jiřím Němcem. Proto klub stojí o brankáře Koubu.
O těchto jménech se dobře ví. A další přestupové bomby Sparta nevypustila. Jarabinský jen potvrdil veřejné tajemství, že by z Ostravy rád přivedl Bolfa a Lukeše.
</TEXT>
<HEADING>
Za posilou do Švýcarska
</HEADING>
<TEXT>
Za dalším úlovkem pak vyrazí s Košťálem do Švýcarska, dějiště ME do 21 let. V českém výběru, který se vrátí, má být o sparťana víc. Jméno však Košťál neprozradil. Stejně jako druhého mladého hráče z ligy.
Na výběr jsou Kobylík či Kováč z Olomouce, Matušovič nebo Žůrek (Ostrava), teplický Voříšek, případně Polák (Brno). "Smlouvy jsou před podpisem," navnadil příznivce Košťál. Podle generálního ředitele Miroslava Pelty je však fikcí příchod Kolouška: "Jediný klub, který ho zajímá, je Liberec."
Na začátku přípravy bude mít Jarabinský třicet fotbalistů. Je jasné, že mnozí se do kádru nevejdou. "Bez obměny by nešlo vrátit Spartu tam, kam patří," řekl Jarabinský.
A transfery do zahraničí? "S trenérem jsme domluveni na jednom odchodu," řekl Košťál. Odmítl při tom, že by zájem o Koubu znamenal přestup jedničky Čecha. "Potřebujeme tři vyrovnané brankáře," doplnil Jarabinský. Zůstat má i středopolař Jarošík. Nejblíž angažmá v cizině je tak pravděpodobně Sionko.
Právě přestupová politika byla zdrojem problémů mezi vedením Sparty a bývalým koučem Hřebíkem. "Rozhodující slovo, jestli se hráč hodí, nebo nehodí, bude mít trenér. Když bude zájem třeba z Dortmundu, odchodům nezabráníme. Ale musí se s předstihem sehnat náhrada," řekl Jarabinský. "Jediným mým nadřízeným je pan Košťál," dodal jasně.
Jestliže po sportovní stránce Sparta na jaře neuspěla, Košťál si pochvaluje ekonomiku klubu. Zisk činí 400 milionů. "Dalších třicet milionů jsme ušetřili na prémiích za titul a pohár - i když bych je rád vyplatil," řekl.
Pod dojmem čísel jako by sparťany tolik nemrzelo, že nezískali domácí primát. "Druhé místo je pro nás z hlediska postupu do předkola Ligy mistrů stejné jako první," řekl Košťál.
Účast ve 2. předkole Champions League je nejistá "investice", ale Sparta bude při losu nasazena. "Dostaneme lehčí soupeře," těší se Košťál. Stejně jako na boj v české soutěži. "Nebudeme obhajovat titul, budeme ho získávat. To je zajímavá novinka," usmál se.
</TEXT>
</DOC>
<DOC>
<DOCID>LN-20020518085</DOCID>
<DOCNO>LN-20020518085</DOCNO>
<DATE>05/18/02</DATE>
<TITLE>
PRAHA - Splnil úkol, ale stejně jde pryč. Tak dopadl na Letné trenér Vítězslav Lavička.
</TITLE>
<TEXT>
V realizačním týmu nového kouče Jozefa Jarabinského pro něj není místo. Trenér brankářů Jan Stejskal naopak zůstává, novou tváří je Josef Pešice. A přijít má ještě jeden asistent. Nejspíš Miroslav Šafařík.
Lavička na začátku dubna povýšil na post odvolaného Jaroslava Hřebíka. "Byl to riskantní krok, ale i šance do budoucna. A vyšlo to," myslí si sparťanský prezident Vlastimil Košťál, i když teprve po změně tým definitivně ztratil naději na titul.
Co tedy s Lavičkou? "Končí mu smlouva. Vydává se svou cestou, už dřív se nechal slyšet, že jako asistent strávil dost času," uvedl generální ředitel Miroslav Pelta. "Já proti němu nic nemám, fandím mu. Už je nejvyšší čas, aby dělal hlavního trenéra," řekl Jarabinský. Že takovou touhu má, Lavička nepopírá. "Kdyby ale Sparta měla zájem, abych zůstal, přemýšlel bych o tom," řekl. To, že osloven nebyl, ho prý nezklamalo. "Neberu to tak, že mě Sparta odkopla. Nezlobím se, i když si myslím, že druhé místo bylo úspěchem."
Kam půjde, zatím neví. "Ale budu se snažit pracovat tak, abych se do Sparty třeba jednou vrátil. Mám velké sparťanské srdce," řekl.
"Takové lidi chceme," řekl před časem Košťál.
</TEXT>
</DOC>
<DOC>
<DOCID>LN-20020518086</DOCID>
<DOCNO>LN-20020518086</DOCNO>
<DATE>05/18/02</DATE>
<GEOGRAPHY>LIBEREC</GEOGRAPHY>
<TEXT>
Lyžaři mají po včerejšku dva krále. V libereckém Babylonu totiž pasovali na slavnostním večeru odborníci za krále bílé stopy za loňskou sezonu akrobata Aleše Valentu, zatímco hlasy veřejnosti naopak první místo přiřkly běžkyni Kateřině Neumannové.
</TEXT>
</DOC>
<DOC>
<DOCID>LN-20020518087</DOCID>
<DOCNO>LN-20020518087</DOCNO>
<DATE>05/18/02</DATE>
<TEXT>
ŽENEVA -V neděli čeká české hráče druhé utkání proti Belgii, které může rozhodnout o postupujících ze skupiny B do semifinále. Zápas se hraje znovu v Ženevě v 16.00. Rozhodovat ho bude zimbabwský rozhodčí Felix Tangawarim.
</TEXT>
</DOC>
<DOC>
<DOCID>LN-20020518088</DOCID>
<DOCNO>LN-20020518088</DOCNO>
<DATE>05/18/02</DATE>
<TEXT>
Ulice Emila Zátopka. Slavný vytrvalec Emil Zátopek, nejúspěšnější československý atlet všech dob, bude mít v Praze svou ulici. Jeho jméno ponese dosavadní strahovská silnice Atletická.
</TEXT>
</DOC>
<DOC>
<DOCID>LN-20020518089</DOCID>
<DOCNO>LN-20020518089</DOCNO>
<DATE>05/18/02</DATE>
<TITLE>
PELHŘIMOV - Tři lidské životy si vyžádala tragická nehoda kamionu, který včera ráno v Pelhřimově narazil do dvou automobilů a pak vjel do řadového domu. Zahynul řidič, sedmnáctiletá studentka a pravděpodobně sedmašedesátiletá žena.
</TITLE>
<TEXT>
V době nehody byla v domě i devětadvacetiletá matka s ani ne dvouletými dvojčaty. Zachránil je otec, který se k rodině za pomoci hasičů vplazil pod koly kamionu. Záchranná služba je odvezla do nemocnice s těžkým šokem. Záchranáři se potom za pomoci techniky dostali ke kabině, v níž zahynul dvaatřicetiletý řidič.
Plně naložený kamion s klatovskou poznávací značkou havaroval kolem osmé hodiny ranní. Předtím se řítil Pražskou ulicí s rozsvícenými světly a výstražným houkáním. "Kamion svítil a houkal, měl nejspíše závadu na brzdách," řekl mluvčí pelhřimovské policie Josef Bláha. V levotočivé zatáčce narazil pod kopcem do dvou osobních vozů a pak vjel do domku.
S lehčími zraněními vyvázli řidiči obou vozů jedoucích ke světelné křižovatce. Přestože chodník i obchody v okolních domech byly plné lidí, nikdo další zranění neutrpěl.
Kamion hasiči vytáhli kolem druhé hodiny odpolední a sutiny prohledal záchranářský pes. Dopravní výluka v Pelhřimově bude trvala až do pozdních nočních hodin.
</TEXT>
</DOC>
<DOC>
<DOCID>LN-20020518090</DOCID>
<DOCNO>LN-20020518090</DOCNO>
<DATE>05/18/02</DATE>
<TITLE>
NORIMBERK - Benešovy dekrety jsou protiprávní a musejí být prohlášeny za neplatné od samého počátku. Před tradičním víkendovým sudetoněmeckým srazem v Norimberku to včera na tiskové konferenci zdůraznil mluvčí Němců vysídlených z českých zemí, předseda bavorského zemského sněmu Johann Böhm.
</TITLE>
<TEXT>
Bavorský politik poukázal na obrovské ztráty na majetku, o který sudetští Němci přišli. "Nelze o tom nehovořit," řekl, i když sudetští Němci podle něj nechtějí stavět majetkové otázky a právo na bývalou domovinu úplně do popředí.
Ačkoli se i v konzervativním stranickém bloku CDU/CSU, který je zastáncem vysídleneckých zájmů, objevují hlasy volající po neplatnosti dekretů od momentu vstupu Česka do EU, nemá Böhm dojem, že by se landsmanšaft (SL) ocital se svými nároky v izolaci. Politik, který pochází ze severozápadních Čech a zastává funkci mluvčího všech sudetských Němců, by si navíc přál, aby německé vlády intenzivněji zájmy SL hájily.
V případě, že v zářijových parlamentních volbách zvítězí kandidát CDU/CSU Edmund Stoiber, slibuje si předseda Sudetoněmeckého krajanského sdružení (SL) Bernd Posselt od dosavadního bavorského premiéra značnou podporu. "Je to člověk, který se v našem problému vyzná do detailu," řekl Posselt.
Mezi Böhmem a Posseltem jsou ale občas zřetelné rozpory, mimo jiné v pohledu na to, jak s dekrety nakládat. Posselt v minulosti několikrát vyzýval k "rozumnému řešení" spočívajícímu třeba v odsouzení dekretů jako bezpráví a v dohodě o praktických důsledcích jejich zrušení, aby nenastal automatismus, který by ČR materiálně poškodil.
Edmund Stoiber promluví na srazu zítra.
</TEXT>
<HEADING>
Posselt: Norimberk přiblížili i Zeman a Klaus
</HEADING>
<TEXT>
K Norimberku se podle Posselta upírá pozornost nejen německé a evropské veřejnosti, ale i světové. Do značné míry k tomu v minulých měsících přispěli i čeští politici Miloš Zeman a Václav Klaus svými výroky o sudetských Němcích a dekretech, řekl předák. "Zeman a Klaus by si za to zasloužili sudetoněmeckou publicistickou cenu," dodal Posselt ironicky. Šéf SL zároveň uvítal účast olomouckého arcibiskupa Jana Graubnera, který bude zítra celebrovat na norimberském výstavišti mši před hlavním sudetoněmeckým shromážděním a Stoiberovým projevem.
K Norimberku se podle Posselta upírá pozornost nejen německé a evropské veřejnosti, ale i světové. Do značné míry k tomu v minulých měsících přispěli i čeští politici Miloš Zeman a Václav Klaus svými výroky o sudetských Němcích a dekretech, řekl předák. "Zeman a Klaus by si za to zasloužili sudetoněmeckou publicistickou cenu," dodal Posselt ironicky. Šéf SL zároveň uvítal účast olomouckého arcibiskupa Jana Graubnera, který bude zítra celebrovat na norimberském výstavišti mši před hlavním sudetoněmeckým shromážděním a Stoiberovým projevem.
</TEXT>
</DOC>
<DOC>
<DOCID>LN-20020518091</DOCID>
<DOCNO>LN-20020518091</DOCNO>
<DATE>05/18/02</DATE>
<TITLE>
PRAHA - Více než 10, 5 tisíce občanů podepsalo od poloviny loňského srpna petici usilující o to, aby ústava umožňovala vypsat referenda. Dalších zhruba 5000 lidí podpořilo od listopadu petici, která požaduje přímou volbu prezidenta republiky. S dosavadními výsledky petičních akcí seznámili včera místopředsedkyni Poslanecké sněmovny Petru Buzkovou (ČSSD) jejich autoři z občanského hnutí Otevřená iniciativa.
</TITLE>
<TEXT>
Buzková řekla, že petici předá vedení ČSSD. Připomněla, že právě sociální demokraté nasbírali už počátkem roku tisíce podpisů na podporu vládního návrhu ústavního zákona o referendu, který v únoru schválila sněmovna, avšak Senát ho zatím neprojednal. Horní komora naopak přijala zákon o referendu o vstupu ČR do Evropské unie, jímž se ale zase nezabývala sněmovna. Do červnových voleb to neučiní.
</TEXT>
</DOC>
<DOC>
<DOCID>LN-20020518092</DOCID>
<DOCNO>LN-20020518092</DOCNO>
<DATE>05/18/02</DATE>
<TITLE>
PRAHA - Trestní oznámení senátora a bývalého ministra zahraničí Josefa Zieleniece kvůli nálezu odposlouchávacího zařízení ve štiřínském konferenčním centru policie v dubnu odložila. Verdikt potvrdil i státní zástupce, který tento měsíc zamítl Zieleniecovu stížnost proti policejnímu usnesení. Policie případ bez obvinění odložila, protože se jí nepodařilo zjistit, kdo odposlech nainstaloval.
</TITLE>
<TEXT>
"Určité podezření z trestné činnosti by tam být mohlo. Nezjistily se ale osoby, vůči kterým by se dalo zaměřit vyšetřování a které by mohly být trestně stíhány," řekl včera středočeský krajský státní zástupce Martin Staněk. Policie může případ otevřít, pokud se objeví nové informace.
</TEXT>
</DOC>
<DOC>
<DOCID>LN-20020518093</DOCID>
<DOCNO>LN-20020518093</DOCNO>
<DATE>05/18/02</DATE>
<GEOGRAPHY>PRAHA</GEOGRAPHY>
<TEXT>
Českým dráhám loni klesla podle auditovaných výsledků ztráta meziročně o 800 milionů korun zhruba na čtyři miliardy korun. Proti rozpočtu je tak výsledek lepší o 1,3 miliardy korun, řekl mluvčí železnice Petr Šťáhlavský. Dráhy dostaly od auditora poprvé výrok bez výhrad. Provozní ztráta se proti plánovaným 3,5 miliardy snížila o 2,3 miliardy korun.
</TEXT>
</DOC>
<DOC>
<DOCID>LN-20020518094</DOCID>
<DOCNO>LN-20020518094</DOCNO>
<DATE>05/18/02</DATE>
<GEOGRAPHY>PRAHA</GEOGRAPHY>
<TEXT>
Největší domácí banky vesměs vylepšily v prvním čtvrtletí hospodaření. Pouze ČSOB klesl v meziročním srovnání zisk a u Komerční banky profit stagnoval na loňské úrovni. Ostatní domácí banky zisky výrazně zvýšily. Kvůli změně účtování zaznamenaly téměř všechny peněžní ústavy pokles celkových aktiv.
</TEXT>
</DOC>
<DOC>
<DOCID>LN-20020518095</DOCID>
<DOCNO>LN-20020518095</DOCNO>
<DATE>05/18/02</DATE>
<TITLE>
Výrobek japonské firmy Takara analyzuje psí štěkot a přiřazuje k němu emoce
</TITLE>
<GEOGRAPHY>Bowlingual</GEOGRAPHY>
<TEXT>
"překladač" psího štěkání - umožní majitelům psů opatřit jejich miláčkovi dokonce i lidský hlas.
TOKIO - Mnozí majitelé psů považují své domácí mazlíčky za plnoprávné členy rodiny, kterým dělají "pomyšlení". Na co však skutečně naši čtyřnozí kamarádi myslí? Co nám chtějí sdělit svým vrčením nebo štěkotem? Odpovědi na tyto otázky se pokusil přinést japonský výrobce hraček Takara svým novým výrobkem s názvem Bowlingual - "překladačem" psího štěkání, který představil na Tokyo Toy Show 2002. Tato každoročně pořádaná akce se letos konala od 9. do 12. května.
Zařízení je tvořeno bezdrátovým mikrofonem velikosti lidského prstu, který se připevní k obojku psa, a počítačovým terminálem velikosti kreditní karty s displejem. Mikrofon "sbírá" psí štěkot a přenáší ho do terminálu. Zde se hlas analyzuje a zařazuje do jedné z šesti možných "pocitových kategorií": frustrace, zlosti, touhy po pozornosti, radosti, žalu, prosby.
Do paměti Bowlingualu je zaneseno 200 slov, přičemž ke každé z "pocitových kategorií" náleží několik vět. Záleží potom na majiteli, zda si radostný štěkot vyloží jako "to je legrace", "jsem šťastný" nebo "paráda".
Majitel psa si nemusí číst o rozpoložení svého psa z displeje, ale může dokonce svému mazlíčkovi opatřit lidský hlas.
"Vzorky" štěkání, vrčení a kňučení sbírali a třídili spolu s tvůrcem Bowlingualu Yoshim Tagakou také odborníci zabývající se psychikou zvířat a chovatelé psů.
Nápad na vytvoření "překladače psí řeči" se prý v Tagakově hlavě zrodil, když jednou pozoroval, jak si děti hrály se štěňaty na kosmonauty. "Navlékaly na ně oblečky, které měly být skafandry, a vyhazovaly je do vzduchu. Tehdy mě napadlo, co by jim asi ta štěňata řekla, kdyby mohla mluvit," uvedl pro časopis The Long Point Science Tagaka.
Nyní společnost Takara pracuje na zdokonalení Bowlingualu. Zařízení by totiž mělo v budoucnosti zajistit přenos e-mailových zpráv se psími emocemi. Podnikatelé, kteří tráví většinu času na cestách a psa nechávají doma s rodinou, by se tak mohli kdykoliv přesvědčit o tom, jak se jejich mazlíčkovi vede.
Bowlingual bude od srpna k dostání v Japonsku, a to za přibližně 115 dolarů (asi 4000 korun).
</TEXT>
</DOC>
<DOC>
<DOCID>LN-20020518096</DOCID>
<DOCNO>LN-20020518096</DOCNO>
<DATE>05/18/02</DATE>
<TITLE>
ŽENEVA - Během čtyř závěrečných minut prvního poločasu ztratili fotbalisté České republiky do 21 let vstupní zápas ME s Francií. S velkým favoritem turnaje prohráli ve čtvrtek v Ženevě 0:2.
</TITLE>
<TEXT>
V neděli čeká české hráče druhé utkání proti Belgii, které může rozhodnout o postupujících ze skupiny B do semifinále.
</TEXT>
</DOC>
<DOC>
<DOCID>LN-20020518097</DOCID>
<DOCNO>LN-20020518097</DOCNO>
<DATE>05/18/02</DATE>
<TITLE>
ŽENEVA - Během čtyř závěrečných minut prvního poločasu ztratili fotbalisté České republiky do 21 let vstupní zápas ME s Francií. S velkým favoritem turnaje prohráli ve čtvrtek v Ženevě 0:2.
</TITLE>
<HEADING>
Francie 2 Česko 0
</HEADING>
<TEXT>
Trenér Miroslav Beránek nechal odpočívat většinu opor na klíčové zápasy ve skupině, a tak na hřiště poslal pět hráčů, u kterých se předpokládalo, že do utkání nezasáhnou.
Podle Beránka byli Francouzi lepší v mnoha ohledech. "Byli pohyblivější, všechno hráli v rychlosti," uznal kvality soupeře. Zároveň však přidal názor, že porážka s favoritem jeho tým nesrazí a o postup se ještě popere. "Prohráli jsme bitvu, nikoli válku," uzavřel své hodnocení.
V neděli čeká české hráče druhé utkání proti Belgii, které může rozhodnout o postupujících ze skupiny B do semifinále.
Soupeř udělal podle Beránka od rok staré porážky 0:7 v přípravě v Příbrami pořádný kus cesty. "Není asi náhoda, že vyhráli skupinu před Chorvaty, s nimiž jsme se prali o postup v baráži," připomněl český trenér.
Nedělní zápas se hraje znovu v Ženevě v 16:00. Rozhodovat ho bude zimbabwský rozhodčí Felix Tangawarim, asistenty budou Ir Ciaran Delaney a Ghaňan Justice Yeboah.
</TEXT>
</DOC>
</CZE>