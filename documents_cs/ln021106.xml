<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021106001</DOCID>
<DOCNO>LN-20021106001</DOCNO>
<DATE>11/06/02</DATE>
<TITLE>
PRAHA - Špidlova vláda dostala včera první vážné varování. Mezinárodní ratingová agentura Standard &amp; Poor's, která se zabývá hodnocením hospodaření států a institucí, nepovažuje Českou republiku za tak kvalitního dlužníka jako dříve. Agentura zhoršila Česku o jeden stupeň hodnocení jeho schopností splácet své závazky. "Stalo se tak poprvé po čtyřech letech," řekla ekonomka Volksbank CZ Markéta Šichtařová. Pro Českou republiku je proto krok agentury špatnou zprávou. "Rating je pro mezinárodní investory základním signálem, zda do země směřovat své investice, či nikoliv," dodává Šichtařová. Investoři vnímají zhoršení hodnocení závazků jakékoliv země nepříznivě. Nejinak tomu bylo včera. Kvůli horšímu hodnocení závazků Česka se prudce propadl kurs koruny. "Koruna bezprostředně oslabila o dvacet haléřů na úroveň 31,01 koruny za euro," uvedl analytik Komerční banky Jan Vejmělek. Koncem dne se kurs mírně zlepšil. Důvodem horšího hodnocení České republiky je slabá vládní koalice, která v Poslanecké sněmovně má většinu pouhého hlasu. Ratingová agentura zároveň pochybuje o schopnosti a ochotě Špidlova kabinetu provést nezbytnou, ale obtížnou reformu veřejných financí, která představuje škrty státních výdajů. Agentura se zároveň obává zpomalení penzijní reformy. Odborníci navíc nevylučují, že další agentury budou Standard &amp; Poor's se snížením ratingu následovat.
</TITLE>
<TEXT>
RATING PODLE STANDARD &amp; POOR'S
Německo AAA
Slovinsko AA
Česko pokleslo z kategorie AA - na A+ Maďarsko A+ Polsko A
Slovensko A -
</TEXT>
</DOC>
<DOC>
<DOCID>LN-20021106002</DOCID>
<DOCNO>LN-20021106002</DOCNO>
<DATE>11/06/02</DATE>
<TITLE>
PRAHA - Jak odvrátit zánik, ptají se po prohraných volbách unionisté. Úvahy o další existenci strany přitom došly tak daleko, že část členů US-DEU navrhuje sloučení s jinými stranami včetně ODS. Jiní požadují výměnu vedení. Mezi unionisty se také znova rozhořel spor o to, zda straně neškodí účast ve vládě. "Někteří členové by nebránili sloučení s ODS. To ale asi není možné v brzké době," řekl lídr královéhradecké US-DEU Michael Jankovič. V komunálních volbách získala strana v přepočtu na celou republiku pouhá tři procenta hlasů. Jen o něco lépe si vedla v senátních volbách. Uspěla pouze v jednom obvodu. Podle bývalé předsedkyně Hany Marvanové nechybovala strana jen ve volbách, ale udělala celou sérii špatných kroků již před nimi. "Namístě je obměna celého vedení strany," řekla LN Marvanová. Stranu zřejmě čeká velký vnitřní boj. Názory na její budoucnost se totiž liší člen od člena.
</TITLE>
<TEXT>
Úřadující předseda Ivan Pilip soudí, že není třeba podléhat panice. Situaci by řešil takto: "Pořádně pracovat, fungovat, dokázat prosadit více věcí na vládě, pomoci zvolit vhodného prezidenta, srazit deficit státního rozpočtu, podílet se na úspěchu referenda o EU." Integrace s menšími subjekty není na pořadu dne, úzká spolupráce ano. Mnoho jeho kolegů má ale odlišný názor. "Pokud neuděláme radikální opatření včetně změn ve vedení, bude to špatné," řekl šéf olomouckých unionistů Vladimír Válek a podotkl, že strana se stala nedůvěryhodnou. Také lídr ostravské kandidátky Radim Nováček vidí neúspěch v dlouhodobé nedůvěryhodnosti. "Zavinili jsme si to sami rozhádaností uvnitř čtyřkoalice a pak i samotné US-DEU," míní. Expředsedkyně Marvanová tvrdí, že za debakl nemůže pouze situace před volbami. "Jde o dlouhodobé chyby v politických krocích. Voliči teď nevědí, proč unii volit," řekla. Ipo prohře ale v US-DEU zůstávají optimisté. "V příštích volbách uspějeme," tvrdí krajský místopředseda strany na Vysočině Roman Hejduk. "Do budoucna nebude problém, abychom opět nabrali preference, které jsme měli původně," míní jeho kolega ze středočeské organizace Bohumil Dvořák.
</TEXT>
</DOC>
<DOC>
<DOCID>LN-20021106003</DOCID>
<DOCNO>LN-20021106003</DOCNO>
<DATE>11/06/02</DATE>
<TITLE>
Od 11. září každá země rozhoduje o sestřelení civilního letounu sama
</TITLE>
<GEOGRAPHY>PRAHA</GEOGRAPHY>
<TEXT>
Česká vláda se při rozhodování o tom, zda požádat USA o pomoc při ochraně českého nebe v době listopadového summitu NATO, musela řídit i tajnou směrnicí aliance. To, co bylo před 11. září běžné - tedy automatická pomoc spojenců při napadení útočníkem, totiž už nyní neplatí. Vojenští stratégové, po zkušenostech s útoky na USA, přišli letos v létě s dosud utajovanou a v historii NATO zcela převratnou strategií obrany proti "civilním" vzdušným cílům. Nazvali ji "Koncept Odpadlík". Vojenský výbor aliance došel k závěru, že proti útokům podobným těm loňským na World Trade Centre a Pentagon se musí každý stát bránit sám, bez pomoci spojenců. Rozkazy k případné likvidaci "civilního" letounu, který má posloužit jako bomba, může vydat jen národní autorita, nikoli velitel vojenských struktur aliance. Pátý článek Severoatlantické smlouvy přitom uvádí, že členské státy budou "ozbrojený útok proti jedné nebo více z nich považovat za útok proti všem" a že se v takovém případě budou i společně bránit. "Ještě nedávno to fungovalo tak, že se mezi civilními a vojenskými narušiteli nedělal rozdíl. Při útoku by si spojenci přišli automaticky na pomoc," řekl LN zdroj z vedení ministerstva obrany. "Po schválení Odpadlíka to už neplatí. O letadlo, které je v rukou únosců a u kterého je evidentní, že má být použito k útoku, se musí postarat národní autorita," dodal.
V praxi celá věc funguje tak, že obranný systém aliance NATINEADS Odpadlíka pouze zachytí na svých radarech, vzápětí ho ale předá řízení letového provozu "postiženého státu". Vše ostatní - tedy i případné sestřelení - přenechá na jeho tzv. národních autoritách. Existenci Odpadlíka Lidovým novinám potvrdil i náčelník generálního štábu české armády Jiří Šedivý. Na konceptu se podle něj ještě pracuje, základní princip je ale podle něj jasný. "V okamžiku, kdy odstartuje letoun integrovaného systému vzdušné obrany NATO a jeho pilot zjistí, že letadlo, za kterým byl vyslán, není vojenským letounem - a tedy nejde o vojenskou hrozbu -, ale je to unesené letadlo pod kontrolou teroristů, tedy 'Odpadlík', tak ho předává do národní odpovědnosti. Potom musí velet národní velitel," řekl generál Šedivý. I premiér Vladimír Špidla tento týden naznačil, že "před pár měsíci se situace ve vzdušné obraně NATO radikálně změnila". Koncept Odpadlík zřejmě ocení tuzemští zastánci nákupu stíhaček. "Samozřejmě že musíte mít nadzvuková letadla, nikdy jsme neříkali nic jiného," řekl generál Šedivý. "Představte si, že by měl unesené dopravní letadlo dohonit a sestřelit náš letoun L-159. Nejde to, není to možné, protože dopravní letadlo letí rychlostí 800 až 900 kilometrů za hodinu a naše letouny L-159 se přes 900 kilometrů v hodině nedostanou," dodal Jiří Šedivý. Zatím ale provozuschopná nadzvuková letadla prakticky nemáme, všechny stíhačky MiG-21 jsou vyhrazeny pro alianční systém NATINEADS. Případné "civilní hrozby" během summitu NATO tak zřejmě budou muset na rozkaz českého ministra obrany Tvrdíka sestřelit americké stíhačky F-15 a F-16. V českém vzdušném prostoru by se jich mělo nepřetržitě pohybovat patnáct.
</TEXT>
</DOC>
<DOC>
<DOCID>LN-20021106004</DOCID>
<DOCNO>LN-20021106004</DOCNO>
<DATE>11/06/02</DATE>
<TITLE>
Platí-li, že člověk dá spíš na emoce než na rozumovou úvahu, jsou volby většinou frustrujícím prožitkem. Čím víc chceme prostřednictvím své volby něco změnit, tím zřetelněji si uvědomujeme svou nicotnost a bezvýznamnost. Ve volbách nelze dát najevo své rozčilení zvýšením hlasu ani bouchnutím do stolu, takže pro nespokojeného občana nemá účast ve volbách ani potřebný terapeutický účinek. To už je lepší si od plic zanadávat v hospodě nebo zakřičet někde na náměstí. Na druhé straně jsou volby skutečně jediným způsobem, jak v demokracii něco ovlivnit. Vyjdeme-li z těchto předpokladů, jsme už jen kousek od poměrně rozšířeného názoru, že k volbám chodí lidé odpovědnější, chytřejší a vzdělanější. Mnozí si zároveň berou jako určité poslání přesvědčovat o nutnosti volit ostatní (neboli ty méně chytré a méně vzdělané).
</TITLE>
<TEXT>
Agitace pro účast ve volbách se stala součástí naší politické korektnosti. Vždy v den voleb se výzvy tohoto typu objevují ve všech médiích, a když se výjimečně nějaký autor postaví k volbám rezervovaněji (jako třeba Martin Komárek minulý pátek v MfD k účasti ve druhém kole senátních voleb), hned se stane terčem kritiky. Tato masová agitace má částečně kořeny v tom, že komentátoři nemohou nebo nechtějí doporučit volbu konkrétní strany, a protože něco napsat musejí nebo chtějí, vypomohou si apelem k volební účasti. Pohodlné na takovém postoji je, že jim ho nikdo nebude vyčítat. Samozřejmě věc má ještě mnohem hlubší důvody, které souvisejí s tím, že u nás historicky nelze svobodné volby brát za nic samozřejmého ani automatického. Kdo se neúčastní voleb, vystavuje se podezření, že bude považován za člověka, který si dostatečně necení demokratického vývoje po roce 1989 či dokonce trpí sentimentem k bývalému režimu. Je to postoj více emotivní než racionální, ale opět přispívá k výše popsanému názoru, že lidé účastnící se voleb jsou celkově kvalitnější (a to občansky i lidsky) než ti nevolící. V dosud celkem logické úvaze ovšem číhá potměšilý paradox. Jestliže intelektuálové považují účast ve volbách za důkaz určité lidské kvality (nechme stranou, zda to tak skutečně je), tak proč ty neochotné potom k účasti přemlouvají? Sami přece čas od času provokují tvrzením, že demokracie je v zásadě velmi nešťastný způsob řízení obecních věcí, protože různým lidem přiznává stejný podíl na rozhodovaní. Vulgárně řečeno mají stejný jeden hlas "chytří" i "hloupí", z čehož plyne, že "hloupí" kazí těm "chytrým" volební výsledky. Je to pochopitelně postoj elitářský a nepřijatelný (v každém případě politicky zcela nekorektní), ale poměrně rozšířený. V čemž je jádro zmíněného paradoxu. Když se někdo vlastním rozumem nedobere ani přesvědčení, že jít volit je dobré a důležité (jakkoliv pocitově frustrující), jak potom použije stejný rozum ve volbě samé? A nebylo by nakonec lepší, aby se voleb účastnilo třicet procent lidí, kteří se o politiku aspoň v minimální míře zajímají a přemýšlejí o ní, než aby přišlo sedmdesát procent těch, kteří potřebují k urnám dovést za ruku a svůj hlas hodí bez zájmu a bez rozmyslu? Když noviny minulý týden otiskly fotografie prázdných volebních místností v prvním kole senátních voleb, vzpomněl jsem si na snímky, které se v týchž denících objevily pár týdnů předtím. Byl na nich mnohatisícový dav nejdřív nocující mnoho hodin na parkovišti a pak bojující v nově otevřeném obchodě o pár kousků zlevněné elektroniky. V jednom z článků jsem zaregistroval názor jakéhosi psychologa, že lidí ochotných absolvovat podobnou zkušenost je ve společnosti kolem pětadvaceti procent. Neznám žádný výzkum, z kterého by vyplývalo, nakolik se právě tato skupina našich spoluobčanů zúčastňuje voleb. Mohu se pouze dohadovat. Ale pokud se například někteří z nich voleb zúčastnit nechtějí, nevidím žádný praktický důvod je k účasti ve volbách nutit. Jiná situace by samozřejmě byla, kdyby se řešilo, v kterém hypermarketu mají nejlevnější mikrovlnky.
</TEXT>
</DOC>
<DOC>
<DOCID>LN-20021106005</DOCID>
<DOCNO>LN-20021106005</DOCNO>
<DATE>11/06/02</DATE>
<TITLE>
MOSKVA - Deset dnů po tragédii v moskevském divadle na Dubrovce je stále nejasný osud zhruba stovky lidí zajatých teroristickým komandem. Jejich příbuzní marně pátrají v nemocnicích a márnicích. Jako by se po nich slehla zem. Úřady však tvrdí, že zemřelo 120 lidí a že nikdo nezmizel. Moskevská prokuratura informace o pohřešovaných osobách, které se objevily v tisku, popírá. "Všichni bývalí rukojmí byli zjištěni. Zesnulí byli identifikováni. Nikdo nezmizel beze stopy," uvádí se v prohlášení moskevské prokuratury. Podle ní se nikdo z příbuzných oficiálně nepřihlásil, že by postrádal své blízké, kteří byli mezi rukojmími. Příbuzní některých rukojmích však tvrdí, že úředníci nestydatě lžou. Rodiče 30letého Denise Gribkova téměř týden pátrali po synovi. Nebyl ani na oficiálně zveřejněných seznamech živých, ani v márnicích, do kterých byla umístěna těla mrtvých rukojmích. Jeho tělo nakonec objevili v márnici v Lefortovu mezi ostatky lidí označovaných za teroristy. Zemřel na následky zranění střelnou zbraní.
</TITLE>
<TEXT>
Mezi oběťmi, které byly zastřeleny, je prý také 12letá Aljona Poljajkovová. Její jméno se objevilo nejprve v seznamech pohřešovaných. Úřady nijak neobjasnily, kdo a kdy ji zastřelil. Podle oficiálních údajů teroristé zastřelili jen dva dospělé rukojmí. Týdeník Versija napsal, že počet obětí podstatně převyšuje oficiální údaj. S odvoláním na nejmenované zdroje z ministerstva zdravotnictví uvedl, že bylo zabito více než 300 lidí. Tento údaj se však nepodařilo nijak ověřit, neboť veškerý přístup k informacím byl zablokován. Lékaři, zřízenci márnic a také příslušníci zvláštních oddílů, kteří se podíleli na osvobození rukojmích, dostali přísný zákaz sdělovat jakékoli informace o rukojmích. Seznam pohřešovaných, jenž obsahoval asi dvě stovky jmen, se za několik dnů poněkud ztenčil. Ukázalo se, že někteří lidé byli mylně zapsáni pod jinými jmény. Další lidé, kteří byli mezi pohřešovanými, byli nalezeni v márnicích. Mezi nezvěstnými jsou i cizinci. Ačkoli oficiální představitelé již první den s jistotou tvrdili, že nikdo z cizinců nebyl zabit, přinejmenším sedm jich už bylo identifikováno. Pohřešováni jsou dosud někteří občané Ukrajiny a Gruzie. Prokuratura nereaguje ani na výzvy velvyslanectví k objasnění osudu těchto lidí.
</TEXT>
</DOC>
<DOC>
<DOCID>LN-20021106006</DOCID>
<DOCNO>LN-20021106006</DOCNO>
<DATE>11/06/02</DATE>
<TITLE>
Já vím, koho volit
</TITLE>
<TEXT>
Americký prezident George W. Bush včera hlasoval ve volbách do Kongresu USA. Svůj lístek vhodil do urny umístěné na hasičské stanici poblíž svého ranče v texaském Crawfordu. "Vím, koho budu volit," žertoval den před volbami na jednom z republikánských shromáždění, jichž za poslední týden obrazil téměř dvě desítky. Bushovi republikáni se v letošních volbách snaží udržet si kontrolu nad Sněmovnou reprezentantů a získat také Senát, kde měli dosud těsnou většinu demokraté. Ve 36 státech USA se volí také guvernéři, na Floridě se o znovuzvolení uchází prezidentův bratr Jeb.
</TEXT>
</DOC>
<DOC>
<DOCID>LN-20021106007</DOCID>
<DOCNO>LN-20021106007</DOCNO>
<DATE>11/06/02</DATE>
<TEXT>
Soustavnou kritiku vládní rozpočtové politiky založené na nicnedělání odrážel Vladimír Špidla s bravurou sobě vlastní. Před volbami za všechno mohly dluhy minulosti, po volbách zase povodně. Nikdy se ale podle premiéra dohromady nic nedělo, neboť silná česká ekonomika prý gigantické schodky hravě ustojí. Špidlově optimismu, který navazoval na stejně nadšené naladění Miloše Zemana, už doma dlouho nikdo nevěřil. Od včerejška mu už nevěří ani v zahraničí. Snížení stupně důvěryhodnosti České republiky pro bezpečné splácení korunových dluhů je pro Špidlu prvním velkým varováním, že je opravdu nejvyšší čas začít brát reformu rozpočtu vážně. Nejen kvůli tomu, že další splácení dluhů bude zřejmě o něco dražší. Zahraniční oceňovatelé nevěří síle této vlády, nedůvěřují její schopnosti cokoliv zlepšit. Jestliže je kabinet časem nepřesvědčí o opaku, budou v přidávání minusů pokračovat. Špidlova "proevropská vláda" by se tím vydala po stopách druhé vlády Klausovy. Od snižování ratingu je vždy kousek k vážným finančním problémům, krachu vlády a předčasným volbám. A ty by si Vladimír Špidla jistě nepřál.
</TEXT>
</DOC>
<DOC>
<DOCID>LN-20021106008</DOCID>
<DOCNO>LN-20021106008</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Kvalita výuky trpí, třídy jsou přeplněné, vysoký počet žáků nemůžeme zvládnout, tvrdí někteří čeští učitelé.
</TEXT>
</DOC>
<DOC>
<DOCID>LN-20021106009</DOCID>
<DOCNO>LN-20021106009</DOCNO>
<DATE>11/06/02</DATE>
<GEOGRAPHY>WASHINGTON</GEOGRAPHY>
<TEXT>
Dnešní zasedání americké centrální banky rozhodne o dalším osudu dolaru. Pokud banka výrazně sníží své úrokové sazby, může podle analytiků americká měna ještě více oslabit.
</TEXT>
</DOC>
<DOC>
<DOCID>LN-20021106010</DOCID>
<DOCNO>LN-20021106010</DOCNO>
<DATE>11/06/02</DATE>
<TITLE>
S Dagmar Lastoveckou z ODS nejspíš povede Petr Pithart souboj o křeslo předsedy horní parlamentní komory.
</TITLE>
<GEOGRAPHY>PRAHA</GEOGRAPHY>
<TEXT>
Jedním z těch, kterým senátní a komunální volby přinesly porážku, je Petr Pithart. Nejenže se současný předseda Senátu nejspíš nestane nástupcem Václava Havla, stále méně pravděpodobná je i možnost, že by znovu usedl do křesla šéfa Senátu. Jasněji by mělo být příští týden. Začnou se totiž scházet vyjednávací týmy, které včera ustavily jednotlivé senátorské kluby. Otevřeně se zatím za Pitharta staví pouze domovský klub. Lidovečtí senátoři by ho rádi viděli jak ve funkci hlavy státu, tak v čele Senátu. "Chceme, aby se Petr Pithart do funkce prezidenta republiky dostal přes funkci předsedy Senátu," sdělil ČTK místopředseda senátorského klubu KDU-ČSL Jiří Stodůlka. Navíc bude mít nejspíš silného protivníka - respektovanou Dagmar Lastoveckou z ODS. Senátoři ODS sice mluví i o Mirku Topolánkovi nebo Přemyslu Sobotkovi, podle informací LN se však kandidátkou stane Lastovecká. "Pan Pithart je pro nás nepřijatelný, budeme mít svého kandidáta," konstatoval předseda senátorského klubu ODS Topolánek. Pithart nemá jistou podporu ani v klubu US-DEU. Ten se zřejmě změní na "nadstranický". "Byl by to takový klub demokratické pravice se senátory ODA nebo nezávislými," řekl místopředseda Senátu Jan Ruml (US-DEU). Unionisté podle něj osloví většinu nezávislých senátorů. "Pana Železného například oslovovat nebudu," doplnil Ruml. Jasné stanovisko zatím nezaujal klub sociální demokracie. "Určitého kandidáta podpoříme, pokud se dohodneme s jeho klubem," uvedl předseda klubu ČSSD Ladislav Svoboda.
PRAHA - Jedním z těch, kterým senátní a komunální volby přinesly porážku, je Petr Pithart. Nejenže se současný předseda Senátu nejspíš nestane nástupcem Václava Havla, stále méně pravděpodobná je i možnost, že by znovu usedl do křesla šéfa Senátu. Jasněji by mělo být příští týden. Začnou se totiž scházet vyjednávací týmy, které včera ustavily jednotlivé senátorské kluby. Otevřeně se zatím za Pitharta staví pouze domovský klub. Lidovečtí senátoři by ho rádi viděli jak ve funkci hlavy státu, tak v čele Senátu. "Chceme, aby se Petr Pithart do funkce prezidenta republiky dostal přes funkci předsedy Senátu," sdělil ČTK místopředseda senátorského klubu KDU-ČSL Jiří Stodůlka. Navíc bude mít nejspíš silného protivníka - respektovanou Dagmar Lastoveckou z ODS. Senátoři ODS sice mluví i o Mirku Topolánkovi nebo Přemyslu Sobotkovi, podle informací LN se však kandidátkou stane Lastovecká. "Pan Pithart je pro nás nepřijatelný, budeme mít svého kandidáta," konstatoval předseda senátorského klubu ODS Topolánek. Pithart nemá jistou podporu ani v klubu US-DEU. Ten se zřejmě změní na "nadstranický". "Byl by to takový klub demokratické pravice se senátory ODA nebo nezávislými," řekl místopředseda Senátu Jan Ruml (US-DEU). Unionisté podle něj osloví většinu nezávislých senátorů. "Pana Železného například oslovovat nebudu," doplnil Ruml. Jasné stanovisko zatím nezaujal klub sociální demokracie. "Určitého kandidáta podpoříme, pokud se dohodneme s jeho klubem," uvedl předseda klubu ČSSD Ladislav Svoboda.
</TEXT>
</DOC>
<DOC>
<DOCID>LN-20021106011</DOCID>
<DOCNO>LN-20021106011</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Sněmovní rozpočtový výbor včera doporučil sněmovně schválit zákon o státním rozpočtu na příští rok. Usnesení podpořili poslanci ČSSD, KDU-ČSL a Unie svobody. Proti předloze podle očekávání hlasovali občanští demokraté a dva komunisté. Další dva komunisté se hlasování zdrželi. Rozpočet bude sněmovna v prvním čtení projednávat ve čtvrtek. Doporučení výboru pro ni ale není nijak závazné. Nejistý je stále hlas unionistické poslankyně Hany Marvanové. Ta včera LN sdělila, že má k návrhu výhrady. Předseda poslaneckého klubu US-DEU přitom včera prohlásil: "Jsem přesvědčen o tom, že rozpočet projde."
</TEXT>
</DOC>
<DOC>
<DOCID>LN-20021106012</DOCID>
<DOCNO>LN-20021106012</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Velká Británie včera do Prahy vrátila další skupinu českých neúspěšných žadatelů o azyl. Britský letecký speciál s 53 lidmi na palubě přistál kolem 13. hodiny na starém ruzyňském letišti. "Jde o šestou deportaci, naposledy to bylo 15. října," řekla Karolína Rezková z britského velvyslanectví v Praze. Británie se tak brání přílivu nelegálních uprchlíků. K první větší deportaci Britové přikročili první zářijový pátek. Takto se do Česka vrátilo již 227 lidí. Vedle hromadných skupin, pro něž vypravuje zvláštní letadla, vrací Londýn jednotlivce pravidelnými linkami. Podle britských statistik počet zájemců z Česka o azyl v Británii i letos rostl, jsou mezi nimi takřka výhradně Romové. Od ledna do konce března zde požádalo o azyl 80 českých občanů. Ve druhém čtvrtletí to bylo již 595 lidí.
</TEXT>
</DOC>
<DOC>
<DOCID>LN-20021106013</DOCID>
<DOCNO>LN-20021106013</DOCNO>
<DATE>11/06/02</DATE>
<GEOGRAPHY>OLOMOUC/PRAHA</GEOGRAPHY>
<TEXT>
Ministerstvo životního prostředí bude muset znovu zvážit všechny okolnosti, které je loni vedly k tomu, že omezilo lyžování na Pradědu. Vrchní soud v Praze v pátek vyhověl žalobě provozovatele vleků Josefa Figury a zrušil rozhodnutí ministerstva neudělit výjimku k provozu jeho lyžařského výtahu v Národní přírodní rezervaci Praděd. Ministerstvo nemá dosud rozsudek na stole, a proto se jeho zástupci nechtěli k věci vyjádřit.
</TEXT>
</DOC>
<DOC>
<DOCID>LN-20021106014</DOCID>
<DOCNO>LN-20021106014</DOCNO>
<DATE>11/06/02</DATE>
<GEOGRAPHY>BRNO</GEOGRAPHY>
<TEXT>
Bývalý předseda republikánské strany Miroslav Sládek se vrátil do politiky, i když jen komunální. Za hnutí Nezávislí Bezpečí a prosperita ho do svého zastupitelstva o víkendu zvolili obyvatelé brněnské městské části Útěchov. Nikdo z vedení radnice zatím se Sládkem nehovořil. První zasedání zastupitelstva je naplánováno na příští pátek. Sládek se před novináři zapírá, obdobně postupuje i vůči radnici. "O konání zasedání ho informujeme poštou," řekl starosta Jaromír Sáňka, zvolený za Občanskou iniciativu Útěchov. Ta v sedmičlenném zastupitelstvu jedné z nejmenších brněnských čtvrtí získala tři mandáty. Sládkovo Hnutí Nezávislí Bezpečí a prosperita má dva mandáty.
</TEXT>
</DOC>
<DOC>
<DOCID>LN-20021106015</DOCID>
<DOCNO>LN-20021106015</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Český podnikatel František Příplata, podezřelý z účasti na vraždě rumunského odborového předáka Virgila Sahleana v Iaši, byl včera v Satu Mare na severozápadě Rumunska odsouzen k šesti letům odnětí svobody. Stejný trest dostal i rumunský ředitel firmy v Iaši. Příplata včera z Rumunska telefonicky sdělil, že se cítí nevinen a se svými právníky připravuje odvolání. I po včerejším rozsudku zůstává na svobodě. Jak dlouho to potrvá, prý netuší.
</TEXT>
</DOC>
<DOC>
<DOCID>LN-20021106016</DOCID>
<DOCNO>LN-20021106016</DOCNO>
<DATE>11/06/02</DATE>
<TITLE>
Problém byl pohřben, prohlásil zpravodaj EP pro ČR po jednání zahraničního výboru na téma Benešovy dekrety.
</TITLE>
<GEOGRAPHY>BRUSEL</GEOGRAPHY>
<TEXT>
Benešovy dekrety nejsou z hlediska evropského práva překážkou přijetí České republiky do Evropské unie. Na tomto stanovisku se včera usnesl zahraniční výbor Evropského parlamentu. Odvolal se přitom na česko-německou deklaraci z roku 1997 a usoudil, že "politické gesto české strany" ve smyslu této deklarace by bylo "žádoucí". Kompromisní text, který nahradil desítku návrhů změn a dodatků, byl schválen aklamací; pouze dva poslanci se zdrželi. Zpravodaj pro ČR Jürgen Schröder řekl, že problém dekretů se tímto v EP "vyčerpal" a byl "pravděpodobně pohřben". Odstavec je obsažen v návrhu rezoluce Evropského parlamentu o rozšíření EU, který bude předložen plénu 19. listopadu. Zrodil se včera dopoledne z dramatického jednání mezi zástupci klubů křesťanských demokratů a socialistů. Oproti původnímu textu zpravodaje Schrödera z něj vypadla formulace, že dekrety nejsou "nepřekonatelnou" překážkou českého vstupu, a zejména požadavek omluvy za přehmaty způsobené amnestijním zákonem z roku 1946. Text se odvolává na analýzu, kterou si EP na toto téma objednal, a souhlasí s jejími závěry, že dekrety "nepředstavují žádnou překážku pro přistoupení Česka k EU". Konstatuje, že po vstupu budou mít všichni občané unie na českém území stejná práva a že pozbudou platnosti rozsudky vynesené v nepřítomnosti na základě dekretů. Parlament "oceňuje zásadní ustanovení česko-německé deklarace" z roku 1997 a označuje ji za "dobrý základ pro usmíření, které představuje morální podklad pro evropské sjednocení". Vyhlašuje zároveň, že "nějaké politické gesto české strany v tomto smyslu považuje za žádoucí".
BRUSEL - Benešovy dekrety nejsou z hlediska evropského práva překážkou přijetí České republiky do Evropské unie. Na tomto stanovisku se včera usnesl zahraniční výbor Evropského parlamentu. Odvolal se přitom na česko-německou deklaraci z roku 1997 a usoudil, že "politické gesto české strany" ve smyslu této deklarace by bylo "žádoucí". Kompromisní text, který nahradil desítku návrhů změn a dodatků, byl schválen aklamací; pouze dva poslanci se zdrželi. Zpravodaj pro ČR Jürgen Schröder řekl, že problém dekretů se tímto v EP "vyčerpal" a byl "pravděpodobně pohřben". Odstavec je obsažen v návrhu rezoluce Evropského parlamentu o rozšíření EU, který bude předložen plénu 19. listopadu. Zrodil se včera dopoledne z dramatického jednání mezi zástupci klubů křesťanských demokratů a socialistů. Oproti původnímu textu zpravodaje Schrödera z něj vypadla formulace, že dekrety nejsou "nepřekonatelnou" překážkou českého vstupu, a zejména požadavek omluvy za přehmaty způsobené amnestijním zákonem z roku 1946. Text se odvolává na analýzu, kterou si EP na toto téma objednal, a souhlasí s jejími závěry, že dekrety "nepředstavují žádnou překážku pro přistoupení Česka k EU". Konstatuje, že po vstupu budou mít všichni občané unie na českém území stejná práva a že pozbudou platnosti rozsudky vynesené v nepřítomnosti na základě dekretů. Parlament "oceňuje zásadní ustanovení česko-německé deklarace" z roku 1997 a označuje ji za "dobrý základ pro usmíření, které představuje morální podklad pro evropské sjednocení". Vyhlašuje zároveň, že "nějaké politické gesto české strany v tomto smyslu považuje za žádoucí".
</TEXT>
</DOC>
<DOC>
<DOCID>LN-20021106017</DOCID>
<DOCNO>LN-20021106017</DOCNO>
<DATE>11/06/02</DATE>
<GEOGRAPHY>BRNO</GEOGRAPHY>
<TEXT>
V okresních městech na jižní Moravě dominovali v komunálních volbách komunisté. Nyní vyjednávají o možných koalicích a nejčastějšími partnery jsou jim při tom lidovci. O spolupráci zdánlivě politicky protikladných stran se zatím podle mluvčího KSČM jedná v Břeclavi, Hodoníně a ve Znojmě. Vítězství komunistů v jihomoravských okresních městech bylo v některých případech drtivé. Například v Blansku KSČM získala 26,01 procenta hlasů. Následující ODS zaostala se ztrátou deseti procent. Mluvčí jihomoravské KSČM Vladimír Sácký potvrdil, že první oslovení partneři byli ve většině měst lidovci. "Lidovci to byli proto, že v minulých zastupitelstvech s nimi byla dobrá spolupráce," sdělil. Mluvčí KDU-ČSL Ondřej Jakob z pražského ústředí strany sdělil, že vedení lidovců nevnímá perspektivu místních koalic s komunisty s nadšením. "Vedení KDU-ČSL nikdy nedávalo doporučení obecním zastupitelům, s kým mají tvořit koalice. Nikoho zvedení by ale tyto koalice netěšily," sdělil mluvčí. Také krajský tajemník lidovců Pavel Štěpánek tvrdí, že tato koaliční jednání nejsou zájmem lidovců. Jak ale dodal: "Jednání se vést musí, nemůžeme jenom čekat, co kde spadne." V místních organizacích zatím tato otázka vyvolává ostré debaty. Předsedkyně KDU-ČSL v Břeclavi Jaroslava Lukešová prohlásila, že lidovci do koalice s komunisty zřejmě půjdou. Kdyby na ni nepřistoupili, nezůstal by na radnici místostarosta Miloš Petrů. "A to by byla škoda. Za minulé čtyři roky udělal kus práce," soudí Lukešová. Toto hodnocení situace však ostře odmítl tamní okresní tajemník Pavel Matoušek. Podle něj je celý problém dosud otevřený. Podobná situace je i v Hodoníně. Tam již v minulých čtyřech letech komunisté v městské radě zasedali. Dosavadní starosta, nestraník na kandidátce KDU-ČSL, Jiří Koliba je pro spolupráci: "Komunisté čtyři roky v Hodoníně pracovali a byli pro město užiteční." Lidovecký místostarosta Ladislav Ambrozek je však proti. "Měli jsme o tom bouřlivé diskuse a zatím to zůstává otevřené," sdělil.
</TEXT>
</DOC>
<DOC>
<DOCID>LN-20021106018</DOCID>
<DOCNO>LN-20021106018</DOCNO>
<DATE>11/06/02</DATE>
<TITLE>
PRAHA - Prohra lidovců v senátních volbách zřejmě otřese vedením KDU-ČSL. Přinejmenším předseda strany Cyril Svoboda bude mít hodně práce, aby na sjezdu obhájil svůj post. Sjezd, na němž by lidovci měli hlasovat o novém vedení, se přitom bude konat o něco dřív, než podle původního plánu. Přesune se z podzimu 2003 na předprázdninový termín. Volání po změně v čele strany zesílilo, když po prohraných volbách požadoval lidovecký poslanec Miroslav Kalousek hlavu Cyrila Svobody. "Předseda by měl rezignovat ihned. Když se podíváte do historie evropských křesťanských stran, tak po takovém výsledku voleb druhý den rezignoval předseda," vyzýval poslanec Kalousek v deníku Právo. Jeho spory se Svobodou vyvrcholily na minulém sjezdu, kdy Kalousek žádal od Svobody omluvu za výroky, které zpochybňovaly jeho bezúhonnost. Předseda lidovců chce ponechat až na sjezdu, jak jeho působení ve straně zhodnotí. Nechce se nechat "vtáhnout do mediálních diskusí o svém odstoupení". Nikdo z čelných představitelů lidovců tak tvrdě jako Kalousek vůči předsedovi nevystupuje. Změnu vedení však požaduje také místopředseda Jan Kasal. "Management, který vede stranu, dnes zklamal. Myslím, že Cyril Svoboda je dospělý člověk a musí si vyhodnotit sám, zda z čela KDU odejít," řekl Kasal, kterého Svoboda v souboji o předsednické křeslo porazil. Kasal prohlásil, že sám bude na sjezdu obhajovat funkci místopředsedy, pokud jej navrhne jeho domovská organizace. O post předsedy usilovat nehodlá. Současného předsedu podporují především lidovečtí senátoři. Podle senátorky Zuzany Roithové jsou prohrané senátorské volby záležitostí každého kandidáta. Podobný názor má i předseda Senátu Petr Pithart (KDU-ČSL).
</TITLE>
<HEADING>
Kdo chce Svobodův odchod
</HEADING>
<TEXT>
Jan Kasal, místopředseda KDU-ČSL: "Myslím, že Cyril Svoboda je dospělý člověk a musí si vyhodnotit sám, zda z čela KDU odejít. Nejspíš se ale rozhodne až na sjezdu, žádné zvláštní referendum kvůli tomu vypisovat nebudeme."
Miroslav Kalousek, poslanec za KDU-ČSL: " Předseda by měl rezignovat ihned. Já bych si z duše přál, aby se můj předseda zachoval jako skutečný demokrat, a ne jako Václav Klaus."
</TEXT>
</DOC>
<DOC>
<DOCID>LN-20021106019</DOCID>
<DOCNO>LN-20021106019</DOCNO>
<DATE>11/06/02</DATE>
<TITLE>
Podle učitelů jsou české třídy přeplněné, výuka tím trpí
</TITLE>
<TEXT>
Kvalita výuky trpí, třídy jsou přeplněné, vysoký počet žáků nemůžeme zvládnout, tvrdí někteří čeští učitelé.
PRAHA - Příliš vysoký je podle mnoha kantorů počet žáků ve třídách. To se prý následně projeví na kvalitě výuky. Učitelům se navíc nelíbí, že se pro snížení žáků na rozumnou úroveň nic nedělá. "V současné době nejsou nijak výjimečné třídy, ve kterých je třicet i více žáků. To je ale naprosto neúnosné. Ani sebelepší učitel nemůže zajistit kvalitní výuku při takovém počtu žáků. Nehledě na to, že dnes jsou žáci daleko méně ukáznění než dříve," tvrdí učitel obchodní akademie v Brně Zdeněk Malý. Podle něj je současný počet dětí ve třídách u nás dvojnásobný ve srovnání se zeměmi EU. "Nejsou ani vyhlídky na zlepšení tohoto stavu. Vedení škol, které dostává peníze podle počtu žáků, se samozřejmě nepožene do snižování počtu svých studentů. Naopak se snaží naplnit každou třídu co nejvíce," dodává. Za optimální považuje třídu přibližně o dvaceti žácích.
</TEXT>
<HEADING>
Nejplnější jsou střední školy
</HEADING>
<TEXT>
Statistiky Ústavu pro informace ve vzdělávání dávají kritikům současného stavu částečně za pravdu. Nejhorší je přitom situace na středních odborných školách a gymnáziích. Středoškoláků bylo v loňském školním roce ve třídě v průměru přes šestadvacet, gymnazistů ještě o jednoho více. Jedná se však o průměry, situace se značně liší město od města. Zatímco v menších městech je žáků mnohdy něco přes dvacet, ve větších třídách často sedí i třicet žáků. Podle šéfa školských odborů Jaroslava Rösslera se ředitelé škol z ekonomických důvodů snaží získat co nejvíce žáků. "To je tržní chování. Potřebují peníze na školy i pro její zaměstnance. To samozřejmě školám v žádném případě nemůže prospět," uvedl Rössler. Problém přeplněnosti tříd je prý doménou spíše větších měst a středních škol. Jeho slova potvrzuje například ředitelka Gymnázia v Ústí nad Orlicí Jitka Linková. "Byli bychom raději, kdyby žáků bylo méně, ale to by pro školu zase znamenalo méně peněz," říká. Těch se nedostává i jinde. Střední školy, které letos převzaly do své správy kraje, totiž nedostanou příští rok ze státního rozpočtu peníze na investice. Školy se dokonce mohou rozloučit i s tím, že obdrží finance na dokončení už zahájených oprav. "Ještě před několika týdny se přitom v rozpočtu s penězi alespoň na již započaté akce počítalo. Teď nezbývá nic jiného než lobbovat prostřednictvím poslanců, aby se situace změnila," sdělil včera ve Zlíně krajský radní Michal Hanačík.
Jak se měnil průměrný počet žáků na třídu v českých školách
Průměrný počet žáků ve třídách českých škol sice během posledních deseti let rostl jen mírně, podle statistik však mezi jednotlivými školami existují v tomto směru značné rozdíly. především ve větších městech je v jedné třídě mnohdy okolo třiceti studentů. Například v sousedním Rakousku byl ještě nedávno průměr žáků připadajících na jednu třídu 22. To je také stav, který by rádi učitelé viděli i na českých školách. Také podle statistik OEDC v počtu žáků na jednoho učitele zaujímá ČR v evropském žebříčku závěrečné příčky. Například na základních školách je to u nás v průměru 23,4 žáků, zatímco v Maďarsku jen 10,9, v Dánsku 10,6, v Itálii 11,3 či ve Švýcarsku 16,1. Podobný je podle OEDC i stav na středních školách.
gymnázia
</TEXT>
</DOC>
<DOC>
<DOCID>LN-20021106020</DOCID>
<DOCNO>LN-20021106020</DOCNO>
<DATE>11/06/02</DATE>
<TITLE>
Středoškolští učitelé ve velkých městech si stěžují na vysoký počet žáků ve třídách. Ředitelé středních škol, oslovení LN, popisovali, jak konkrétně množství studentů ve třídě působí na kvalitu výuky a jaký počet žáků považují za ideální.
</TITLE>
<HEADING>
Jitka Linková (Gymnázium Ústí nad Orlicí)
</HEADING>
<TEXT>
"Když je ve třídě více žáků, učitel se jim nemůže věnovat individuálně. Také jejich pozornost a ukázněnost je menší. Je ale otázka, co znamená 'velký počet'. U nás je průměr 29,7 žáka na třídu. Byli bychom raději, kdyby jich bylo méně, ale to by pro školu zase znamenalo méně peněz. Za ideální stav na nižším gymnáziu považuji tak pětadvacet žáků, možná i méně. Na vyšším jich může být třicet, když je možnost některé předměty, zejména maturitní, dělit."
</TEXT>
<HEADING>
Ludvík Burian (Gymnázium Třebíč)
</HEADING>
<TEXT>
"Na naší škole se počet žáků v jedné třídě pohybuje kolem třiceti, učitelé jsou na to zvyklí a žádnou stížnost jsem zatím nezaznamenal. Pokud by počet žáků v jedné třídě byl stabilně vyšší než třicet, byl by to pro učitele problém, ale do třiceti žáků by měli zvládat. Za ideální nicméně považuji 25 až 27 žáků ve třídě."
</TEXT>
<HEADING>
Radko Sáblík (Smíchovská střední průmyslová škola, Praha 5)
</HEADING>
<TEXT>
"Když je žáků víc, roste jejich nepozornost, je víc rušivých elementů. Navíc menšímu počtu se učitel může víc věnovat a vidí, jak látku chápou. V našich třídách je tak do třiceti žáků. Kvalita výuky je samozřejmě od počtu žáků odvislá. Učit méně lidí je určitě lepší, než učit větší počet."
</TEXT>
<HEADING>
Jan Trčka (Gymnázium Františka Palackého, Valašské Meziříčí)
</HEADING>
<TEXT>
"Při velkém množství žáků se omezí četnost zkoušení, stejně tak i diskuse a projevuje se větší nekázeň. Kontakt se žákem zkrátka není takový, jaký by měl být. Průměrně máme v každé třídě 29,8 žáka, ministerstvo přitom ukládá, že by jich nemělo být víc než 33, tak to dodržujeme. Menší počet studentů by jistě byl lepší, ale nedokážu uvést přesné číslo, jaký by měl být ideální stav. Ostatně koncem 70. let jsme ve třídách měli žáků čtyřicet.
</TEXT>
<HEADING>
Jiří Růžička (Gymnázium Jana Keplera, Praha 6)
</HEADING>
<TEXT>
Učitel nemůže s velkým počtem žáků pracovat individuálně, ale spíše frontálně a skupinově. Na státních gymnáziích skoro nikde není méně než třicet žáků na třídu. U nás máme na čtyřletém gymnáziu 30 až 33 žáků ve třídě, v osmiletém je jich v průměru 28. Pokud se výuka předmětů může dostatečně dělit, není to sice ideální, ale je to ještě finančně únosné.
</TEXT>
<HEADING>
Marcela Hluštíková (Střední zdravotnická škola, Karviná)
</HEADING>
<TEXT>
"Děti potřebují ze strany učitele větší péči, a když jich je víc, tak se jim pochopitelně tolik věnovat nemůže. Optimální počet by byl tak 27 dětí ve třídě, my jich v našich třídách máme do třiceti, a navíc se na různé předměty rozdělují, takže s jejich počtem nemáme problémy."
"Děti potřebují ze strany učitele větší péči, a když jich je víc, tak se jim pochopitelně tolik věnovat nemůže. Optimální počet by byl tak 27 dětí ve třídě, my jich v našich třídách máme do třiceti, a navíc se na různé předměty rozdělují, takže s jejich počtem nemáme problémy."
</TEXT>
</DOC>
<DOC>
<DOCID>LN-20021106021</DOCID>
<DOCNO>LN-20021106021</DOCNO>
<DATE>11/06/02</DATE>
<TITLE>
Získat co nejvíce žáků se podle šéfa školských odborů Jaroslava Rösslera snaží pod tíhou špatné finanční situace většina škol.
</TITLE>
<TEXT>
LN: Někteří učitelé si stěžují na přeplněné třídy. Je ve třídách skutečně tolik žáků?
Stav naplněnosti tříd v ČR podle statistik není zvlášť vysoký. Někde je dokonce žáků tak málo, že je pak problém tyto školy ufinancovat. Faktem ale je, že především ve velkých městech a na středních školách může být situace podstatně horší a počet žáků se může blížit ke třicítce. Samozřejmě se s menším počtem žáků pracuje lépe.
LN: Je pravda, že školy se do snižování počtu žáků neženou?
Ano. Dneska se ze škol staly sběrny normativ. Každý ředitel se snaží získat co nejvíce žáků. Jde mu o peníze pro školu i její zaměstnance. To ale samozřejmě nemůže školám prospět.
LN: Kolik je tedy podle vás ideální počet dětí ve třídě?
Na to lze těžko odpovědět. Jako učitel jsem měl ve třídě sedmatřicet žáků, a to je skutečně nad lidské schopnosti. Představa Komenského o šestnácti žácích ve třídě je určitě správná. Ale na to nejsou peníze ani podmínky.
</TEXT>
</DOC>
<DOC>
<DOCID>LN-20021106022</DOCID>
<DOCNO>LN-20021106022</DOCNO>
<DATE>11/06/02</DATE>
<GEOGRAPHY>VÍDEŇ</GEOGRAPHY>
<TEXT>
Základní i mateřské školy na severozápadě Rakouska se připravují na možnost havárie v jihočeské jaderné elektrárně Temelín a nacvičují se žáky chování při radiačním poplachu včetně evakuace a pobytu v podzemních krytech. Krátkou reportáž z několika škol přinesl včera list Oberösterreichische Nachrichten. Ve školních zařízeních spolkové země Horní Rakousy se rovněž prověřuje spolehlivost vzduchových filtrů, elektrických agregátů a nouzových zásobníků vody, obnovuje se vybavení pro případ nouze, mimo jiné přenosné svítilny. Vláda rakouské spolkové země Horní Rakousy schválila v pondělí již desátý balíček opatření proti české jaderné elektrárně Temelín. Více než 270 tisíc eur ( 8,3 milionu Kč), které na akci vyčlenilo zemské ministerstvo životního prostředí, poslouží hlavně na financování "informační ofenzivy" vůči české veřejnosti.
</TEXT>
</DOC>
<DOC>
<DOCID>LN-20021106023</DOCID>
<DOCNO>LN-20021106023</DOCNO>
<DATE>11/06/02</DATE>
<GEOGRAPHY>OSTRAVA</GEOGRAPHY>
<TEXT>
Doživotí včera Krajský soud v Ostravě udělil dvaačtyřicetiletému Václavu Schejbalovi z Dívčího Hradu na Bruntálsku. Letos v únoru brutálně usmrtil svou osmatřicetiletou sousedku. Matce dvou dětí zasadil sekerou do hlavy osm ran. Motivem činu byla msta. Schejbal se nesmířil se skutečností, že na něj žena, kterou podle svých slov miloval, podala trestní oznámení za vyhrožování a vniknutí na cizí pozemek. Schejbal, který se k činu nikdy nepřiznal, ale ani ho během procesu nepopřel, se na místě proti rozsudku odvolal. Během líčení se hájil tím, že si na chvíle, kdy vraždil, nepamatuje. "Je spravedlivý," řekl pouze novinářům po odchodu ze soudní síně s ironií v hlase. Státní zástupce se práva na odvolání vzdal.
</TEXT>
</DOC>
<DOC>
<DOCID>LN-20021106024</DOCID>
<DOCNO>LN-20021106024</DOCNO>
<DATE>11/06/02</DATE>
<GEOGRAPHY>LOUNY</GEOGRAPHY>
<TEXT>
Policie zahájila trestní stíhání proti třem osobám, které obvinila z odpovědnosti za zřícení části hotelu Oharka v Lounech. Pokud se jejich vina prokáže, hrozí jim za obecné ohrožení až desetiletý trest. V troskách hotelu zahynulo 1. dubna šest Poláků, kteří přijeli do ČR za prací. Lounský policejní rada Pavel Csonka uvedl, že vyšetřování tragické nehody pokračuje, výčet obviněných není konečný. "Obviněni byli současní i bývalí zaměstnanci společnosti Lounské strojírny, které hotel patří. Jejich výslechy ukončíme do deseti dnů," řekl Csonka. Zřícení části hotelu způsobila exploze elektrického ohřívače vody, který měl ucpaný pojistný ventil a vadnou elektroinstalaci.
</TEXT>
</DOC>
<DOC>
<DOCID>LN-20021106025</DOCID>
<DOCNO>LN-20021106025</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Po celé zemi se dnes v poledne rozezvučí 4000 sirén, aby se prověřil jednotný systém varování obyvatelstva. Nepřerušovaný tón potrvá 140 sekund. Informovala o tom mluvčí generálního ředitelství Hasičského záchranného sboru ČR Soňa Jindráková. Podle nové vyhlášky ministerstva vnitra se akustické zkoušky konají každou první středu v měsíci. V Praze se taková zkouška konala naposledy 1. října.
</TEXT>
</DOC>
<DOC>
<DOCID>LN-20021106026</DOCID>
<DOCNO>LN-20021106026</DOCNO>
<DATE>11/06/02</DATE>
<GEOGRAPHY>OSTRAVA</GEOGRAPHY>
<TEXT>
Významný opavský podnikatel a neúspěšný nezávislý kandidát do místního zastupitelstva, sedmačtyřicetiletý Radim Masný skončil v neděli brzo ráno v rukou policie. Třiadvacetiletá žena se na policisty obrátila s tím, že Masný volební neúspěch začal řešit demolicí zařízení v jejím bytě. "Žena tvrdila, že muž vykopl vstupní dveře a vnikl do bytu, kde ji napadl," řekl mluvčí opavské policie René Černohorský. Masný událost nechce komentovat. V komunálních volbách vedl jednu ze dvou nezávislých kandidátek v Opavě. Jeho sdružení se do zastupitelstva nedostalo.
</TEXT>
</DOC>
<DOC>
<DOCID>LN-20021106027</DOCID>
<DOCNO>LN-20021106027</DOCNO>
<DATE>11/06/02</DATE>
<TITLE>
Do vagonu, který převážel 18 tun výbušnin, narazil na nádraží v Praze-Vršovicích vlak a vykolejil jej
</TITLE>
<TEXT>
Pondělní havárie vlaku, který přepravoval trhaviny, neskončila explozí jen náhodou. Tvrdí to jeden z šéfů firmy Explosive service.
PRAHA - Exploze osmnácti tun průmyslových trhavin hrozila podle obchodního ředitele společnosti Explosive service Michala Makovičky při pondělní srážce vlaků na vršovickém nádraží v Praze. Do vagonu, který výbušniny patřící firmě Explosive service přepravoval, totiž narazil krátce před osmou hodinou večerní vlak a vykolejil jej. Podle Makovičky byl po srážce vagon o tři metry kratší než původně, a "náraz tedy nebyl žádným šťouchnutím". "Stačilo, aby výbušnina byla při nárazu mezi dvěma železy, a mohlo to vybouchnout," komentoval ředitel pondělní incident pro ČTK. Případem se začala zabývat také pražská policie, což LN potvrdila její mluvčí Iva Knolová. Odmítla však tvrzení, že by hrozil výbuch. "Vycházíme z posudku policejního pyrotechnika, který byl na místě a řekl, že výbuch nemohl nastat, neboť pro odpálení daných trhavin je třeba rozbuška. Byly tam tři druhy výbušnin a také střelný prach," vysvětlila Knolová. Makovička také připustil, že k odpálení Enzitu, Explozitu a Danubitu, které přepravovaly České dráhy, je potřeba buď takzvaná počinová nálož či rozbuška. "Když to ale dáte na kovadlinu a bouchnete do toho kladivem, tak to samozřejmě exploduje. Jen díky náhodě se nic nestalo," uvedl.
</TEXT>
<HEADING>
Policie čeká na posudky znalců
</HEADING>
<TEXT>
Knolová LN sdělila, že policie se případem zabývá proto, že "existuje podezření ze spáchání trestného činu obecného ohrožení, přičemž pachatel je zatím neznámý". "Čekáme mimo jiné na znalecké posudky z oblasti dopravy a také jsme oslovili znalce z oboru výbušnin," upřesnila mluvčí, jakým způsobem vyšetřování pokračuje. "Zřejmě selhal lidský faktor, zjišťuje se, zda to nebyla třeba nedbalost posunovací čety," dodala. Nehoda se stala při posunování deseti nákladních vagonů, přičemž lokomotiva, která je táhla, najela do odstavené soupravy. V ní byl i náklad s trhavinami. Poškozeny byly celkem čtyři vagony, trhaviny však obsahoval jen jeden z nich. Náklad, pocházející dílem z pražského Explosive service a dílem z bratislavské firmy Istrochem a pardubické Synthesie, byl určen na odstřely v dolech. Na nebezpečí reagovala policie tím, že uzavřela okolí vršovického nádraží a dohlížela na překládání výbušnin z poškozeného vagonu. Náklad pak mohl cestovat dál, což v rozhovoru pro Český rozhlas potvrdila mluvčí Českých drah Zdenka Celá. Připustila také, že pochybení je zřejmě na straně Českých drah. "Zřejmě selhal lidský činitel," uvedla. Upozornila, že přepravy výbušnin vlakem jsou na denním pořádku. "Ročně přepravíme asi 500 takových zásilek, tedy jednu až dvě denně," řekla. Ubezpečila také, že kvůli bezpečnostním opatřením při pražském summitu NATO, který začne za dva týdny, České dráhy přepravu nebezpečných nákladů zastaví. "Budeme je přepravovat až po skončení summitu," dodala Celá.
Knolová LN sdělila, že policie se případem zabývá proto, že "existuje podezření ze spáchání trestného činu obecného ohrožení, přičemž pachatel je zatím neznámý". "Čekáme mimo jiné na znalecké posudky z oblasti dopravy a také jsme oslovili znalce z oboru výbušnin," upřesnila mluvčí, jakým způsobem vyšetřování pokračuje. "Zřejmě selhal lidský faktor, zjišťuje se, zda to nebyla třeba nedbalost posunovací čety," dodala. Nehoda se stala při posunování deseti nákladních vagonů, přičemž lokomotiva, která je táhla, najela do odstavené soupravy. V ní byl i náklad s trhavinami. Poškozeny byly celkem čtyři vagony, trhaviny však obsahoval jen jeden z nich. Náklad, pocházející dílem z pražského Explosive service a dílem z bratislavské firmy Istrochem a pardubické Synthesie, byl určen na odstřely v dolech. Na nebezpečí reagovala policie tím, že uzavřela okolí vršovického nádraží a dohlížela na překládání výbušnin z poškozeného vagonu. Náklad pak mohl cestovat dál, což v rozhovoru pro Český rozhlas potvrdila mluvčí Českých drah Zdenka Celá. Připustila také, že pochybení je zřejmě na straně Českých drah. "Zřejmě selhal lidský činitel," uvedla. Upozornila, že přepravy výbušnin vlakem jsou na denním pořádku. "Ročně přepravíme asi 500 takových zásilek, tedy jednu až dvě denně," řekla. Ubezpečila také, že kvůli bezpečnostním opatřením při pražském summitu NATO, který začne za dva týdny, České dráhy přepravu nebezpečných nákladů zastaví. "Budeme je přepravovat až po skončení summitu," dodala Celá.
</TEXT>
</DOC>
<DOC>
<DOCID>LN-20021106028</DOCID>
<DOCNO>LN-20021106028</DOCNO>
<DATE>11/06/02</DATE>
<TITLE>
PRAHA - Mnohonásobně vyšší koncentrace chloru v lesních dřevinách naměřili odborníci na Mělnicku. Tvrdí, že příčinou vysokých hodnot je chlor, který při povodních unikl z neratovické Spolany. Důsledky působení chloru na rostliny hodnotili pracovníci České inspekce životního prostředí ve spolupráci s Výzkumným ústavem lesního hospodářství a myslivosti. "Analýzy ukazují enormní hodnoty chloru a velké poškození rostlin," řekla pracovnice ústavu Hana Uhlířová. Odebráno bylo kolem 30 vzorků listnatých i jehličnatých stromů. Naměřené množství chloru podle Uhlířové mnohonásobně překračuje maximální prahové hodnoty. Uhlířová se podílela i na vyhodnocování dopadu úniku chloru na rostliny před dvěma lety, kdy ze Spolany do ovzduší uniklo několik desítek kilogramů chloru. "Tenkrát jsme zjistili rozsáhlé poškození rostlin s jasnou vazbou na únik chloru. Dodnes jsou tyto rostliny deformované. Hodnoty naměřené letos jsou však ještě mnohem vyšší než v roce 2000," uvedla Uhlířová.
</TITLE>
<HEADING>
Ministr: "Nespouštějte výrobu PVC!"
</HEADING>
<TEXT>
Prahové hodnoty pro obsah chloru v rostlinách se pohybují od 0,1 do 1,5 miligramu na gram sušiny. Mezi nejcitlivější rostliny patří modřín, osika, jasan, buk a mladé borovice. Letos, kdy se do ovzduší dostalo přes 300 kilogramů chloru, jsou podle Uhlířové tyto hodnoty několikanásobně překročeny. "Úplný rozsah poškození budeme však moci určit až na jaře, kdy se to plně projeví. Listí a jehličí, které v důsledku zasažení chlorem opadalo, nyní zetleje a chlor se dostane do půdy a odtud znovu do rostlin," vysvětluje Uhlířová. Největší škody mají většinou lesní školky, kde chlor dokáže mladé stromky zcela zničit. Velké škody zaznamenali na své úrodě i zemědělci z obcí v okolí Neratovic. Chlor se ve Spolaně používá k výrobě PVC. Spuštění jeho výroby plánuje chemička na konec listopadu. Proti tomu ale protestují jak ekologové, místní obyvatelé, tak i ministr životního prostředí Libor Ambrozek. Ten nedávno zaslal otevřený dopis řediteli Spolany Miloslavu Kulihovi, ve kterém ho vyzval, aby se spuštěním výroby PVC ještě počkal. Reagoval tak na požadavek občanů, kteří prostřednictvím petic požadují vypracování úplné bezpečnostní zprávy a revizi areálu. "Věřím, že tomuto požadavku budete naslouchat, a potvrdíte tak novou politiku Spolany zcela otevřenou místním samosprávám a občanům," napsal Ambrozek v dopise. Vedení Spolany však trvá na rychlém obnovení výroby. Během posledních 14 dnů v areálu chemičky dvakrát unikl oxid siřičitý, který se nedostal mimo areál závodu.
</TEXT>
<HEADING>
Jak chlor poškozuje vegetaci
</HEADING>
<TEXT>
* skvrny na rostlinách, často celoplošná změna barvy * zežloutnutí a seschnutí listí a jehličí, které následně opadá * chlor se dostane do půdy a odtud znovu do rostlin
* skvrny na rostlinách, často celoplošná změna barvy * zežloutnutí a seschnutí listí a jehličí, které následně opadá * chlor se dostane do půdy a odtud znovu do rostlin
</TEXT>
</DOC>
<DOC>
<DOCID>LN-20021106029</DOCID>
<DOCNO>LN-20021106029</DOCNO>
<DATE>11/06/02</DATE>
<TITLE>
PRAHA - Jedenaosmdesátiletá Blažena Pincová a její padesátiletý syn Jiří z Hřiměždic na Příbramsku dostanou ze státní pokladny více než milion korun. Dům, který Pincovi za totality koupili, byl konfiskátem, po restituci ho získal zpět syn bývalého majitele a Pincovi nedostali odpovídající odškodnění. Evropský soud pro lidská práva ve Štrasburku tak rozhodl, že ČR porušila majetková práva Pincových a musí jim zaplatit "za majetkovou a morální újmu" odškodnění ve výši 35 tisíc eur. Kromě toho má stát uhradit i náklady na soudní řízení ve výši asi 277 tisíc korun. Jde o první rozsudek v případě takovéhoto typu. "Rodina Pincova v 60. letech nabyla nemovitost od státu a zaplatila za ni kupní cenu," řekl včera vládní zmocněnec pro zastupování před Evropským soudem pro lidská práva Vít Schorm. Kupní cena tehdy činila necelých 17 tisíc korun. Při restitucích v 90. letech se Pincovi dozvěděli, že mají dům vydat původním majitelům, kterým ho stát v roce 1948 zkonfiskoval. Jako odškodné jim ministerstvo zemědělství nabídlo částku, za niž dům před 35 lety koupili. Pincovi odmítají tuto částku jako podhodnocenou. V domě, který jim již nepatří, stále žijí, neboť jim nový majitel nebyl schopen nabídnout odpovídající náhradní bydlení. Navíc po Pincových u soudu vymáhá dluh za nájem domu. Fakt, že Pincovým byla proplacena pouze částka, kterou za dům zaplatili v 60. letech, kdy byla hodnota domu neúměrně nižší, štrasburský soud silně kritizoval. "Za tuto částku si nemohou pořídit jiné bydlení, a jsou proto v nejisté sociální situaci," uvedl soud. Tribunál poukázal rovněž na to, že stát Pincovým neproplatil náklady na údržbu domu, v němž žili více než 40 let.
</TITLE>
<HEADING>
Stát musel platit už dříve
</HEADING>
<TEXT>
Evropský soud pro lidská práva uvedl, že české restituční zákonodárství je legitimním prostředkem napravování křivd minulosti. "Jeho aplikace by však neměla vést k vytváření nových křivd. Je potřeba brát v potaz zvláštní okolnosti každého případu, aby lidé, kteří nabyli majetek v dobré víře, nebyli nuceni nést následky namísto státu, který majetek zkonfiskoval," píše se v rozsudku. ČR už musela vyplácet stěžovatelům vysoké částky i po jiných soudních procesech. "Ve třech případech například šlo o nadměrnou délku vazby," řekl Schorm. S restitucí souvisel i požadavek potomků rodiny Ottových, kteří se neúspěšně soudili o podnik Rakona, jež zabavili komunisté jejich rodině. V březnu 2000 štrasburský soud konstatoval, že byla porušena jejich práva na spravedlivý proces, a každému ze sedmi stěžovatelů přiznal náhradu 1,35 milionu korun. Další případy týkající se restitucí v ČR se u evropského soudu objevují často, většinou jde o stížnosti lidí, jimž majetek navrácen nebyl.
Evropský soud pro lidská práva uvedl, že české restituční zákonodárství je legitimním prostředkem napravování křivd minulosti. "Jeho aplikace by však neměla vést k vytváření nových křivd. Je potřeba brát v potaz zvláštní okolnosti každého případu, aby lidé, kteří nabyli majetek v dobré víře, nebyli nuceni nést následky namísto státu, který majetek zkonfiskoval," píše se v rozsudku. ČR už musela vyplácet stěžovatelům vysoké částky i po jiných soudních procesech. "Ve třech případech například šlo o nadměrnou délku vazby," řekl Schorm. S restitucí souvisel i požadavek potomků rodiny Ottových, kteří se neúspěšně soudili o podnik Rakona, jež zabavili komunisté jejich rodině. V březnu 2000 štrasburský soud konstatoval, že byla porušena jejich práva na spravedlivý proces, a každému ze sedmi stěžovatelů přiznal náhradu 1,35 milionu korun. Další případy týkající se restitucí v ČR se u evropského soudu objevují často, většinou jde o stížnosti lidí, jimž majetek navrácen nebyl.
</TEXT>
</DOC>
<DOC>
<DOCID>LN-20021106030</DOCID>
<DOCNO>LN-20021106030</DOCNO>
<DATE>11/06/02</DATE>
<TITLE>
Vyšetřování činů, které organizovala StB, váznou na bezpečnostních prověrkách
</TITLE>
<TEXT>
Utajované dokumenty brzdí uzavření kauz dvou atentátů. Pracovníci ÚDV jsou přesvědčeni, že je organizovala někdejší komunistická StB.
PRAHA - Úřadu dokumentace a vyšetřování zločinů komunismu (ÚDV) se stále nedaří ukončit případ bývalých komunistických rozvědčíků obviněných za vraždu ve Štrasburku. Při bombovém útoku namířeném na francouzské politiky, který v roce 1957 provedli důstojníci StB, tragicky zahynula manželka štrasburského prefekta. Bývalým příslušníkům 1. správy rozvědky komunistického Československa Stanislavu T. a Milanovi M. hrozí až patnáctileté vězení. "Případ komplikuje návrh jednoho z právních zástupců, který došel k závěru, že potřebuje bezpečnostní prověrku, aby se mohl seznámit se spisem," řekl LN státní zástupce, který kauzu dozoruje. Podle novely zákona o utajovaných skutečnostech obhájci již nepatří mezi osoby, které by k nahlížení do tajných materiálů nepotřebovaly prověrku Národního bezpečnostního úřadu (NBÚ). Tím by se policejní řízení velice protáhlo. Žalobce doufá, že tento problém vyřeší úřad pro zahraniční styky a informace, který by jej mohl odtajnit. Chce též požádat o stanovisko Nejvyšší státní zastupitelství. Bývalí příslušníci StB jsou obviněni za to, že 13. května 1957 odeslali z pařížské pošty balíček - krabici od doutníků adresovanou štrasburskému prefektovi André-Marie Trémeaudovi. Bombový útok měl být vyvrcholením dezinformační kampaně, jejímž cílem bylo vyvolat dojem, že v Německu se aktivuje neonacismus. Smyslem rozsáhlé akce bylo zhatit německo-francouzské usmiřování a tím i vznik Evropského společenství. Balíček však o tři dny později rozbalila prefektova manželka Henriette, kterou výbuch roztrhal.
</TEXT>
<HEADING>
Případ Pelikán vázne i na obhajobě
</HEADING>
<TEXT>
ÚDV kromě atentátu ve Štrasburku prověřuje ještě další teroristické počiny totalitního režimu. Jedním z nich je útok, jehož terčem se měl v polovině 70. let stát někdejší komunistický politik, později disident Jiří Pelikán (zemřel 26. 6. 1999 v Itálii) Jemu československá rozvědka v Itálii poslala z pošty v Miláně bombu jako dárek k narozeninám. Stalo se to v roce 1975, tedy šest let poté, co byl Pelikán vyloučen z KSČ a emigroval do Itálie. Pro zneužívání pravomoci veřejného činitele je stíháno pět bývalých příslušníků 1. správy federálního ministerstva vnitra ČSSR. Jim hrozí odnětí svobody maximálně na deset let. Ze závažnějších trestných činů, jako například z pokusu o vraždu, nejsou obviněni proto, že výbuch nebyl tak silný, aby mohl kohokoli usmrtit. Alespoň tak to v roce 1975 popsala italská policie. Podle jejích záznamů měl Pelikán balíček, který mu byl podezřelý, odhodit, a tak výbuch pouze očoudil záclony. Iv tomto případu vázne uzavření vyšetřování na návrhu obhájce, který požaduje prověrku NBÚ. "Nesdílím názor, že by bylo nutné nechat obhájce prověřit. Poradím se o tom s nadřízeným státním zastupitelstvím," řekla LN žalobkyně, která případ dozoruje. Je přesvědčena, že pokud budou prověrky obhájců nutné, případ se "strašně protáhne".
ÚDV kromě atentátu ve Štrasburku prověřuje ještě další teroristické počiny totalitního režimu. Jedním z nich je útok, jehož terčem se měl v polovině 70. let stát někdejší komunistický politik, později disident Jiří Pelikán (zemřel 26. 6. 1999 v Itálii) Jemu československá rozvědka v Itálii poslala z pošty v Miláně bombu jako dárek k narozeninám. Stalo se to v roce 1975, tedy šest let poté, co byl Pelikán vyloučen z KSČ a emigroval do Itálie. Pro zneužívání pravomoci veřejného činitele je stíháno pět bývalých příslušníků 1. správy federálního ministerstva vnitra ČSSR. Jim hrozí odnětí svobody maximálně na deset let. Ze závažnějších trestných činů, jako například z pokusu o vraždu, nejsou obviněni proto, že výbuch nebyl tak silný, aby mohl kohokoli usmrtit. Alespoň tak to v roce 1975 popsala italská policie. Podle jejích záznamů měl Pelikán balíček, který mu byl podezřelý, odhodit, a tak výbuch pouze očoudil záclony. Iv tomto případu vázne uzavření vyšetřování na návrhu obhájce, který požaduje prověrku NBÚ. "Nesdílím názor, že by bylo nutné nechat obhájce prověřit. Poradím se o tom s nadřízeným státním zastupitelstvím," řekla LN žalobkyně, která případ dozoruje. Je přesvědčena, že pokud budou prověrky obhájců nutné, případ se "strašně protáhne".
</TEXT>
</DOC>
<DOC>
<DOCID>LN-20021106031</DOCID>
<DOCNO>LN-20021106031</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Hlavní město Praha chce dát příští rok na protidrogovou prevenci prostřednictvím grantů asi 12,5 milionu korun. Je to zhruba stejná částka jako letos. Městská rada včera vyhlásila výběrové řízení, do kterého se mohou uchazeči o příspěvek přihlásit do 11. prosince. Řekl to primátorův náměstek Otto Kechner (ČSSD). Radní posuzovali návrh na zahájení grantového řízení již několikrát. Jednání vždy přerušili. Grantová témata totiž byla podle nich málo zaměřena na primární prevenci, jejímž cílem je zabránit lidem v kontaktu s narkotiky. "Podařilo se úspěšně napotřetí granty vyhlásit," poznamenal Kechner. Magistrát zavede už pro příští rok jednotnou evidenci všech grantů. Opatření má zabránit situacím, kdy někteří zájemci mohou přihlásit obdobné projekty do několika soutěží o příspěvky současně. Je možné, že se do budoucna některá grantová témata změní, aby se nepřekrývala.
</TEXT>
</DOC>
<DOC>
<DOCID>LN-20021106032</DOCID>
<DOCNO>LN-20021106032</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
O víkendu si lidé budou moci nechat na Výstavišti v Holešovicích prohlédnout chrup. V době konání mezinárodní stomatologické výstavy dentální techniky, nástrojů a služeb Pragodent od 7. do 9. listopadu zde bude pojízdná zubní ambulance, v níž si děti i dospělí na speciálním přístroji mohou nechat zjistit kaz. Zároveň se každý dozví, jak pečovat o chrup. Správná péče se podle jedné z organizátorek Šárky Mrázové vyplatila například 212 dětem z dětských domovů. Pojízdná ambulance opakovaně vyšetřila dvanáctileté, což je věk kritický v péči o zuby. Děti již mají stálé zuby, přitom jsou náchylnější k tvorbě zubního kazu. Třetina z nich měla stálý chrup bez kazu a výplně, 13 procent mělo chrup již ošetřeno a 52 procent potřebovalo ošetřit alespoň jeden zub s kazem. "Lékaři pojízdné ambulance zaznamenali významnou pozitivní změnu oproti loňskému roku, kdy doporučili provést lékařský zákrok u 83 procent dětí. Kontrola ortodontistou byla letos navržena jen u 33 procent. Potvrdilo se, že vychovatelé dbají na to, aby si děti čistily chrup pravidelně.
</TEXT>
</DOC>
<DOC>
<DOCID>LN-20021106033</DOCID>
<DOCNO>LN-20021106033</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Pozapomenuté výročí Velké říjnové socialistické revoluce chce dnes večer připomenout Pražanům skupina recesistů z Hnutí Brontosaurus. Od 19 hodin se z Haštalského náměstí v centru města vydají na pochod se zářícími lampiony. "Má to být legrace, předpokládáme, že z nás lidé budou zmateni," řekla členka hnutí Petra Zlámalová. Podle organizátorů je zatím otázkou, zda se všichni účastníci dostaví v pionýrském kroji. "Je přece jen trochu zima," přiznala Zlámalová. Socialistické Československo se na každoroční oslavy připravovalo vždy důkladně. Již začátkem listopadu zavlály na domech československé a sovětské státní vlajky. Výročí revoluce, během níž ruští bolševici dobyli petrohradský Zimní palác a ustavili vládu sovětů v čele s Vladimirem Iljičem Leninem, si pak v ulicích připomínaly dlouhé průvody dětí. V posledním desetiletí se lampionové průvody pořádají při různých příležitostech. Někteří lidé oslavují se zapálenými lampiony například výročí založení Československa nebo si jimi připomínají významné okamžiky v historii své obce.
</TEXT>
</DOC>
<DOC>
<DOCID>LN-20021106034</DOCID>
<DOCNO>LN-20021106034</DOCNO>
<DATE>11/06/02</DATE>
<TITLE>
PRAHA - Dvakrát 13,5 roku a jednou 12 let. To jsou tresty za nájemnou vraždu podnikatele, které včera potvrdil Vrchní soud v Praze. Vyšší trest dostal Martin Soumar, který si podle soudu vraždu objednal, a Petr Fingerhut, který ji provedl. Dvanáct let za mřížemi stráví Soumarův nevlastní bratr Pavel Čech, který Fingerhuta sehnal a vysvětlil mu, oč jde. "Přezkoumali jsme rozsudek krajského soudu i provedené dokazování a dospěli jsme k závěru, že orgány činné v trestním řízení provedly všechny důkazy a snažily se i objasnit motivy jednání, což přispělo k rozkrytí souvislostí," řekla předsedkyně senátu Jaroslava Maternová. Z vyšetřování vyplynulo, že Soumar jeden z majitelů společnosti Alfa Oil - se rozhodl odebrat od dalších firem pohonné hmoty za několik milionů korun, ale nezaplatit za ně. Aby se zbavil odpovědnosti, nečinil tak přímo, ale přes firmu Simea, jejímž vlastníkem byla nastrčená figurka Stanislav Kyrián. Jeho firma odebírala benzin a naftu od dalších podniků, neplatila za ně a dál je poskytovala Soumarově Alfa Oilu. Když se dodavatelé začali peněz domáhat, tlačil Kyrián na Soumara, ať s tím něco udělá, nebo že zajde na policii. Soumar se rozhodl řešit záležitost radikálně - Kyriána odstranit a zničit dokumenty o tom, že s jeho společností obchodoval. Zmínil se bratrovi a ten našel Fingerhuta.
</TITLE>
<HEADING>
Pomohlo svědectví mužů z benzinky
</HEADING>
<TEXT>
"Během dokazování Soumar nejprve vše popíral. Nakonec připustil, že mohla padnout slova o tom, že je třeba někoho uklidit, ale mělo jít o likvidaci nějaké firmy," citovala včera Maternová z protokolu. I když obžalovaní tvrdili, že se navzájem neznají a nemají s případem nic společného, policie vraždu z 5. března 1999, která se stala mezi 21. a 22. hodinou nedaleko Mladé Boleslavi, rozpletla. Vrah své jednání po činu psychicky nezvládl. Zastavil se u nejbližší benzinové pumpy, obsluze tam ukazoval zbraň s tlumičem a vyprávěl, že má u sebe velkou částku peněz a že spěchá do Prahy, kde ho čeká "jakási kovbojka", a bude "záležet na tom, kdo první vystřelí". Svědectví pěti pracovníků pumpy a Fingerhutovy pachové stopy na místě činu policii nasměrovaly k pachatelům, kteří se proti včerejšímu verdiktu soudu už nemohou odvolat.
"Během dokazování Soumar nejprve vše popíral. Nakonec připustil, že mohla padnout slova o tom, že je třeba někoho uklidit, ale mělo jít o likvidaci nějaké firmy," citovala včera Maternová z protokolu. I když obžalovaní tvrdili, že se navzájem neznají a nemají s případem nic společného, policie vraždu z 5. března 1999, která se stala mezi 21. a 22. hodinou nedaleko Mladé Boleslavi, rozpletla. Vrah své jednání po činu psychicky nezvládl. Zastavil se u nejbližší benzinové pumpy, obsluze tam ukazoval zbraň s tlumičem a vyprávěl, že má u sebe velkou částku peněz a že spěchá do Prahy, kde ho čeká "jakási kovbojka", a bude "záležet na tom, kdo první vystřelí". Svědectví pěti pracovníků pumpy a Fingerhutovy pachové stopy na místě činu policii nasměrovaly k pachatelům, kteří se proti včerejšímu verdiktu soudu už nemohou odvolat.
</TEXT>
</DOC>
<DOC>
<DOCID>LN-20021106035</DOCID>
<DOCNO>LN-20021106035</DOCNO>
<DATE>11/06/02</DATE>
<TITLE>
Hrajte dál! Vyhrává se denně
</TITLE>
<TEXT>
Máte nějaké otázky ke hře? Volejte na soutěžní linku 296 363 500 nebo e-mailujte na adresu hraobyt@lidovky.cz. Linka je v provozu po - pá od 8 do 12 h.
Zítra Vám přineseme všechna dosud vyšlá čísla. V pátek otiskneme Žolík Hry LN, kterým můžete nahradit kterýkoliv soutěžní kupon. Hrajte dál!
</TEXT>
</DOC>
<DOC>
<DOCID>LN-20021106036</DOCID>
<DOCNO>LN-20021106036</DOCNO>
<DATE>11/06/02</DATE>
<TITLE>
Premiér Ariel Šaron se nedohodl s radikální pravicí * Prezident Moše Kacav souhlasil s rozpuštěním parlamentu
</TITLE>
<TEXT>
Na začátku února zřejmě proběhnou nové volby do izraelského parlamentu. Do té doby zůstane v čele prozatímní vlády nynější premiér Ariel Šaron.
JERUZALÉM - Izraelské voliče čekají další, v pořadí již třetí předčasné parlamentní volby v řadě. Izraelský premiér Ariel Šaron totiž včera navrhnul prezidentovi Moše Kacavovi, aby rozpustil parlament. Nové volby do něj by se měly konat počátkem února příštího roku, možná čtvrtého dne tohoto měsíce. Krize pravolevé koalice začala koncem října, kdy vládu opustili labouristé pro nesouhlas s návrhem státního rozpočtu. Ministři Strany práce se postavili proti financování židovských osad, které se nacházejí na území osídleném Araby. Žádali snížení příspěvku v této kapitole o 145 milionů dolarů, přičemž tento obnos navrhli vyplatit Izraelcům v sociálních dávkách. Šéf pravicového bloku Likud se poté snažil přimět radikálně-pravicový blok Národní jednota-Izrael je náš domov ke spolupráci se zbytkem vládní koalice: společně by ve 120členném Knesetu disponovaly 62 křesly. Podmínky lídrů bloku však byly natolik přemrštěné, že byl Šaron nucen přistoupit k "nejméně špatnému řešení" - tedy požádat prezidenta Kacava o vypsání nových voleb. Ariel Šaron neopomněl zkritizovat labouristy za jejich "neodpovědný odchod" v době, kdy Izrael podle jeho slov potřebuje pravolevou jednotu. Hovořil hlavně o nebezpečí iráckého útoku na Izrael v odvetě za spojeneckou akci vůči Bagdádu. A konfliktu s Palestinci.
</TEXT>
<HEADING>
"Bibi" Netanjahu se vrací
</HEADING>
<TEXT>
Mohl však promluvit i o pokračující hospodářské recesi. A hlavně primárních (stranických) volbách, které ještě letos proběhnou ve Straně práce i Likudu. Premiér Šaron tak odstartoval nejen předvolební kampaň mezi-, ale i vnitrostranickou. I když to podle komentátorů nebyl on, kdo si přál rozpad pravolevé koalice: byl to prý šéf Strany práce a donedávna ministr obrany Benjamin ben Eliezer, kdo svazek rozložil. V primárních volbách se na něj zleva úspěšně tlačí kritici účasti labouristů ve velké koalici - někdejší odborový předák Chaim Ramon a dlouholetý starosta Haify Amran Micna. Také Ariel Šaron má silného vyzyvatele: je jím někdejší premiér Benjamin Netanjahu. Ten včera přijal nabídku být v prozatímním (a neodvolatelném) kabinetu, který bude vládnout do února, ministrem zahraničí. Původně si pro nástup do čela diplomacie stanovil několik "jestřábích" podmínek: nebude prý ve vládě, která podpoří vznik samostatného palestinského státu. A žádal vyhoštění palestinského lídra Jásira Arafata z autonomních území. Přesto nakonec ministerské křeslo přijal. Podle analytiků proto, že jako ministr zahraničí bude pro média, s kterými umí dobře pracovat, jistě atraktivnější.
Mohl však promluvit i o pokračující hospodářské recesi. A hlavně primárních (stranických) volbách, které ještě letos proběhnou ve Straně práce i Likudu. Premiér Šaron tak odstartoval nejen předvolební kampaň mezi-, ale i vnitrostranickou. I když to podle komentátorů nebyl on, kdo si přál rozpad pravolevé koalice: byl to prý šéf Strany práce a donedávna ministr obrany Benjamin ben Eliezer, kdo svazek rozložil. V primárních volbách se na něj zleva úspěšně tlačí kritici účasti labouristů ve velké koalici - někdejší odborový předák Chaim Ramon a dlouholetý starosta Haify Amran Micna. Také Ariel Šaron má silného vyzyvatele: je jím někdejší premiér Benjamin Netanjahu. Ten včera přijal nabídku být v prozatímním (a neodvolatelném) kabinetu, který bude vládnout do února, ministrem zahraničí. Původně si pro nástup do čela diplomacie stanovil několik "jestřábích" podmínek: nebude prý ve vládě, která podpoří vznik samostatného palestinského státu. A žádal vyhoštění palestinského lídra Jásira Arafata z autonomních území. Přesto nakonec ministerské křeslo přijal. Podle analytiků proto, že jako ministr zahraničí bude pro média, s kterými umí dobře pracovat, jistě atraktivnější.
</TEXT>
</DOC>
<DOC>
<DOCID>LN-20021106037</DOCID>
<DOCNO>LN-20021106037</DOCNO>
<DATE>11/06/02</DATE>
<GEOGRAPHY>WASHINGTON</GEOGRAPHY>
<TEXT>
Američtí voliči včera v kongresových volbách rozhodovali o tom, zda republikáni prezidenta George W. Bushe získají kromě moci výkonné i moc zákonodárnou. Volilo se všech 435 členů Sněmovny reprezentantů, 34 ze 100 senátorů a guvernéři 36 z 50 států USA. Až do poslední chvíle byly šance Republikánské i Demokratické strany vyrovnané. Ve většině států se včera vypravilo k volbám více lidí, než se předpokládalo. Někde se dokonce tvořily fronty, které ovšem byly způsobené spíše novým systémem voleb. Některé státy totiž přešly na elektronické hlasování a občané volili dotykem obrazovky počítače. George W. Bush hlasoval postaru: volební lístek vhodil do urny v hasičské zbrojnici poblíž svého ranče v texaském Crawfordu. Prezident podle pozorovatelů udělal vše, aby republikáni uspěli. Pro kandidáty získal přes 140 milionů dolarů a jen za posledních pět dní navštívil volební shromáždění v 17 městech 15 států USA. Největší podporu vyjadřoval svému bratru Jebovi, který se uchází o znovuzvolení guvernérem státu Florida. Na výsledku voleb do značné míry závisí Bushova politická budoucnost. Nové složení Kongresu ovlivní, jak rychle a s jakými změnami jím projdou prezidentovy legislativní návrhy a jací lidé budou jmenováni federálními soudci. Výsledek také bude mít vliv na Bushovu reputaci uvnitř Republikánské strany a napoví, zda nynější prezident bude moci za dva roky usilovat o znovuzvolení.
</TEXT>
</DOC>
<DOC>
<DOCID>LN-20021106038</DOCID>
<DOCNO>LN-20021106038</DOCNO>
<DATE>11/06/02</DATE>
<GEOGRAPHY>PAŘÍŽ/LONDÝN</GEOGRAPHY>
<TEXT>
Obrovská panika zavládla na palubě nadzvukového dopravního letadla Concorde společnosti Air France, který se během letu z New Yorku do Paříže propadl o sedm kilometrů následkem selhání jednoho ze čtyř motorů. K incidentu došlo nad Atlantikem již v pondělí, ale společnost Air France ho pro zpravodajský server BBC News potvrdila až včera. Francouzskému concordu s označením AF001 selhal motor zhruba v polovině cesty do Evropy. Stroj v tu chvíli letěl nadzvukovou rychlostí ve výšce 17 tisíc metrů. Rychlost letounu se okamžitě snížila pod rychlost zvuku a stroj začal ztrácet výšku. "Všechno nádobí napadalo do uličky," popsal událost jeden z pasažérů, Belgičan Amar Belgacem, agentuře AFP. "Asi čtvrt hodiny se všechno třáslo. Ženy plakaly, děti křičely, zavládla naprostá panika. Pak nám pilot řekl, že letadlu selhal jeden motor." Concorde se propadl do výšky 10 tisíc metrů, ve které doletěl do Paříže zhruba s hodinovým zpožděním proti letovému řádu. K incidentu došlo téměř dva a půl roku poté, co se jeden z francouzských concordů zřítil krátce po vzletu u Paříže. Letoun se tehdy vznítil následkem proražení nádrže kusem podvozku, který praskl poté, co stroj najel na kus železa na dráze. Při katastrofě tehdy zahynulo všech 109 lidí na palubě a další čtyři na zemi. Jak francouzská, tak i britská flotila concordů pak nesměla několik měsíců do vzduchu.
</TEXT>
</DOC>
<DOC>
<DOCID>LN-20021106039</DOCID>
<DOCNO>LN-20021106039</DOCNO>
<DATE>11/06/02</DATE>
<TITLE>
CIA: Virus neštovic mají čtyři země. Americké zpravodajské služby tvrdí, že Irák, Severní Korea, Rusko a Francie mají zásoby viru pravých neštovic. Tajné služby také tvrdí, že podle dokumentů nalezených v Afghánistánu a v dalších zemích se virus neštovic a jiné biologické zbraně snažil získat i šéf teroristické sítě Al Kajda Usáma bin Ládin. Nic však nesvědčí o tom, že by se mu to podařilo. V USA se nyní uvažuje o tom, že by proti neštovicím byla očkována plošně celá populace. Odborníci však tvrdí, že dostupná vakcína by mohla zabít několik stovek lidí.
</TITLE>
<TEXT>
Francie zadržela osm podezřelých z atentátu na Džerbě. Nedaleko jihofrancouzského Lyonu bylo zadrženo osm lidí, kteří jsou podezřelí z účasti na teroristickém útoku na synagogu na tuniské Džerbě. Při něm letos v dubnu zahynulo 19 lidí, převážně německých turistů. Ze zorganizování útoku je podezřelá teroristická organizace Al Kajda. Podezřelí jsou nyní vyslýcháni francouzskou tajnou službou DST.
Ukrajina prý nedokázala, že neprodala zbraně Iráku. Američtí a britští činitelé včera předali ukrajinské vládě závěrečnou zprávu zbrojních expertů, kteří vyšetřovali opodstatněnost tvrzení, že Ukrajina prodala Iráku radarový systém Kolčuga. Výsledky vyšetřování nebyly zveřejněny, avšak předseda ukrajinského parlamentu Volodymyr Lytvyn, který dokument četl, řekl, že se Ukrajině nepodařilo dokázat nevinu.
</TEXT>
</DOC>
<DOC>
<DOCID>LN-20021106040</DOCID>
<DOCNO>LN-20021106040</DOCNO>
<DATE>11/06/02</DATE>
<TITLE>
Mírovou misi do Iráku podnikl podle svých slov Jörg Haider. Během jeho pobytu v Bagdádu Saddám Husajn naznačil, že by mohl přijmout nové podmínky OSN pro zbrojní kontroly.
</TITLE>
<GEOGRAPHY>BAGDÁD</GEOGRAPHY>
<TEXT>
Po téměř dvou měsících diplomatických jednání o rezoluci OSN o Iráku se rýsuje kompromis. Bagdád by tak dostal poslední možnost umožnit mezinárodní kontrolu svého zbrojního arzenálu a vyhnul by se případnému vojenskému útoku. Přijetí rezoluce zatím bránily spory mezi členskými státy Rady bezpečnosti OSN. Američané žádali, aby dokument obsahoval jednoznačnou hrozbu silou, Francie a Rusko to ale odmítaly. Nyní jsou podle diplomatických zdrojů rozpory překonány. Očekávalo se, že novou verzi rezoluce by Američané mohli předložit už včera večer newyorského času či během dneška. Schválena by tak mohla být do konce týdne. Nový dokument by zahrnoval zpřísnění inspekcí iráckého zbrojního arzenálu a hovořil by o "vážném porušení" předchozích podmínek. Vypuštěna zřejmě bude pasáž, jež hovořila o použití "všech dostupných prostředků", tedy vojenské síly, pro vynucení podmínek rezoluce. Washington ale dál trvá na tom, aby dokument počítal s "dalším vážným porušením" podmínek OSN a "závažnými následky" pro irácký režim. Pro dokument musí zdvihnout ruku nejméně devět členských států Rady bezpečnosti OSN, přičemž žádný z pětice stálých členů nesmí být proti. Nyní mají Američané podle včerejšího vydání listu The Washington Post devět hlasů "pro", chybí jim ale ještě souhlas Francie a Ruska. Možnost souhlasu s novou rezolucí naznačil i Irák, který doposud jakékoliv další podmínky ze strany OSN odmítal. "Pokud bude rezoluce respektovat Chartu OSN, mezinárodní právo, svrchovanost, bezpečnost a nezávislost Iráku a nebude zástěrkou pro špatné úmysly Američanů, budeme o ní uvažovat," prohlásil irácký vůdce Saddám Husajn během schůzky s kontroverzním rakouským politikem Jörgem Haiderem.
</TEXT>
<HEADING>
Haider s dvojníkem
</HEADING>
<TEXT>
Korutanský hejtman se do Bagdádu vypravil letos už potřetí. Včera po návratu do Rakouska se Haider pasoval do role mírotvorce, který chrání Blízký východ před "válečnými plány" USA. Jeho cesty do Iráku jsou terčem kritiky i posměchu - týdeník Format například napsal, že v únoru se Haider nesešel se Saddámem, ale s jedním z jeho dvojníků. V květnu pak Haider z Iráku do Rakouska přivezl dva chlapce na léčení rakoviny. Lékaři ale později zjistili, že chlapci mají jen nezhoubné nádory. Americké ministerstvo zahraničí Haiderovu poslední cestu do Iráku komentovalo příslovím "vrána k vráně sedá".
Korutanský hejtman se do Bagdádu vypravil letos už potřetí. Včera po návratu do Rakouska se Haider pasoval do role mírotvorce, který chrání Blízký východ před "válečnými plány" USA. Jeho cesty do Iráku jsou terčem kritiky i posměchu - týdeník Format například napsal, že v únoru se Haider nesešel se Saddámem, ale s jedním z jeho dvojníků. V květnu pak Haider z Iráku do Rakouska přivezl dva chlapce na léčení rakoviny. Lékaři ale později zjistili, že chlapci mají jen nezhoubné nádory. Americké ministerstvo zahraničí Haiderovu poslední cestu do Iráku komentovalo příslovím "vrána k vráně sedá".
</TEXT>
</DOC>
<DOC>
<DOCID>LN-20021106041</DOCID>
<DOCNO>LN-20021106041</DOCNO>
<DATE>11/06/02</DATE>
<TITLE>
Tři jaderné elektrárny, včetně Jaslovských Bohunic na Slovensku, uzavře Brusel v nových členských zemích.
</TITLE>
<GEOGRAPHY>BRUSEL</GEOGRAPHY>
<TEXT>
Jaderná energie byla v Evropské unii vždy v kompetenci jednotlivých států. Po rozšíření na východ se však Brusel již nevyhne tomu, aby toto ožehavé téma řešil v rámci celé unie. V roce 2004 by se spolu s deseti kandidátskými zeměmi mělo k unii "připojit" i jejich 18 atomových elektráren sovětského typu. Patnáctka již přijala předběžná opatření: v přístupových smlouvách zakotvila Evropská komise (EK) požadavek na uzavření tří elektráren, které již nelze modernizovat Jaslovských Bohunic na Slovensku, Kozlodují v Bulharsku a litevské Ignaliny. To ale nestačí. Komise hodlá dohlížet i na zbylé elektrárny, neboť jak ukázal česko-rakouský spor o Temelín, v Evropě v této otázce příliš důvěry nepanuje, připomněl francouzský deník Le Monde. Brusel se brání přímému vytváření nových norem, ale rád by uzákonil pravidla Mezinárodní agentury pro atomovou energii (MAAE) nebo kontrolní sdružení Wenra. Dohled nad elektrárnami nechce komise provádět sama, ale prostřednictvím "nezávislých bezpečnostních úřadů", které by měly nahrazovat rozhodnutí jednotlivých vlád. EK spolu se skupinou expertů z členských zemí by pak jejich rozhodnutí kontrolovala a případně zažalovala stát, který by nezajistil potřebnou bezpečnost.
</TEXT>
<HEADING>
Unie chce omezit dovoz ruského paliva
</HEADING>
<TEXT>
Návrh předpokládá i vytvoření fondů, z nichž by se platilo odstavení elektráren v případě jejich dosloužení. To by si vyžádalo mezi 200 miliony a jednou miliardou eur (přes šest až 30 miliard korun) na jeden reaktor. Ideálem komise jsou fondy spravované nezávislými veřejnými institucemi, jak je tomu ve Španělsku či Itálii. Kandidátské země se obávají především toho, jak budou v budoucnu moci nakládat s jaderným odpadem. Až dosud jej byly zvyklé odvážet do Ruska, odkud nakupují palivo. Patnáctka se chce nejpozději do roku 2008 shodnout na jednom nebo více nových úložištích na svém území. Do výzkumu zpracování odpadů investuje EK do roku 2006 90 milionů eur a dalších 186 milionů půjde do Společného výzkumného centra. I přes protesty Moskvy jde také o omezení dovozu jaderného paliva ze třetích zemí, například Ruska, do států EU na 20 procent. Komise doufá, že začátek vyjednávání o obchodu s energiemi s Ruskem přinese i společné stanovisko k bezpečnosti tamních, dosud funkčních reaktorů první generace.
Návrh předpokládá i vytvoření fondů, z nichž by se platilo odstavení elektráren v případě jejich dosloužení. To by si vyžádalo mezi 200 miliony a jednou miliardou eur (přes šest až 30 miliard korun) na jeden reaktor. Ideálem komise jsou fondy spravované nezávislými veřejnými institucemi, jak je tomu ve Španělsku či Itálii. Kandidátské země se obávají především toho, jak budou v budoucnu moci nakládat s jaderným odpadem. Až dosud jej byly zvyklé odvážet do Ruska, odkud nakupují palivo. Patnáctka se chce nejpozději do roku 2008 shodnout na jednom nebo více nových úložištích na svém území. Do výzkumu zpracování odpadů investuje EK do roku 2006 90 milionů eur a dalších 186 milionů půjde do Společného výzkumného centra. I přes protesty Moskvy jde také o omezení dovozu jaderného paliva ze třetích zemí, například Ruska, do států EU na 20 procent. Komise doufá, že začátek vyjednávání o obchodu s energiemi s Ruskem přinese i společné stanovisko k bezpečnosti tamních, dosud funkčních reaktorů první generace.
</TEXT>
</DOC>
<DOC>
<DOCID>LN-20021106042</DOCID>
<DOCNO>LN-20021106042</DOCNO>
<DATE>11/06/02</DATE>
<TITLE>
Úspěšný útok na představitele teroristické sítě v Jemenu je dalším zlomem ve válce proti terorismu
</TITLE>
<TEXT>
Útok na zařízení americké ropné firmy v Jemenu zřejmě plánovali teroristé, když je zasáhla raketa z bezpilotního letounu USA.
WASHINGTON/SANÁ - Jen málo toho zbylo z automobilu, v němž cestovalo šest členů teroristické sítě Al Kajda a který v neděli zasáhla raketa odpálená z amerického bezpilotního letounu Predator. Při útoku zemřel i jeden z hledaných teroristů Jemenec Alí Kad Sunía Harzí. Ten působil jako ochránce Usámy bin Ládina a mimo jiné se podílel na útoku na vojenskou loď USS Cole. Nejprve se spekulovalo o tom, že v automobilu explodovaly výbušniny, které teroristé převáželi. Později nejmenovaný americký zdroj oznámil, že akci zorganizovala americká Ústřední zpravodajská služba (CIA) a jemenské bezpečnostní složky. Na jedoucí vůz zaútočil bezpilotní letoun vybavený raketami Hellfire. Tyto letouny využívá CIA. Byť byl původně Predator určen pouze k výzvědné činnosti, v Afghánistánu byl poprvé vyzbrojen dvěma raketami Hellfire a úspěšně nasazen. Akce v Jemenu ukazuje, že bezpilotní letouny jsou velice vhodné pro boj s teroristy rozptýlenými po různých kontinentech. USA se díky nim mohou vyhnout nasazení svých jednotek na území cizího státu, což by bylo velice citlivé a mohlo by to oslabit vládu v Jemenu. Ta se snaží spolupracovat v boji proti terorismu, a proto by nebylo vhodné jí působit problémy. Útok na automobil s teroristy v Jemenu znamená podle expertů další zlom ve válce proti terorismu. Doposud používal tuto taktiku především Izrael či v menší míře Rusové proti Čečencům. "Jedinou cestou, jak je (teroristy) nalézt, je být trpělivý, vytrvalý a všechny je dostihnout. A USA právě tohle dělají. Jde o běh na dlouhou trať," řekl prezident George W. Bush po zásahu, který však odmítl jakkoli komentovat. Stejně skoupá na slovo jsou i CIA a americké ministerstvo obrany. To pouze oznámilo, že se akce nezúčastnili američtí vojáci. Ministr obrany Rumsfeld podotkl, že je dobré, pokud je Harzí mimo hru.
</TEXT>
<HEADING>
Útoky na průmyslové cíle?
</HEADING>
<TEXT>
Harzí a pět dalších mužů žilo na farmě v provincii Maríb severně od metropole Saná. "(Bezpečnostní síly) monitorovaly farmu několik měsíců a všechny informace předávaly Američanům," řekl agentuře AP jeden z jemenských zdrojů. V automobilu, ve kterém šestice jela, byly naloženy výbušniny. Po zásahu raketou došlo k další explozi, což vysvětluje, proč z vozidla zbylo pouze několik pokroucených plechů. Není příliš pravděpodobné, že by teroristé převáželi výbušniny připravené k detonaci. To znamená, že k explozi nedošlo samovolně. Co bylo cílem této teroristické buňky? V provincii Maríb působí americká ropná společnost Hunt Oil, která má kvůli zajištění bezpečnosti poměrně dobré vztahy z tamními kmeny. Před třemi dny však někdo zahájil palbu na jednu z firemních helikoptér. "Útok na francouzský tanker u jemenských břehů a střelba na vrtulník Hunt Oil naznačuje, že skupiny napojené na Al Kajdu v Jemenu se možná začínají zaměřovat na cíle západních ropných společností," praví se v analýze respektované skupiny Stratfor. Teroristé tedy mohli mít v plánu likvidaci nějakého zařízení firmy Hunt Oil.
Harzí a pět dalších mužů žilo na farmě v provincii Maríb severně od metropole Saná. "(Bezpečnostní síly) monitorovaly farmu několik měsíců a všechny informace předávaly Američanům," řekl agentuře AP jeden z jemenských zdrojů. V automobilu, ve kterém šestice jela, byly naloženy výbušniny. Po zásahu raketou došlo k další explozi, což vysvětluje, proč z vozidla zbylo pouze několik pokroucených plechů. Není příliš pravděpodobné, že by teroristé převáželi výbušniny připravené k detonaci. To znamená, že k explozi nedošlo samovolně. Co bylo cílem této teroristické buňky? V provincii Maríb působí americká ropná společnost Hunt Oil, která má kvůli zajištění bezpečnosti poměrně dobré vztahy z tamními kmeny. Před třemi dny však někdo zahájil palbu na jednu z firemních helikoptér. "Útok na francouzský tanker u jemenských břehů a střelba na vrtulník Hunt Oil naznačuje, že skupiny napojené na Al Kajdu v Jemenu se možná začínají zaměřovat na cíle západních ropných společností," praví se v analýze respektované skupiny Stratfor. Teroristé tedy mohli mít v plánu likvidaci nějakého zařízení firmy Hunt Oil.
</TEXT>
</DOC>
<DOC>
<DOCID>LN-20021106043</DOCID>
<DOCNO>LN-20021106043</DOCNO>
<DATE>11/06/02</DATE>
<GEOGRAPHY>TOKIO</GEOGRAPHY>
<TEXT>
Komunistická Severní Korea přišla s dalším nátlakovým prostředkem, který má posílit její pozici na mezinárodní scéně. Po nedávném přiznání, že pokračuje ve vývoji jaderných zbraní, včera KLDR pohrozila obnovením raketových testů. Učinit tak chce v případě, že nenastane zásadní pokrok v normalizaci vztahů mezi Severní Koreou a Japonskem. KLDR šokovala okolní země v roce 1998, když odpálila raketu, která přeletěla japonské území. Následně uvalila na zkoušky moratorium, které mělo vypršet příští rok. Nedávno oznámila, že testy zůstanou pozastaveny i po tomto datu.
</TEXT>
</DOC>
<DOC>
<DOCID>LN-20021106044</DOCID>
<DOCNO>LN-20021106044</DOCNO>
<DATE>11/06/02</DATE>
<GEOGRAPHY>ANKARA</GEOGRAPHY>
<TEXT>
Vítěz tureckých parlamentních voleb - Strana spravedlnosti a rozvoje (AKP) - má o jednu starost méně. Vlivná armáda, která v minulosti proti řadě islamisticky orientovaných uskupení zasáhla, nemá proti jejímu nástupu k moci námitky. "Byly to velmi demokratické volby bez incidentů. Výsledek je odrazem vůle našeho lidu a já jej mohu jen respektovat," prohlásil hlavní velitel armády Hilmi Ozkok během návštěvy USA. Špičky AKP začaly včera jednat o obsazení postu premiéra.
</TEXT>
</DOC>
<DOC>
<DOCID>LN-20021106045</DOCID>
<DOCNO>LN-20021106045</DOCNO>
<DATE>11/06/02</DATE>
<GEOGRAPHY>VARŠAVA</GEOGRAPHY>
<TEXT>
Trojice rotvajlerů usmrtila v pondělí večer v polské přímořské obci Reda sedmiletou dívku. Majitelům psů naměřili později policisté v krvi dvě promile alkoholu. Malá Emilka právě hledala svou matku a psi na ni zaútočili ve chvíli, kdy vešla na pozemek majitelů. K podobnému incidentu došlo včera i v Maďarsku, kde dva němečtí ovčáci vážně zranili dvě ženy a tříleté dítě.
</TEXT>
</DOC>
<DOC>
<DOCID>LN-20021106046</DOCID>
<DOCNO>LN-20021106046</DOCNO>
<DATE>11/06/02</DATE>
<TITLE>
Případ senátora Železného odkrývá slabiny nejvyššího zákona českého státu
</TITLE>
<TEXT>
S vydáním vyšetřovatelům nemám problém, prohlásil po svém zvolení náhle imunní senátor Vladimír Železný. Nejprve by ale bylo dobré, dodal ředitel TV Nova, aby se Senát podrobně seznámil s mým případem a posoudil, zda tu nejde o šikanu s politickým pozadím (Železný mluvil o "politické kauze").
Zvláštní situace. Zákonodárná moc je tu volána k odpovědnosti arbitra, který má zhodnotit, či dokonce zastavit už dlouho rozjeté vyšetřování nezávislého justičního aparátu (pokud senátoři Železného odmítnou vydat, bude navždy zbaven obvinění). Ústavní pravomoci k tomu Senát má, ale při sepisování ústavy se asi nepočítalo s tím, že senátoři budou muset dávat posudek zpětně k dávno rozjetému případu. Přímo v aplikaci nejvyššího zákona státu tím dochází k vážné kolizi. Zasahování do trestního řízení v kterémkoli okamžiku, které již delší dobu široce kritizuje ODS (mj. Ivan Langer) i ČSSD (mj. místopředseda vlády Pavel Rychetský), je v české ústavě dáno výhradně prezidentovi. V případě Vladimíra Železného by tutéž pravomoc "zastavit řízení" fakticky získala i horní komora parlamentu. Tato do očí bijící nesrovnalost je dobrým podnětem pro Ústavní soud, který je však v kauze imunity senátora Železného až tou poslední instancí. První na řadě je samozřejmě sám Vladimír Železný. Už z jeho výše uvedené reakce je vidět, že nováček mezi senátory trpí v názoru na vyšetřování sebe sama dost velkou rozpolceností. Jsem pro, aby policie vše podrobně vyšetřila, protože jsem nevinný, ale bylo by lépe, kdyby se nejprve vše ještě propralo na politické úrovni. Struktura "souhlasím, ale..." je variantou oblíbeného tématu francouzské psychoanalytické školy. Podobná věta vždy neomylně signalizuje, že téma, o němž se hovoří, patří k vnitřně nevyřešeným fixacím pacienta (tady má kořeny i fetišismus ideologie). Když s něčím souhlasím, jak potom můžu říkat ale? Běžným jazykem by se dalo říct, že je to projev nečistého svědomí. "Souhlasím s vyšetřováním, ale..." je totéž, jako kdyby někdo řekl, "Souhlasím s vámi, ale pravdu nemáte". Nebo - aby napětí bylo ještě lépe vidět - "Nejsem rasista, vím že všichni jsme lidé, ale ti Cikáni stejně dělají všude strašný nepořádek". Vladimír Železný není pacient, který si přišel dobrovolně lehnout na analytikovo lůžko. Ale mluví do médií, kde tato jazyková struktura funguje úplně stejně. Železný totiž mezi řádky, v narážkách, nikoli na plná ústa, říká: "Rád se vydám policii, není to pro mne problém, ale policie je politicky zmanipulovaná." Zpolitizování případu a zpochybnění kompetence policie - ono "ale" navíc je tou nejlepší metodou, jak rozmlžit fakta a souvislosti a udělat ze sebe oběť ještě dřív, než vůbec došlo k soudu. (Úplně stejně to dělá právník Karla Srby a komunistický kandidát na post prezidenta Miroslav Kříženecký, i když jeho mediální prostředky jsou daleko jemnějšího kalibru. Druhá strana zase považuje vyšetřovaného za předem odsouzeného.)
</TEXT>
<HEADING>
Manipulace a lepší pověst
</HEADING>
<TEXT>
Vladimír "Ale" Železný tedy nejspíš sám o vydání nepožádá a bude se snažit zhustit politickou mlhu kolem svého případu. Rozpustit ji mohou jedině senátoři. Jenže najdou k tomu odvahu, když se před nimi objeví zručný manipulátor, který má v tomto oboru několikaletý televizní trénink? Sympatie k Železnému a jeho mediální vliv, i když slábnoucí, nebude v rozhodování senátorů bezvýznamným faktorem. Pokud by ovšem Senát kvůli tomu Železného přikryl hávem beztrestnosti, přímo by tím přiznal politické pozadí případu a lepšící se pověst horní parlamentní komory by utrpěla nepřehlédnutelný šrám. Železný není přece podezřelý z malé bouračky v lehké opilosti, nýbrž z velkých finančních machinací. Právě proto spis ředitele Novy s největší pravděpodobností nespadne pod stůl, ale bude doplněn a uzavřen. Navzdory imunitě, k níž se Vladimír Železný utekl schválně tak nápadně, aby jej z podobné zištnosti nemohl nikdo obviňovat. Pro Senát tím nic nekončí. Extrémní případ Vladimíra Železného dostatečně jasně předvedl, jak nesmyslně široce je koncipována imunita zákonodárců. A útěkáři se mohou množit. Kandidaturu jim vzhledem k posvátné zásadě presumpce neviny nemůže nikdo zakázat. Ale proč jim dopředu neříct, že tím pro své trestní řízení nic nezískají. A jít aspoň jednou příkladem "demokraticky vyspělejší" Francii, která má jednoho takového útěkáře přímo ve svém čele.
Vladimír "Ale" Železný tedy nejspíš sám o vydání nepožádá a bude se snažit zhustit politickou mlhu kolem svého případu. Rozpustit ji mohou jedině senátoři. Jenže najdou k tomu odvahu, když se před nimi objeví zručný manipulátor, který má v tomto oboru několikaletý televizní trénink? Sympatie k Železnému a jeho mediální vliv, i když slábnoucí, nebude v rozhodování senátorů bezvýznamným faktorem. Pokud by ovšem Senát kvůli tomu Železného přikryl hávem beztrestnosti, přímo by tím přiznal politické pozadí případu a lepšící se pověst horní parlamentní komory by utrpěla nepřehlédnutelný šrám. Železný není přece podezřelý z malé bouračky v lehké opilosti, nýbrž z velkých finančních machinací. Právě proto spis ředitele Novy s největší pravděpodobností nespadne pod stůl, ale bude doplněn a uzavřen. Navzdory imunitě, k níž se Vladimír Železný utekl schválně tak nápadně, aby jej z podobné zištnosti nemohl nikdo obviňovat. Pro Senát tím nic nekončí. Extrémní případ Vladimíra Železného dostatečně jasně předvedl, jak nesmyslně široce je koncipována imunita zákonodárců. A útěkáři se mohou množit. Kandidaturu jim vzhledem k posvátné zásadě presumpce neviny nemůže nikdo zakázat. Ale proč jim dopředu neříct, že tím pro své trestní řízení nic nezískají. A jít aspoň jednou příkladem "demokraticky vyspělejší" Francii, která má jednoho takového útěkáře přímo ve svém čele.
</TEXT>
</DOC>
<DOC>
<DOCID>LN-20021106047</DOCID>
<DOCNO>LN-20021106047</DOCNO>
<DATE>11/06/02</DATE>
<TITLE>
Stojí za buntem v KDU-ČSL Jan Kasal?
</TITLE>
<TEXT>
Poslanec Miroslav Kalousek se rozhodl v médiích vypálit silná slova o volebním debaklu KDU-ČSL a odpovědnosti vedení strany v čele s Cyrilem Svobodou. Zda jeho výstřel z Aurory zabral a sešikoval k útoku více rebelů, bude jasnější po zasedání celostátního výboru strany 7. listopadu. Někteří politici na podobný signál čekali. Tím spíš, že z nich Kalousek sňal možný hřích podněcování k bratrovraždě, který patří v usedlém lidoveckém prostředí k nejtěžším proviněním. Možná by zhřešili i bez Kalouska, ale jen pokud by měli zaručené vítězství. A to je nyní pochybné: uškodilo straně víc paktování se socialisty nebo s unionisty, jež se Svobodovi nikdy nezamlouvalo? Většína lidovců na loňském sjezdu strany dala Svobodovi přednost před Janem Kasalem nejen proto, aby se stal ozdobou volebních kampaní. I mnozí delegáti z jižní Moravy, bašty kaslovců, s levicovějším Svobodou spojovali šanci na vyvedení strany z poměrně úzce vymezeného sociálně-politického ghetta. Sotva si při tom mohli myslet, že mu na to stačí jen jeden rok. S Kasalem spjatému Kalouskovi jeho střelmistrovské výkony v minulosti příliš úspěchu nepřinesly. Spíš naopak - výhrůžky žalobou na Svobodu kvůli osobní urážce se příliš nelíbily. Spokojen zato může být Kasal, který si již dávno navykl posílat dotěrné novináře za tímto svým fámulusem. I nyní vzkázal, že nechá personální změny "na jiných". V kuloárech pak může vysvětlit, že se střílelo jen slepými. To pro případ, pokud by si příliš horliví rebelové všimli, že ve vedení sedí i on. A to už hodně dlouho.
</TEXT>
</DOC>
<DOC>
<DOCID>LN-20021106048</DOCID>
<DOCNO>LN-20021106048</DOCNO>
<DATE>11/06/02</DATE>
<TITLE>
Souboj o čelo Senátu bude vyrovnaný
</TITLE>
<TEXT>
Změna poměru sil v Senátu přiměla ODS ke snaze o obsazení předsednického křesla této komory. Václav Klaus vyslovil nápad a vzápětí se vynořila jména tří případných předsedů z řad ODS. Posuzujeme-li "kandidovatelnost" každého z nich, vyjde nám jako nejpravděpodobnější soupeř stávajícího předsedy Dagmar Lastovecká. Její dva kolegové Přemysl Sobotka a Mirek Topolánek mají u stranických bossů "škraloup". Paní Lastovecká je přijatelná i pro ostatní strany a její kompetence a autoritu nikdo nezpochybnil. V souboji o křeslo druhého nejvyššího ústavního činitele tedy půjde o matematiku - nebo spíš o kupecké počty. Za dosavadního předsedu Petra Pitharta se jednoznačně postavila jeho mateřská KDU-ČSL. Měly by se pro něj teoreticky vyslovit i koaliční partneři, ČSSD a US-DEU, ale kdo ví? Unionisté se momentálně intenzivně zabývají "spolknutím" maximálního množství nezávislých senátorů. Proč by však Pitharta neměli podpořit? ODS potřebuje 15 hlasů, pokud nabídnou ČSSD slušný obchod (třeba prezidentkou volbu), podpoří je komunisté (momentální příznivci poměrného zastoupení) a doktor Železný, mohou to teoreticky zvládnout. Vůbec není vyloučena i jiná varianta: ČSSD se domluví s lidovci o podpoře Pitharta a získá kompenzaci při prezidentské volbě. Pithart zůstane v čele Senátu, ale prezidentské šance budou vepsí. Historiku Pithartovi by mělo být zřejmé, že když se jeho politická kariéra pohybuje po dvouleté sinusoidě, nalézá se momentálně ve fázi sestupu. Úvaha, zda je lepší vrabec, nebo holub, nebude jednoduchá.
</TEXT>
</DOC>
<DOC>
<DOCID>LN-20021106049</DOCID>
<DOCNO>LN-20021106049</DOCNO>
<DATE>11/06/02</DATE>
<TITLE>
Vnitro si chce při summitu zařádit
</TITLE>
<TEXT>
"Nenechají do sebe dlouho bušit," řekl v pondělí ministr vnitra o policistech připravujících se na summit NATO. Na hraničních přechodech i v hlavním městě bude zostřený režim, informují nás pracovníci bezpečnosti. Přípravu na akci, jež začne za necelé tři týdny, tedy rozhodně "bezpečnostní složky" nepodcenily. Nebo ano? Ministr Gross si dělá "do foroty" tak důkladné alibi, že při sebevětším průšvihu může říci: udělali jsme vše, co bylo v našich silách. Při přípravě vrcholného setkání politiků si tak počíná trochu jako kocourkovský radní. Podle kvalifikovaných odhadů do Prahy na konci listopadu přijede rozhodně méně lidí než na zasedání MMF roce 2000, to ostatně nepopírá ani ministerstvo. Čím je však summit blíž, tím disponuje ministerstvo "zaručenějšími" zprávami, že dorazí nějací zlí chlapíci toužící po tom, aby "nám rozmlátili matičku stověžatou". Za Grossovou mediální dělostřeleckou přípravou se neskrývá nic jiného než obhajoba enormních nákladů a masového nasazení policistů, kterým má být tolerováno co nejtvrdší chování. Ministr Gross ztratil cit pro míru a je s podivem, že si toho nikdo nevšiml.
</TEXT>
</DOC>
<DOC>
<DOCID>LN-20021106050</DOCID>
<DOCNO>LN-20021106050</DOCNO>
<DATE>11/06/02</DATE>
<TEXT>
Rakouský populista Jörg Haider se letos již potřetí vrátil s výrazem morálního vítěze nad americkým "brutálním imperialismem" z návštěvy u Saddáma Husajna. Podle novinářů není ale jasné, s kým v Bagdádu jednal v únoru byl jeho partnerem diktátorův dvojník. Korutanský hejtman jistě, i přes tuto poněkud zahanbující zkušenost, ani nyní ve vládním paláci nevytasil metr a nepřeměřoval lícní kosti partnera, aby prověřil jeho pravost. Třeba se ale poučil od svých "iráckých přátel" a vyslal k nim na oplátku svého dvojníka. Ve světě velké politiky ostatně není podstatné, zda si spolu potřásají rukama lidé z masa a kostí, dvojníci či jejich elektronické obrazy. K tomu, aby na Haiderových rukou ulpěla krev Saddámových obětí, jak řekl jeden z rakouských opozičních politiků, stačilo to, co opakovaně hlásá do světa: Husajn je bez viny. Zda Haiderův partner byl echt či jen padělek, není podstatné ani pro rakouské podnikatele, na něž se odvolával Herbert Haupt, Haiderův nástupce v čele vládní strany Svobodných. Velké firmy nás žádaly o přímluvu, tvrdil. Peníze na jejich kontech nijak virtuální nebudou. Bez ohledu na to, zda se v celé tragikomedii někdo nechal zastoupit dublérem.
</TEXT>
</DOC>
<DOC>
<DOCID>LN-20021106051</DOCID>
<DOCNO>LN-20021106051</DOCNO>
<DATE>11/06/02</DATE>
<TITLE>
Ad LN 4. 11.: Nezávislí senátoři chtějí založit vlastní klub
</TITLE>
<TEXT>
Nízká volební účast a úspěch nezávislých ukazuje částečně na zklamání nad současnými zastupiteli. Je otázka, jak moc je to vina jejich a nakolik nerealistických představ voličů o možnostech demokracie. To samé zklamání zapříčinilo i vznik a dřívější volební úspěchy "nezávislé strany" Unie svobody. Ta se v očích notorických nespokojenců zaprodala tím, že podepsala spolupráci s ČSSD. Mimochodem těžko říci o co jiného než o účast ve vládě by strana měla usilovat, ale budiž. Tak tedy přišla řada na ještě nezávislejší formu. Ono magické a samospasitelné slovo nyní zajistilo 8 čerstvých senátorů z mimoparlamentních stran. Ale opravdu zajímavé to bude až po několika skandálech některých z oněch osmi statečných. Stačí, aby se některý opravdu pokusil něco prosadit a kvůli tomu přistoupil na nějaký kontroverzní politický handl - podpora za podporu. To bude již skutečný problém, koho budeme volit potom?
</TEXT>
</DOC>
<DOC>
<DOCID>LN-20021106052</DOCID>
<DOCNO>LN-20021106052</DOCNO>
<DATE>11/06/02</DATE>
<TITLE>
Ad LN 1. 11.: Zajíc Zaza míří do Senátu
</TITLE>
<TEXT>
Když jsem se dozvěděl, že rodiče chtějí volit Železného, docela mě to šokovalo a hned jsem jim přednesl argumenty, které jsou dnes tak často slyšet a které všichni už několikrát slyšeli. Dostalo se mi však nečekaně logického vysvětlení. Jde o to, co je pan Železný ochoten za křeslo v Senátu vyměnit. Nejen že je (prý) ochoten darovat svůj senátorský plat na dobročinné účely, ale snaží se dávat okatě najevo, jak je schopen pomoci rozvoji znojemského regionu. A já věřím tomu, že je schopen a ochoten to pro svůj mediální obraz skutečně udělat. Každý kdo navštívil někdy Znojemsko, musel poznat, že tento region je dost zanedbaný. Jeden známý mě překvapil poznámkou, že jednou zabloudil po špatných silničkách v tomto regionu a byl šokován ubohostí vesniček. A to má zkušenosti z Ukrajiny. Něco podobného u nás nečekal. Doufám, že to obyvatele tohoto regionu neurazilo, ale i já sám jsem zde prožil prvních 18 let života. Tuším, že jestli tomuto regionu může někdo pomoci, tak to není nějaká nula, pro kterou je Senát šancí dostat se nahoru.
</TEXT>
</DOC>
<DOC>
<DOCID>LN-20021106053</DOCID>
<DOCNO>LN-20021106053</DOCNO>
<DATE>11/06/02</DATE>
<TITLE>
Ad LN 4. 11.: Závislí Nezávislí
</TITLE>
<TEXT>
Voličská nechuť ke straníkům se projevila již v minulých komunálních volbách. I v těch letošních občané nejčastěji volili zástupce tzv. nezávislých kandidátů. Většinou si neuvědomili, že je to dost nebezpečné. Pod líbivou značkou se do voličské přízně vloudily i skupiny velmi závislých "nezávislých". Základem jejich závislosti byl skupinový zájem, a to mnohdy výrazně vyhraněný. Možnost rozhodovat o obecním hospodaření a prosazovat (i proti vůli občanů) své představy je lákavá a znamená soudržnost téměř mafiánskou.
</TEXT>
</DOC>
<DOC>
<DOCID>LN-20021106054</DOCID>
<DOCNO>LN-20021106054</DOCNO>
<DATE>11/06/02</DATE>
<TITLE>
Ad LN 30. 10.: Investice do ministra Němce
</TITLE>
<TEXT>
Veřejnost se může právem pozastavovat nad tím, že investice státu do opravy čtyř bytů pro bydlení pana ministra a jeho tří náměstků by se státu vracela sto let. Přitom by měla právem očekávat, že podobně jako v ostatních vyspělých zemích by se měla vrátit za zhruba 15 let. Potom by se však v rámci spravedlnosti měla táž veřejnost pozastavovat nad tím, že regulace nájemného nutí pronajímatele, ať již obecní, nebo soukromé k témuž. Stačí si porovnat tato čísla. Průměrná cena bytu v ČR činí asi 20 000 Kč/m 2 podlahové plochy bytu. Průměrné regulované nájemné asi 200 - 250 Kč/m 2 ročně. Prostým dělením dostaneme hrubou návratnost vložených prostředků za právem odsuzovaných sto let. Pochopitelně, že náklady na velké a malé opravy, reálné odpisy, daně, pojištění atd. toto regulované nájemné převyšují asi o 200 - 300 %. Veškeré investice ze státních nebo obecních peněz do nájemních bytů, které jsou dále pronajímány za regulované nájemné, mají tedy přesně stejnou návratnost jako investice do bydlení pana ministra. V těchto neefektivních investicích končí ročně mnoho miliard korun, aniž by se nad tím někdo vážně pozastavoval. Proti tomu je 38 milionů korun vynaložených na opravu ministerských bytů kapkou v moři.
</TEXT>
</DOC>
<DOC>
<DOCID>LN-20021106055</DOCID>
<DOCNO>LN-20021106055</DOCNO>
<DATE>11/06/02</DATE>
<TITLE>
Ad LN 29. 10.: Pyrrhovo vítězství
</TITLE>
<TEXT>
Zdá se téměř neuvěřitelné, že i někteří Češi (čtenáři LN) vyjadřují nepřímo podporu ruské brutalitě tím, že varují před ustavením nezávislého Čečenska jako dalšího tábora pro výcvik teroristů. Proč vůbec terorismus v Čečensku vznikl? Je to důsledek bezohledné ruské mocenské politiky a lhostejnosti světa vůči bestialitě ruských vojsk. Původně vlažní muslimové se radikalizují tím víc, čím se jejich boj za svobodu zdá beznadějnější. Čečenský terorismus je způsoben zoufalstvím, nikoli snahou zničit a poislámštit svět.
</TEXT>
</DOC>
<DOC>
<DOCID>LN-20021106056</DOCID>
<DOCNO>LN-20021106056</DOCNO>
<DATE>11/06/02</DATE>
<TITLE>
Ad LN 1. 11.: Za znásilnění poslal soud vodáky do vězení
</TITLE>
<TEXT>
V denním tisku se čas od času objeví zprávy o rozsudcích nad pachateli znásilnění, často s detailním popisem těchto hrůz. Pokud pachatel nevyvázne rovnou s podmínkou, je potrestán často poměrně nízkým trestem vězení 1 - 3 roky. Majetková kriminalita v naší zemi je často trestána daleko vyššími tresty. Považujeme to za skandální nepoměr, který vyvolává dojem, že v naší společnosti má majetek větší hodnotu než osobní důstojnost a integrita. Důrazně protestujeme!
</TEXT>
</DOC>
<DOC>
<DOCID>LN-20021106057</DOCID>
<DOCNO>LN-20021106057</DOCNO>
<DATE>11/06/02</DATE>
<TITLE>
Ad Pátek 1. 11.: Milovník poezie čelí úpadku doby
</TITLE>
<TEXT>
V rozhovoru se herec a bavič Jiří Krampol vyjádřil tak neskutečným způsobem o legendární dvojici Voskovec a Werich, že jsem nechtěla věřit vlastním očím. Pana baviče štve, když je někdo vychvaluje, a jeho teta prý říkala, že když byli v háji, tak vzali Ference Futuristu, aby na ně vůbec někdo chodil. Pak komunisti prý v podstatě Wericha odsunuli k životní penzi "tamhle někde na Kampě" a "ten druhej" utekl (uvozovky autorka). Mohu pana Krampola ujistit, že divadlo V a W praskalo ve švech a že Ferenc Futurista tam byl poměrně krátkou dobu, poněvadž jeho humor byl na toto divadlo trochu vulgární. Zřejmě panu Krampolovi stačila informace od jeho tety. Myslím, že jako malý národ nemáme v oblasti kultury tolik osobností, abychom si mohli dovolit hovořit o nich s urážlivou přezíravostí.
</TEXT>
</DOC>
<DOC>
<DOCID>LN-20021106058</DOCID>
<DOCNO>LN-20021106058</DOCNO>
<DATE>11/06/02</DATE>
<TITLE>
Počátkem tohoto týdne došlo v Izraeli k dalšímu krvavému teroristickému útoku. Intifáda Al Aksá tedy pokračuje na plné obrátky. S ní spojená hospodářská krize v Izraeli se neustále prohlubuje a izraelská ekonomika je na pokraji kolapsu. Vláda národní jednoty nebyla schopna během svého devatenáctiměsíčního trvání tuto svízelnou situaci nijak řešit. Její nedávný kolaps vyústil v Šaronovu včerejší demisi a vyhlášení nových voleb. Ty ale k lepšímu s největší pravděpodobností nepovedou. K pádu izraelské vlády národní jednoty došlo poté, co levicová Strana práce (SP) nepodpořila svým hlasem státní rozpočet, neboť v jeho rámci byly rozděleny fondy pro židovské osady na Západním břehu a v pásmu Gazy. Přestože šlo o pádný důvod koalici opustit, neboť židovské osady skutečně jsou překážkou při řešení konfliktu mezi Izraelci a Palestinci, analytici považují rozhodnutí lídra SP, dosavadního ministra obrany ben Eliezera, za politické. Jednak Benjamin ben Eliezer již několikrát předtím podpořil rozhodnutí vlády, jež byla ve prospěch židovských osad na okupovaných územích, jednak se koncem měsíce budou konat ve Straně práce primárky.
</TITLE>
<HEADING>
Rádobyhrdina Eliezer
</HEADING>
<TEXT>
"Ben Eliezer tento rádobyhrdinský čin potřeboval jako sůl," píše komentátor deníku Jerusalem Post Josef Goell. V předvolebních průzkumech totiž ben Eliezer pokulhává za starostou Haify Abrahamem Mitznou a poslancem Haimem Ramonem, kteří s ním soutěží o vedení strany. Podle některých analytiků je ben Eliezer spoluprací s premiérem Arielem Šaronem před izraelskou levicí natolik zdiskreditován, že mu jeho rozhodnutí opustit vládu jen stěží zajistí znovuzvolení do čela strany, či dokonce výhru v nadcházejících volbách. Ben Eliezerův tah tedy ohrožuje nejen jeho vlastní postavení, ale i pozici Ariela Šarona. Poskytl totiž Benjaminu Netanjahuovi příležitost, aby zostřil svůj boj o vedení Likudu a zahájil kampaň za získání premiérského křesla. Poté, co vláda padla, nabídl Šaron Netanjahuovi křeslo ministra zahraničních věcí. Ariel Šaron doufal, že se s Netanjahuem do vlády vrátí také ultrapravicový blok Ichud Leumi-Israel Beitenu, který Netanjahua podporuje. V této konstelaci Šaron doufal přežít až do konce svého volebního období. Hned po zveřejnění Šaronovy nabídky vystoupil Netanjahu v izraelské televizi a prohlásil, že pokud přijme Šaronovu nabídku, bude prosazovat vyhoštění palestinského lídra Jásira Arafata, postaví se proti vzniku palestinského státu a bude usilovat o posunutí plánovaného bezpečnostního plotu hlouběji na Západní břeh. Také ultrapravicový blok Ichud Leumi-Israel Beitenu prohlásil, že není ochoten vstoupit do Šaronovy vlády, aniž by se posunula doprava ve smyslu zmíněných Netanjahuových priorit.
</TEXT>
<HEADING>
Pragmatik Šaron
</HEADING>
<TEXT>
Ariel Šaron s těmito postoji možná v duchu souhlasí, nicméně jako pragmatik chápe, že si nemůže dovolit je prosazovat. Jednak by si znepřátelil Američany, kterým slíbil, že se jeho nová vláda svými postoji nebude lišit od té staré. Také by rozpoltil veřejnost pravého středu, která je podle průzkumů veřejného mínění pro evakuaci většiny židovských osad na okupovaných územích. Šaronovi tedy nezbylo nic jiného než rezignovat a vyhlásit nové volby. Jak pro ben Eliezera, tak pro Šarona budou nové volby pravděpodobně osudné. Ben Eliezer zřejmě podlehne mladší gardě Strany práce, již reprezentuje Mitzna a Ramon. To je jen dobře, protože vláda národní jednoty "vykastrovala" levici. Ta má nyní šanci se rehabilitovat tím, že do svého čela dosadí nové tváře. To ale ještě neznamená, že bude schopna konkurovat pravicovému Likudu, který podle průzkumů veřejného mínění s přehledem vyhraje volby. S největší pravděpodobností ale nebude v jeho čele stát pragmatický Šaron, jehož pozice v Likudu slábnou, ale Netanjahu, jehož ultrapravicová rétorika nahání strach. Pod jeho vedením bude zřejmě nová americká mírová iniciativa odpískána a region se bude i nadále zmítat v temnu izraelsko-palestinského konfliktu a ekonomického úpadku.
Ariel Šaron s těmito postoji možná v duchu souhlasí, nicméně jako pragmatik chápe, že si nemůže dovolit je prosazovat. Jednak by si znepřátelil Američany, kterým slíbil, že se jeho nová vláda svými postoji nebude lišit od té staré. Také by rozpoltil veřejnost pravého středu, která je podle průzkumů veřejného mínění pro evakuaci většiny židovských osad na okupovaných územích. Šaronovi tedy nezbylo nic jiného než rezignovat a vyhlásit nové volby. Jak pro ben Eliezera, tak pro Šarona budou nové volby pravděpodobně osudné. Ben Eliezer zřejmě podlehne mladší gardě Strany práce, již reprezentuje Mitzna a Ramon. To je jen dobře, protože vláda národní jednoty "vykastrovala" levici. Ta má nyní šanci se rehabilitovat tím, že do svého čela dosadí nové tváře. To ale ještě neznamená, že bude schopna konkurovat pravicovému Likudu, který podle průzkumů veřejného mínění s přehledem vyhraje volby. S největší pravděpodobností ale nebude v jeho čele stát pragmatický Šaron, jehož pozice v Likudu slábnou, ale Netanjahu, jehož ultrapravicová rétorika nahání strach. Pod jeho vedením bude zřejmě nová americká mírová iniciativa odpískána a region se bude i nadále zmítat v temnu izraelsko-palestinského konfliktu a ekonomického úpadku.
</TEXT>
</DOC>
<DOC>
<DOCID>LN-20021106059</DOCID>
<DOCNO>LN-20021106059</DOCNO>
<DATE>11/06/02</DATE>
<TITLE>
Sérioví vrazi narušují svými činy stabilitu a funkčnost celé společnosti
</TITLE>
<TEXT>
Odstřelovače J. Allena Muhammada a jeho pomocníka, kteří v minulých týdnech šířili paniku a hrůzu v okolí Washingtonu, už policie dopadla. Sérioví vrazi však vyvolávají u veřejnosti nadále obavy a pobouření - v USA, ale i jinde ve světě, Česko nevyjímaje. Kdo jsou tito lidé? Jak uvažují a co je k jejich činům vede?
Sériové vraždy nejsou jevem ani novým, ani neobvyklým. Pouze pojem je relativně nový, v odborné literatuře se objevuje od 80. let 20. století. Sériový vrah je pachatel mnohonásobných úmyslných usmrcení. Od masového vraha se liší především tím, že mezi jeho činy je určitá prodleva, období tzv. emočního vychladnutí. Masový vrah zabíjí na jednom místě, v jeden časový moment větší množství lidí. Z odborné literatury i z beletrie jsou známy historické postavy sériových vrahů - Jacka Rozparovače, dr. Landrua. Z těch současnějších lze jmenovat Alberta DeSalva ("bostonského škrtiče") či Johna Gacyho z USA, ukrajinského Čikotyla, u nás např. Mrázka řádícího v 50. letech na Mostecku a Kladensku, Stehlíka a Straku v Praze nebo Hojera po celé tehdejší ČSSR. Ti všichni spáchali alespoň tři, zpravidla sexuálně motivované, vraždy, včetně pokusů o ně. Pro většinu sériových vražd s výjimkou některých sexuálně motivovaných - je typický racionální, plánovitý postup pachatele před činem, během činu a po něm. Vrah si pečlivě vybírá oběť i místo činu a často dlouhodobě oběť sleduje, aby poznal její zvyky.
</TEXT>
<HEADING>
Šakal a ti druzí
</HEADING>
<TEXT>
Sexuální motivaci má sice jen část sériových vrahů, nicméně právě tato skupina vyvolává u veřejnosti asi největší obavy či pobouření. Další skupina sériových vrahů je k zabíjení motivována snahou zbavit svět lidí "bezcenných", "nežádoucích", zkrátka lidí nehodných žít mezi ostatními. Jejich motivace je zřejmá z výběru obětí. Zaměřují se zpravidla na nějak nápadné, svým chováním, vzhledem či zaměřením vybočující skupiny obyvatelstva, např. na prostitutky, exhibující homosexuály, žebráky. Oběť může být v tomto případě náhradním objektem, zastupujícím osobu (osoby), která pachateli v minulosti nějak ublížila. Stejně jako ostatní sérioví vrazi, zaměřují se i tito pachatelé na neznámé oběti. Způsobem provedení svých činů se mohou blížit třetí skupině, tedy vrahům, kteří si zajišťují touto trestnou činností pohodlný život. Hmotný prospěch je nejčetnějším motivačním činitelem objevujícím se u posledně jmenované skupiny. Tvoří ji např. profesionální - nájemní - zabijáci, loupežní vrazi, někteří vyděrači, ale také ženy, které si mohou opakovaným usmrcením svých - často jen krátkodobých - partnerů zlepšovat svou životní úroveň. Takovou sériovou vražedkyní u nás mohla být Čubírková. Z literatury a filmu jsou známi Bonnie (Parkerová) a Clyde (Barrow) či některé manželské "týmy", např. Copelandových. Své oběti si nevybírají podle jednoznačného klíče. Zatímco někteří zabíjejí své partnery, jiní se zaměřují na neznámé osoby. Způsob provedení naznačuje náhlý útok, rychlé usmrcení, zpravidla bez předchozího týrání oběti. Pokud vyšetřovatelé v případě "washingtonského střelce" potvrdí jeho požadavek "výkupného", pak i tohoto pachatele bude možno zařadit do skupiny kriminálních "podnikatelů".
</TEXT>
<HEADING>
Holmesův seznam vrahů
</HEADING>
<TEXT>
Sériové vraždy jsou téměř výlučně páchány lidmi, které sice nelze nazvat normálními, a to ani ve smyslu statistické normy, ale ani duševně nemocnými. Velké procento z nich vykazuje tzv. antisociální poruchu osobnosti, dříve označovanou jako psychopatie. Odhady procentuálního zastoupení psychopatů v této skupině se u jednotlivých badatelů liší, pohybují se mezi 60 a 100 %, spíše k horní hranici. Sexuální vrazi vůbec a sérioví sexuální vrazi zvláště - bývají považováni za nejpsychopatičtější, nejagresivnější a nejdelinkventnější. Takoví lidé bývají bezohlední, nespolehliví, neupřímní, necitliví, egocentričtí, neschopni soucitu, vcítění a lásky. Mnohonásobní vrazi se samozřejmě nevyskytují jen ve Spojených státech, byť američtí pachatelé patří asi k nejlépe popsaným. Tak např. Holmesův seznam sériových vrahů působících ve 20. století v USA obsahuje 184 jmen. Výskyt sériových vražd není specifický pro nějakou určitou zemi, objevují se zřejmě po celém světě. A stejně tak ani způsob provedení není geograficky typický - i my jsme měli svého "střelce", byl jím pověstný sexuální vrah Mrázek. Co však bude možná specifické pro USA, je mobilita pachatele a s tím související počet obětí. Obecně méně se v jiných zemích vyskytují pachatelé plnící určité "poslání" zbavit svět "nehodných" lidí. Ale ani ti se neomezují jen na USA, jak zřejmě naznačuje případ rakouského sériového vraha Jacka Unterwegera. Ptáme-li se po příčinách, nenacházíme jednoznačnou odpověď. Někteří pachatelé byli v dětství týráni, pohlavně zneužíváni, zatímco jiní nikoli a rodiny některých lze s trochou nadsázky označit za vzorové. Někteří utrpěli v minulosti nějaké trauma (např. úmrtí milované osoby), jiní ne. Někteří badatelé odmítají hledat příčiny závažného kriminálního chování v minulosti pachatelů a zdůrazňují, že v pozadí takového jednání je zvláštní poruchovost rozhodovacích procesů daného člověka, způsobená chybnými postoji či specifickým způsobem myšlení. Přítomnost sériového vraha, obvykle zdůrazněná médii, vyvolá zpravidla v blízkém okolí jeho místa působení masivní obavy až děs. Lidé, zvláště vrahovy "cílové skupiny", omezují svůj pohyb mimo domov, stávají se podezíravými, objevuje se tzv. strach ze zločinu. Protože vyšetřování této trestné činnosti je neobyčejně složité a pachatel nebývá záhy po prvním činu odhalen, narůstá počet obětí a obavy se postupně mohou měnit v pobouření nad "neschopností" příslušných úřadů. Sériový vrah tak poškozuje nejen oběti a jejich blízké (počty obětí pachatele vraždy zpravidla vysoce překračují počty skutečně usmrcených osob), ale i společnost jako takovou, její funkce a stabilitu.
Sériové vraždy jsou téměř výlučně páchány lidmi, které sice nelze nazvat normálními, a to ani ve smyslu statistické normy, ale ani duševně nemocnými. Velké procento z nich vykazuje tzv. antisociální poruchu osobnosti, dříve označovanou jako psychopatie. Odhady procentuálního zastoupení psychopatů v této skupině se u jednotlivých badatelů liší, pohybují se mezi 60 a 100 %, spíše k horní hranici. Sexuální vrazi vůbec a sérioví sexuální vrazi zvláště - bývají považováni za nejpsychopatičtější, nejagresivnější a nejdelinkventnější. Takoví lidé bývají bezohlední, nespolehliví, neupřímní, necitliví, egocentričtí, neschopni soucitu, vcítění a lásky. Mnohonásobní vrazi se samozřejmě nevyskytují jen ve Spojených státech, byť američtí pachatelé patří asi k nejlépe popsaným. Tak např. Holmesův seznam sériových vrahů působících ve 20. století v USA obsahuje 184 jmen. Výskyt sériových vražd není specifický pro nějakou určitou zemi, objevují se zřejmě po celém světě. A stejně tak ani způsob provedení není geograficky typický - i my jsme měli svého "střelce", byl jím pověstný sexuální vrah Mrázek. Co však bude možná specifické pro USA, je mobilita pachatele a s tím související počet obětí. Obecně méně se v jiných zemích vyskytují pachatelé plnící určité "poslání" zbavit svět "nehodných" lidí. Ale ani ti se neomezují jen na USA, jak zřejmě naznačuje případ rakouského sériového vraha Jacka Unterwegera. Ptáme-li se po příčinách, nenacházíme jednoznačnou odpověď. Někteří pachatelé byli v dětství týráni, pohlavně zneužíváni, zatímco jiní nikoli a rodiny některých lze s trochou nadsázky označit za vzorové. Někteří utrpěli v minulosti nějaké trauma (např. úmrtí milované osoby), jiní ne. Někteří badatelé odmítají hledat příčiny závažného kriminálního chování v minulosti pachatelů a zdůrazňují, že v pozadí takového jednání je zvláštní poruchovost rozhodovacích procesů daného člověka, způsobená chybnými postoji či specifickým způsobem myšlení. Přítomnost sériového vraha, obvykle zdůrazněná médii, vyvolá zpravidla v blízkém okolí jeho místa působení masivní obavy až děs. Lidé, zvláště vrahovy "cílové skupiny", omezují svůj pohyb mimo domov, stávají se podezíravými, objevuje se tzv. strach ze zločinu. Protože vyšetřování této trestné činnosti je neobyčejně složité a pachatel nebývá záhy po prvním činu odhalen, narůstá počet obětí a obavy se postupně mohou měnit v pobouření nad "neschopností" příslušných úřadů. Sériový vrah tak poškozuje nejen oběti a jejich blízké (počty obětí pachatele vraždy zpravidla vysoce překračují počty skutečně usmrcených osob), ale i společnost jako takovou, její funkce a stabilitu.
</TEXT>
</DOC>
<DOC>
<DOCID>LN-20021106060</DOCID>
<DOCNO>LN-20021106060</DOCNO>
<DATE>11/06/02</DATE>
<TITLE>
Britský list Daily Mirror získal za statisíce liber právo otisknout příběh Paula Burrella
</TITLE>
<TEXT>
Zásah královny Alžběty II. do soudního procesu Paula Burrella osvobodil. Zbývá zodpovědět otázku, proč královna potvrdila pro obhajobu klíčové informace až po třech týdnech soudního procesu.
LONDÝN - Bývalý komorník princezny Diany Paul Burrell prodal příběh o svém zadržení a následném soudním procesu britskému listu Daily Mirror. Ten mu údajně za "senzační" příběh zaplatil částku mezi 250 000 a 500 000 librami (přibližně 12,2 až 24,5 milionu korun). Burrell kromě toho souhlasil s rozhovorem pro televizní stanici Independent Television, která mu za něj zaplatí 100 tisíc liber. Bývalý královský komorník obžalovaný z krádeže více než 300 osobních věcí princezny Diany, byl v pátek osvobozen. Britská královna Alžběta II. totiž potvrdila, že několik týdnů před smrtí Diany ji Burrell v soukromém rozhovoru informoval o tom, že mu princezna svěřila některé své věci do úschovy. "Za můj příběh mi byla nabídnuta částka přesahující jeden milion liber. Není však mým zájmem vydělat co nejvíce peněz. Věřím, že mně Daily Mirror umožní sdělit, jak to opravdu bylo," zní Burrellovo prohlášení. O Burrellův příběh projevilo zájem více než 400 médií. První část příběhu bývalého královského komorníka přináší Mirror ve svém dnešním vydání.
</TEXT>
<HEADING>
Burrellovi hrozilo za krádež až
</HEADING>
<TEXT>
sedmileté vězení. Obžaloba vycházela z toho, že Burrell o svém "poručnictví" nad Dianinými věcmi nikomu neřekl. Načasování královnina zásahu do soudního procesu (těsně předtím, než měl svědčit sám obžalovaný) zvedlo vlnu spekulací o možném Burrellově plánu podělit se u soudu o tajené informace týkající se královské rodiny. Někteří politici dokonce vyslovili názor, že by měla královna uhradit výdaje za soudní řízení. Ty činí 1,5 milionu liber (asi 73,5 milionu korun). Celá řada kritiků odmítá přijmout tvrzení, že by královna na rozhovor s Burrellem, který se stal pro soud klíčovým, jednoduše zapomněla. "Každý premiér, který se s královnou setkal, vám řekne, že má perfektní paměť, že ví vše o všem," řekl republikánský poslanec Dennis Skinner. Na obranu královny v pondělí vystoupil britský premiér Tony Blair. Podle něj se královna zachovala "jak se patří". Blair zároveň vyloučil změnu systému soudnictví. Ten členy královské rodiny chrání před svědectvím u soudu. Kritici však tvrdí, že tato imunita by se měla vztahovat pouze na případy, kdy by svědectvím hrozilo vyzrazení státního tajemství.
sedmileté vězení. Obžaloba vycházela z toho, že Burrell o svém "poručnictví" nad Dianinými věcmi nikomu neřekl. Načasování královnina zásahu do soudního procesu (těsně předtím, než měl svědčit sám obžalovaný) zvedlo vlnu spekulací o možném Burrellově plánu podělit se u soudu o tajené informace týkající se královské rodiny. Někteří politici dokonce vyslovili názor, že by měla královna uhradit výdaje za soudní řízení. Ty činí 1,5 milionu liber (asi 73,5 milionu korun). Celá řada kritiků odmítá přijmout tvrzení, že by královna na rozhovor s Burrellem, který se stal pro soud klíčovým, jednoduše zapomněla. "Každý premiér, který se s královnou setkal, vám řekne, že má perfektní paměť, že ví vše o všem," řekl republikánský poslanec Dennis Skinner. Na obranu královny v pondělí vystoupil britský premiér Tony Blair. Podle něj se královna zachovala "jak se patří". Blair zároveň vyloučil změnu systému soudnictví. Ten členy královské rodiny chrání před svědectvím u soudu. Kritici však tvrdí, že tato imunita by se měla vztahovat pouze na případy, kdy by svědectvím hrozilo vyzrazení státního tajemství.
</TEXT>
</DOC>
<DOC>
<DOCID>LN-20021106061</DOCID>
<DOCNO>LN-20021106061</DOCNO>
<DATE>11/06/02</DATE>
<GEOGRAPHY>LONDÝN</GEOGRAPHY>
<TEXT>
Dva měsíce strávil devatenáctiletý Michael Carroll z Norfolku za výtržnictví v nápravném zařízení. Před soudem podle vlastních slov stanul již nespočetněkrát. Na ruce stále nosí elektronický náramek, který monitoruje jeho pohyb. Nyní se tento mladý výtržník stal dalším britským multimilionářem. V loterii vyhrál 9,736 milionu liber (asi 477 milionů korun). Carrollův vítězný tiket byl vůbec první, jaký si kdy koupil. "Musím říci, že jsem úplně ztratil řeč. Byl jsem tak šťastný," cituje Carrolla BBC. Nyní Carroll plánuje koupit pro sebe a svou stejně starou přítelkyni dům. I když Carroll přiznává, že není žádný andílek, vyhrané peníze prý nehodlá investovat do rychlých aut, luxusních dovolených ani snobského života.
</TEXT>
</DOC>
<DOC>
<DOCID>LN-20021106062</DOCID>
<DOCNO>LN-20021106062</DOCNO>
<DATE>11/06/02</DATE>
<TEXT>
Nemohu se odpoutat od autobiografického svazku známé české herečky Býti Švorcovou. Společenské změny způsobené posledními parlamentními volbami totiž naznačují potřebu nových, spravedlivějších dějin KSČ. Švorcová se o to pokusila zatím beletristickou formou a řekněme znovu, že zdařile. Jako mnohý komunista byla i malá Jiřinka podle vlastních slov zbožná, zpívala v kostele, měla ráda Masaryka a cvičila v Sokole. Do KSČ včas vstoupila už v roce 1946, cituji, "aby se o mně nemohlo říct, že vstupuju do strany z konjunkturálních důvodů až po vyhraných volbách". Stalinská éra ji znejistila, ale oči jí "definitivně otevřela" kniha Stewarta Stevena Výbušnina, odhalující roli CIA v rozpoutávání politických procesů. Občas se mylně soudí, že KSČ mocensky obsazovala důležité posty všech sfér veřejného života výhradně svými členy. Švorcová přesvědčivě dokazuje opak: "To, že jsem byla předsedkyní Svazu českých divadelních umělců, mě automaticky posunulo do pléna ÚV KSČ." Funkce "pomáhala otevírat dveře". Švorcová umožnila studium neprokádrovaným dětem, sehnala nedostatkové kroupy do zabíjačkových jelítek nebo pomohla přednostně i nekomunistovi k bytu. Okupace v srpnu 1968 je vysvětlena s odzbrojující moudrostí: "Když udělali něco tak velice nepopulárního, asi věděli proč!" Není možno mluvit o perzekuci v dobách tzv. normalizace řízené komunisty, neboť "Vasil Biľak nejednou prohlásil, že nikdo nebude posuzován za chování v té napjaté době v létě 68! Nevím, kdo nebo co způsobilo, že jeho slova zůstala pouhou proklamací." Kdo paralyzoval školství, krupařský průmysl a hospodaření s byty, kdo rozpoutal čistky a procesy? Méně důvtipný čtenáři, prahnoucí po jednoznačných vyzněních: žádný komunista již nemusí trpět výčitkami svědomí, že půl života aktivně náležel zločinecké organizaci. Za devastaci země je od začátku až do konce odpovědná americká CIA. Proces uvolňování atmosféry "nastartovaný" KSČ v sedmdesátých letech "byl ovšem vystoupením chartistů zastaven". Totéž se přihodilo v devětaosmdesátém: "Bylo jen otázkou času prokázat, že hospodářská prosperita se nevylučuje se socialistickým zřízením." Proto se taky "tak spěchalo s demontáží stávajícího společenského řádu". Díky "předsedovi Grebeníčkovi" dnes soudružka Švorcová opět může přednášet na stranických shromážděních; čemu vděčí za návrat na televizní obrazovky, není zatím úplně přesně známo. "Naši funkcionáři jsou lidé vzdělaní, se skutečnými a vysokými tituly, navíc mají šarm a čisté ruce. Naše strana se nerozpadla a nerozpadne, o tom jsem přesvědčena." Krásných 20 procent voličů už teď dává oblíbené subretě za pravdu. Švorcová se s kamarádkou ráda škorpí, "která z našich dvou partají má větší perspektivu, jestli ta její sociální demokracie, nebo moje KSČ". Pane Špidlo, budíček!
</TEXT>
</DOC>
<DOC>
<DOCID>LN-20021106063</DOCID>
<DOCNO>LN-20021106063</DOCNO>
<DATE>11/06/02</DATE>
<TEXT>
Liběna. Dnes slaví svátek také Luboslavy a Liboslavy. Všechna tato jména mají stejný výklad, který světu oznamuje, že nositelka tohoto slovanského jména je "libá, milá, přívětivá a příjemná". V církevním kalendáři najdeme svátek Leonarda nebo po našem Linharta. Jméno má německý původ a znamená "silný jako lev".
</TEXT>
</DOC>
<DOC>
<DOCID>LN-20021106064</DOCID>
<DOCNO>LN-20021106064</DOCNO>
<DATE>11/06/02</DATE>
<TITLE>
LONDÝN - Na zprávu mezinárodní ratingové agentury Standard &amp; Poor's, která snížila o jeden stupeň hodnocení dlužních závazků České republiky v domácí měně, reagovala koruna prudkým oslabením. Po zveřejnění zprávy propadla o téměř dvacet haléřů až na 31 korun za euro. Poté však přišla korekce na aktuálních 30,95 koruny za euro. Rating dlouhodobých závazků v domácí měně snížila agentura na A plus z dosavadního stupně AA minus a hodnocení krátkodobých závazků zhoršila na A z A+. Rating hodnotí schopnost splácet dluhy. Jeho zhoršení tak může pro Českou republiku znamenat zvýšení nákladů na nové půjčky právě v době, kdy domácí zadlužení kvůli rostoucímu rozpočtovému deficitu prudce stoupá a mimořádné zdroje z privatizace vysychají. Vzhledem k tomu, že vláda si půjčuje především na domácím trhu, byl pozměněn rating závazků v domácí měně, zatímco hodnocení závazků v cizí měně bylo ponecháno beze změny, míní hlavní ekonom Patria Online David Marek. Teoreticky by tak podle něj mohl vzrůst požadovaný výnos u státních dluhopisů a s tím i náklady spojené s obsluhou státního dluhu. "Vzhledem k současné nízké úrovni úrokových sazeb a vysokým převisům poptávky v aukcích státních dluhopisů však změna ratingu domácích závazků patrně výrazněji neovlivní domácí trh s dluhopisy," řekl. "Zvolením slabé koaliční vlády s parlamentní většinou jen jednoho hlasu spolu s její štědrou politikou sociálního zabezpečení vyvolává obavy o její schopnosti a ochotě k uskutečnění obtížných, ale důležitých fiskálních reforem, potřebných k zachování udržitelnosti financí země," napsal ve zprávě analytik S &amp;P. Agentura se především obává vážného odkladu klíčových reforem důchodového systému, zdravotnictví a dalších mandatorních sociálních výdajů "v době, kdy mimodluhové financování veřejného deficitu povážlivě klesá". Odkládání reforem, které by snížily vysoký rozpočtový deficit, podle agentury dosti rychle naruší střednědobou rozpočtovou přizpůsobivost ČR. Této pružnosti se až dosud české veřejné finance těšily díky nízkému státnímu dluhu, odhadovanému letos včetně garancí pro bankovní sektor na 30,5 procenta hrubého domácího produktu země. S &amp;P se domnívá, že rázná fiskální konsolidace by vylepšila nastavení makroekonomické politiky a omezila pohyby kursu koruny v době před vstupem do Evropské měnové unie. Ratingy České republiky jsou zatím podporovány příznivou vnější finanční bilancí díky tomu, že český veřejný sektor je bezpečně v pozici čistého věřitele a díky vysoké úrovni devizových rezerv. Ratingy devizových závazků nechala agentura na dosavadní úrovni se stabilním výhledem.
</TITLE>
<TEXT>
Jak ovlivnilo snížení ratingu českou měnu
Začátek včerejšího obchodování 30,80 Kč za euro
Dopoledne 30,79 až 30,84 Kč za euro
Po zprávě o poklesu ratingu oslabila 31,00 Kč za euro
</TEXT>
<HEADING>
Konec obchodování 30,94 Kč za euro
</HEADING>
<TEXT>
Nejlepší rating je AAA, nejhorší C. Ten investice v žádném případě nedoporučuje. Snížení ratingu Česka o jeden bod v kategorii A znamená upozornění na možnost zvýšení nedůvěry. Hodnocení ČR zůstává v nadprůměrném pásmu s možnými budoucími problémy.
Nejlepší rating je AAA, nejhorší C. Ten investice v žádném případě nedoporučuje. Snížení ratingu Česka o jeden bod v kategorii A znamená upozornění na možnost zvýšení nedůvěry. Hodnocení ČR zůstává v nadprůměrném pásmu s možnými budoucími problémy.
</TEXT>
</DOC>
<DOC>
<DOCID>LN-20021106065</DOCID>
<DOCNO>LN-20021106065</DOCNO>
<DATE>11/06/02</DATE>
<TITLE>
Nepříznivý vliv na výtěžnost pohledávek může mít provedená exekuce v Železárnách Veselí. Ty patří do skupiny Z-group, která je významným dlužníkem.
</TITLE>
<GEOGRAPHY>PRAHA</GEOGRAPHY>
<TEXT>
Včera byl definitivně ukončen prodej balíku problémových úvěrů ze státní České konsolidační agentury do rukou společnosti EC Group. Za dluhy v celkové hodnotě 37,8 miliardy korun zaplatila EC Group 3,4 miliardy korun. Transakce je dosud největším obchodem s nekvalitními dluhy, který ČKA provedla. V loňském roce sice prodala balík špatných úvěrů, ale jen v hodnotě zhruba devatenácti miliard korun. Další odprodeje plánuje konsolidační agentura v následujících třech letech. V příštím roce hodlá prodat balík o objemu čtyřiceti miliard korun, který by se měl skládat z dluhů za dlužníky v konkursu. V letech 2004 a 2005 by mělo dojít k prodeji dvou bloků pohledávek v hodnotě třiceti miliard korun. EC Group získá pohledávky za téměř pěti sty klienty. Mezi velkými dlužníky je například hutní skupina Z-group, kam patří Železárny Veselí, chomutovské válcovny či kupříkladu Železárny Hrádek. Do transakce s balíkem špatných úvěrů konsolidační agentury může ale ještě promluvit slovenská finanční skupina Penta Group spolu se švýcarskou investiční bankou Credit Suisse First Boston (CSFB). "Penta Finance jedná s EC Group v záležitosti pohledávek z ČKA," říká předseda představenstva Penta Group Marek Dospiva. Pozici EC Group může ovlivnit soudní exekuce v Železárnách Veselí, při níž byly vydraženy důležité výrobní technologie. Železárny Veselí jsou přitom hlavní součástí hutní skupiny Z-group, jejíž dluhy skončí právě u EC Group. Exekuce by přitom mohla vážně ohrozit další fungování železáren. "Může to způsobit vysokou nezaměstnanost. Železárny by přestaly vyrábět," uvedla důsledky členka dozorčí rady Železáren Veselí Marcela Mrázková. Dražba se uskutečnila na návrh VSŽ Košice, které kontroluje právě Penta Group. Výše pohledávky za Železárnami Veselí je údajně 745 tisíc dolarů (zhruba 22,4 milionu korun). VSŽ Košice jsou společností, která zbyla po odprodeji hutní části americké firmě US Steel. Problémy Železáren Veselí by snížily hodnotu závazků celé hutní skupiny Z-group. Přesto o vzniklé situaci Penta s EC Group zatím nejedná. "Je to pro Pentu uzavřená záležitost," dodává Dospiva. Při exekuci bylo prodáno výrobní zařízení za 29 milionů korun. Novým majitelem se stala společnost Tschant se základním jměním 200 tisíc korun, která má pouze jednoho společníka. Vedení Železáren Veselí považuje exekuci za protizákonnou.
Prodané balíky pohledávek (mld. Kč)
rok hodnota cena
</TEXT>
</DOC>
<DOC>
<DOCID>LN-20021106066</DOCID>
<DOCNO>LN-20021106066</DOCNO>
<DATE>11/06/02</DATE>
<TITLE>
Unipetrol, společnost, která je matkou stejnojmenného holdingu, vykázala za leden až září letošního roku nezdaněnou konsolidovanou ztrátu 92,8 milionu korun. Ztráta po zdanění činila 7,9 milionu korun. Oznámil to Tomáš Jursík z tiskového oddělení firmy. Koncern Unipetrol změnil konsolidační pravidla, a údaje proto nejsou srovnatelné s čísly z loňského roku. Výsledky nejsou auditované a odpovídají českým účetním standardům.
</TITLE>
<TEXT>
Milan Šimonovský, ministr dopravy a spojů, bude příští týden na zasedání vlády prosazovat znovuotevření jednání o podmínkách realizační dohody na výstavbu dálnice D 47. Smlouvu uzavřel v červnu ministrův předchůdce Jaromír Schling s izraelskou společností Housing &amp;Construction a podle Šimonovského obsahuje příliš mnoho rizik pro stát.
Vojtěch Kocourek od listopadu nahradil dosavadního náměstka ministra dopravy pro železnici Pavla Stoulila. Kocourek dosud působil jako generální ředitel a předseda představenstva společnosti KPM Consult, která se zabývá výstavbou železničních koridorů.
Isolit-Bravo, výrobce kuchyňských přístrojů, zvýšil ke konci září meziročně tržby o třetinu na 695 milionů korun. K růstu podstatným dílem přispěla výroba fritéz, která se více než zdvojnásobila a vytvořila 248 milionů korun. Export představoval 78 procent celkových tržeb, uvedl ekonom podniku Jiří Bláha.
Telecom Italia, italská telekomunikační firma, prodá nadpoloviční část svého podílu v rakouském Telekomu Austria, za kterou by mohla získat až 558,75 milionu eur. Oznámily to dnes firmy. Telekom Austria uvedl, že Italové nabídli institucionálním investorům 65 milionů akcií po 7,45 eura. Italské firmě to tak vynese 484,25 milionu eur. Italové mají třicetidenní opci na prodej dalších deseti milionů akcií rakouské firmy, což by jim přineslo ještě 74,5 milionu eur. Podíl Italů ve firmě by tak klesl o 15 procent z původních 29,8 procenta.
Iberdrola, španělský energetický koncern, výrazně zvedl tržby za tři čtvrtě roku. Jeho tržby do konce září vzrostly meziročně o 25,7 procenta na 7,35 miliardy eur díky vyšším cenám elektřiny na domácím trhu. Čistý zisk se zvýšil o 3,2 procenta na 674 milionů eur, uvedla firma. Podle analytiků výsledky přesně odpovídají jejich odhadům. Investiční banka UBS Warburg dala emisi Iberdroly doporučení "kupovat" s cílovou cenou 16,5 eura.
Slovnaft, největší prodejce pohonných hmot na Slovensku, snížil na svých čerpacích stanicích v zemi ceny všech druhů motorových benzinů o 60 haléřů na litr a litr nafty zlevnil o 70 haléřů na 27,90 koruny. "Od 29. října nastal další pokles cen ropy o zhruba jeden dolar na barel," odůvodnil úpravy cen mluvčí společnosti Ľubomír Žitňan. Od poloviny října rafinerie snížila maloobchodní ceny již potřetí.
OMV, rakouská ropná skupina, dostala od bulharské vlády licenci k průzkumným vrtům v pobřežních vodách Černého moře. Za tři roky chce OMV do průzkumu určeného pásma investovat 2,5 milionu dolarů, uvedla firma. Přípravné práce na bloku "Varna-Deep Sea" o rozloze 13 110 kilometrů čtverečních zahájí společnost příští rok. Z průzkumného vrtu by se mělo začít čerpat do roku 2006.
České radiokom. 193,77 -1,77
Český Telecom 230,56 0,02
Erste Bank 1852,03 0,06
</TEXT>
</DOC>
<DOC>
<DOCID>LN-20021106067</DOCID>
<DOCNO>LN-20021106067</DOCNO>
<DATE>11/06/02</DATE>
<TEXT>
Stávkující protestují proti zkrácení pracovního týdne na pět dní, které v sobě skrývá hrozbu snížení mezd a krácení dovolených. Jihokorejský ministr práce Pang Jong-sok označil stávku za nezákonnou a varoval, že její účastníci budou přísně potrestáni.
</TEXT>
</DOC>
<DOC>
<DOCID>LN-20021106068</DOCID>
<DOCNO>LN-20021106068</DOCNO>
<DATE>11/06/02</DATE>
<TITLE>
Na změnu podmínek prodeje Českého Telecomu nepřistoupíme, tvrdí členové vlády. Pokud bude zájemce o státní podíl trvat na svých nově vznesených požadavcích, jsou připraveni privatizaci Telecomu zrušit.
</TITLE>
<GEOGRAPHY>PRAHA</GEOGRAPHY>
<TEXT>
Vláda se dnes nebude zabývat návrhem smlouvy na prodej 51 procent Českého Telecomu konsorciu Deutsche Bank a TDC. "Důvodem je pokračující jednání o dodatečných podmínkách, které konsorcium do návrhu smlouvy zapracovalo," uvedl mluvčí ministra financí Jaroslav Dědič. "Tvrdá jednání o podmínkách pokračují," dodal. Podle ministra dopravy Milana Šimonovského by se měl kabinet prodejem zabývat v polovině listopadu. Podle členů vlády je nepřijatelný zejména požadavek konsorcia na snížení kupní ceny, 1,82 miliardy eur, o deset procent v případě zjištění neznámých skutečností v účetnictví firmy a žádost o záruky státu za budoucí rozhodnutí Úřadu pro ochranu hospodářské soutěže (ÚOHS) a Českého telekomunikačního úřadu (ČTÚ). Šimonovský i někteří další členové kabinetu podle svých slov na změnu podmínek nepřistoupí a raději prodej ukončí. "Bylo by to nespravedlivé vůči ostatním uchazečům," uvedl Šimonovský. Podle budoucího ministra pro informatiku Vladimíra Mlynáře je dalším problémem vyřešení velmi komplikované akcionářské struktury Telecomu. Jde o vztah státu a minoritního vlastníka Telecomu, kterým je konsorcium TelSource, a mezi akcionáři Eurotelu, tedy Telecomu a americké Bell Atlantic West. TelSource, což je sdružení firem KPN a Swisscom, drží v Českém Telecomu 33,5 procenta akcií, zatímco stát má podíl 51,1 procenta. Naopak Telecom vlastní v Eurotelu 51 procent. "Tato jednání jsou velmi komplikovaná, protože historicky akcionářská struktura je mimořádné složitá. Bez vyřešení této věci je velmi obtížné dosáhnout dohody, která by byla pro prodávajícího (stát) přijatelná," řekl Vladimír Mlynář. Stát a TelSource v minulosti dokonce uzavřely dohodu o společném postupu při prodeji Telecomu. "V této dohodě jsou samozřejmě i jisté oboustranné závazky, například dosažení společné ceny," uvedl ministr. Konsorcium Deutsche Bank a TDC však jedná s TelSource o odkupu jeho podílu v Telecomu. Konsorcium má zájem i o odkoupení 49procentního podílu Atlantic West v Eurotelu. Do návrhu smlouvy o koupi Telecomu dokonce zaneslo požadavek podmínit celou transakci dohodou s TelSourcem a Atlantic Westem. I toto ustanovení považuje vláda za nepřijatelné.
ČESKÝ TELECOM
čistý zisk - konsolidované výsledky za 3. čtvrtletí podle mezinárodních účetních standardů v miliardách Kč
</TEXT>
</DOC>
<DOC>
<DOCID>LN-20021106069</DOCID>
<DOCNO>LN-20021106069</DOCNO>
<DATE>11/06/02</DATE>
<TITLE>
České podnikatelské pojišťovně hrozí nesolventnost, kvůli nízkým cenám svých služeb
</TITLE>
<TEXT>
Nízké ceny povinného ručení u České podnikatelské pojišťovny zvyšují riziko její nesolventnosti. Podle odborníků nereaguje pojišťovna na zkušenosti se škodním průběhem.
PRAHA - Nulové navýšení sazeb povinného ručení motorových vozidel u České podnikatelské pojišťovny způsobilo na trhu rozruch. Konkurence obviňuje pojišťovnu z dumpingových cen, nad krokem se ovšem pozastavila i Česká kancelář pojistitelů (ČKP). Tyto ceny prý znamenají zvýšené riziko pozdější nesolventnosti. ČPP na konci prvního pololetí letošního roku držela podle počtu vozidel 4,75 procenta trhu. "Pokud dosavadní minimální sazby sotva stačily na úhradu všech závazků z povinného ručení, pak s ohledem na rostoucí nehodovost a stoupající objem škod - zejména na zdraví - nemůže nulové navýšení stačit," uvedl ředitel ČKP Jakub Hradec. "Negativní ekonomické dopady takového postupu se musejí dříve či později projevit," dodal. "Sazby ostatních jsou podle škodního průběhu odpovídající. Neviděl bych ani žádný komplot v tom, že se na navýšení sazeb zhruba sešly. To prostě odpovídá statistice. U ČPP to spíš vypadá, jako by pojišťovala jiné lidi a jiné vozy než konkurence," shrnul nezávislý odborník. Odbor dozoru ministerstva financí je v hodnocení zatím opatrný. "O konkrétních krocích má dozor povinnost zachovávat mlčenlivost," uvedl šéf odboru Václav Křivohlávek. Pro to má ovšem ČPP své vysvětlení. "Svojí politikou nízkých sazeb povinného ručení se zaměřujeme zejména na majitele starších škodovek a zahraničních ojetin, na motoristy z menších měst a obcí," vysvětlil marketingový ředitel pojišťovny Jiří Borský. "Právě nízký škodní průběh této skupiny nám umožňuje nezvyšovat ceny povinného ručení," shrnul.
</TEXT>
<HEADING>
Krach by nesl stát
</HEADING>
<TEXT>
Česká kancelář pojistitelů navíc upozornila, že případná nesolventnost ČPP by negativně ovlivnila i garanční fond a následně i konkurenční pojistitele. Případný krach pojišťovny by pojištěnce zdánlivě neovlivnil. Závazky by přešly na ČKP, která by ovšem likvidace škod vyplácela pouze v zákonném minimu. Konkrétně jde o pět milionů korun na škody na majetku a 18 milionů korun na škodách na zdraví. Pojištění nad tento limit - a to je v případě ČPP 10 nebo 54 milionů korun na škody na majetku a 36 nebo 54 milionů korun na škodách na zdraví - by už kancelář vymáhala na pojištěncích. ČKP navíc dodnes nese "dluh za stát", který na ni byl převeden z České pojišťovny po uvolnění trhu. Ten nyní odpovídá částce 4 269 700 tisíc korun. Důvodem ztráty z povinného ručení v případě České pojišťovny byly právě nízké sazby - tehdy stanovené zákonem.
O kolik příští rok zdraží pojištění automobilů do 1350 ccm
pojišťovna krytí* navýšení (v %) sazba (v Kč)
</TEXT>
</DOC>
<DOC>
<DOCID>LN-20021106070</DOCID>
<DOCNO>LN-20021106070</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Ceny pohonných hmot během posledního týdne o několik haléřů poklesly. Vyplynulo to z informací společnosti RR-Auto. Cenová hladina ropných produktů na burze v Rotterdamu se v poslední době snižuje, a tak by o Vánocích mohl litr naturalu stát asi 25, maximálně 25,20 koruny, odhadl analytik Patria OnLine David Marek. "Pokud ovšem nedojde k válečnému konfliktu v Iráku," dodal. Ceny mírně klesají od konce září. Natural i nafta již od té doby zlevnily o více než 30 haléřů. Souhrnná marže rafinerií a distributorů je nyní těsně pod čtyřmi korunami, spočítal analytik. Průměrná marže posledních čtyř let je přitom podle Marka 4,30 koruny. Nejdráže je tradičně v Praze, kde natural stojí průměrně 25,49 koruny a nafta 22,52 koruny. Nejnižší cenovou hladinu si drží severní Morava, a to 24,35 koruny a 21,41 koruny.
</TEXT>
</DOC>
<DOC>
<DOCID>LN-20021106071</DOCID>
<DOCNO>LN-20021106071</DOCNO>
<DATE>11/06/02</DATE>
<TITLE>
Společná evropská měna se po třech měsících vrátila na paritu se svým americkým protějškem
</TITLE>
<TEXT>
Dnešní zasedání americké centrální banky rozhodne o dalším osudu dolaru. Pokud banka výrazně sníží své úrokové sazby, může podle analytiků americká měna ještě více oslabit.
PRAHA - Relativně nízká výkonnost amerického hospodářství sráží dolar pod paritu s eurem. Společná evropská měna se stala na několik okamžiků dražší než její americký rival už během pátečního obchodování. Včera se však nad paritu s dolarem dostala už ráno a vydržela tam až do odpoledne. V jednu chvíli se euro prodávalo za 1,0040 dolaru, čímž se dostalo na své tříměsíční maximum. Dolaru minulý týden ublížily zprávy o nižším než očekávaném růstu amerického HDP, přetrvávající poměrně vysoká nezaměstnanost, která dosahuje 5,7 procenta, a snižující se spotřebitelská důvěra. Kvůli těmto údajům analytici očekávají, že americká centrální banka v čele s Alanem Greenspanem dnes sníží své úrokové sazby na čtyřicetileté minimum, což by jen urychlilo pád dolaru. Světoví investoři by totiž začali vyhledávat měny, které nesou větší úrokové výnosy, tedy i euro.
</TEXT>
<HEADING>
Válka s Irákem a volby do Kongresu
</HEADING>
<TEXT>
Dalšími faktorey, které ovlivňovaly kurs dolaru, byly nejistota kolem výsledku včerejších voleb do amerického Kongresu a hrozba válečného konfliktu mezi USA a Irákem. "Případné vítězství republikánů by mohlo vést ke snížení daňových sazeb, z čehož by profitovaly americké akcie a následně i dolar," řekl listu The Wall Street Journal analytik David Gilmore ze společnosti Foreign Exchange Analytics. Remíza, popřípadě vítězství demokratů by však podle něj nemělo mít zásadnější vliv na kapitálové trhy a ve svém důsledku by ponechalo dolar vystavený současným vlivům. Rostoucí kurs eura zatím nezastavují ani negativní vyjádření evropských politiků ohledně takzvaného Paktu stability, který stanoví makroekonomická pravidla pro země eurozóny. Evropská měna by přitom neměla být ovlivněna ani čtvrtečním zasedáním Evropské centrální banky. Analytici totiž nepředpokládají, že by tato banka snižovala své sazby v návaznosti na svůj americký protějšek. Podle ekonoma Commerzbank Michaela Schuberta však nelze očekávat, že by euro dál výrazně posilovalo. "Odhady růstu evropské ekonomiky jsou stejně špatné jako ekonomiky americké," podotkl. Euro se v letošním roce dostalo nad paritu s dolarem už v červenci. Tehdy bylo jeho posilování způsobené především psychologickými aspekty, když se podařilo v zemích Evropské měnové unie poměrně snadno zavést eurobankovky a euromince. Dolar přitom srážely i zprávy o účetních skandálech ve velkých amerických korporacích. Euro však vydrželo být dražší než americká měna jen několik dnů, aby se vrátilo na úroveň 0,98 USD/EUR, okolo níž oscilovalo až do konce minulého týdne.
Vývoj kursu eura vůči dolaru v letošním roce
</TEXT>
</DOC>
<DOC>
<DOCID>LN-20021106072</DOCID>
<DOCNO>LN-20021106072</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Rozpočet resortu zemědělství bude zřejmě nutné bezprostředně po vstupu České republiky do Evropské unie na přechodnou dobu zvýšit. Podle velmi hrubého odhadu to může být asi dvojnásobek proti současným 14 miliardám korun, řekl ministr zemědělství Jaroslav Palas. Peníze z evropských zdrojů totiž přijdou až s určitým zpožděním, které bude třeba krýt z národních zdrojů. MZe chce rovněž zemědělcům kompenzovat nižší přímé platby, dodal. Podle návrhu Evropské komise, schváleného premiéry a prezidenty zemí Evropské unie, se mají přímé zemědělské platby v kandidátských zemích zavádět na plnou výši do roku 2013 z výchozích 25 procent z úrovně vyplácené zemědělcům v členských státech. Ministerstvo zemědělství hodlá proto v rámci předvstupních jednání dohodnout s Evropskou unií možnost určitým způsobem nahrazovat domácím rolníkům rozdíl z českých zdrojů.
</TEXT>
</DOC>
<DOC>
<DOCID>LN-20021106073</DOCID>
<DOCNO>LN-20021106073</DOCNO>
<DATE>11/06/02</DATE>
<TITLE>
Pro zavedení eura je necelá polovina Švédů * Výsledky referenda jsou značně nejisté
</TITLE>
<TEXT>
Problém se zavedením eura se očekává v zemi tří korunek. Švédové se v referendu mohou vyslovit proti. Odpůrců společné měny ve Švédsku přibývá.
STOCKHOLM - Podpora Švédů myšlence připojení jejich země k Evropské měnové unii vykazuje od léta sestupnou tendenci a momentálně je nejnižší za celý poslední rok. Podle průzkumu veřejného mínění, jehož výsledky zveřejnil švédský tisk, je nyní pro nahrazení švédské koruny eurem 48 procent Švédů, zatímco proti je 47 procent. Souboj tedy naznačuje pro chystané referendum o této otázce takzvaně "mrtvý závod". Pět procent dotázaných si ještě stále neudělalo na věc jasný názor. Průzkum je prvním po parlamentních volbách letos v září. V předchozí anketě tohoto druhu letos v červenci bylo přitom pro euro 55 procent a proti pouze 41 procent občanů. Stále více signálů naznačuje, že referendum k této otázce by se ve Švédsku mohlo uskutečnit příští rok na podzim. Vládnoucí Švédská sociálnědemokratická dělnická strana přitom naznačila, že ekonomicky je země tří korunek na euro připravena již nyní. Vzruch do debaty o celonárodním referendu přinesla i kniha viceguvernéra švédské centrální banky Villyho Bergströma, v níž tento ekonom tvrdí, že Švédsko se k přijetí eura vlastně již zavázalo, a celonárodní referendum je tak jen "představením pro galerii". Diskuse o EMU Bergström nazývá "manipulací, zatemňováním a předstíráním politiky" ve vztahu Švédska k Evropské unii. "Podpisem maastrichtské dohody jsme se již zavázali k účasti v EMU, jakmile budou podmínky pro takové zapojení z naší strany splněny," tvrdí viceguvernér. Některé především levicové politiky však Bergströmův názor popudil a trvají na tom, že "do EMU nelze vstoupit bez souhlasu švédského lidu". Bergström sám dnes v rozhovoru pro tiskovou agenturu TT znovu trval na svém. "Podepsali jsme dohodu z Maastrichtu, a jakmile jsou kritéria splněna, musíme vstoupit," zopakoval. Na dotaz, co se stane, jestliže chystané referendum vstup přece jen odmítne, viceguvernér odvětil lakonicky: "Pak budeme mít problém."
</TEXT>
</DOC>
<DOC>
<DOCID>LN-20021106074</DOCID>
<DOCNO>LN-20021106074</DOCNO>
<DATE>11/06/02</DATE>
<GEOGRAPHY>BRUSEL</GEOGRAPHY>
<TEXT>
Komisař pro finanční záležitosti Pedro Solbes po jednání ministrů financí zemí eurozóny potvrdil, že Evropská komise zakročí proti Německu, překročí-li jeho rozpočtový deficit hranici tří procent HDP stanovenou Paktem stability a růstu EU. "Komise zahájí relevantní procedury, pokud budou tyto údaje potvrzeny," řekl Solbes. Považuje ale za předčasné odhadovat, zda k tomu dojde, neboť ještě nejsou k dispozici konečné odhady německého rozpočtového schodku. Dodal, že dostane-li se francouzský rozpočtový deficit nebezpečně blízko tříprocentní hranici, pošle komise Francii "včasné varování". Ministři financí zemí eurozóny se shodli, že Pakt stability a růstu Evropské unie, zpochybňovaný Francií a Německem a kritizovaný předsedou komise Romanem Prodim, je užitečný a není třeba jej mírnit. "Dosáhli jsme širokého konsenzu za účasti předsedy komise Prodiho o spolehlivosti, užitečnosti, pružnosti Paktu stability a růstu EU," řekl řecký ministr financí Nikos Christodulakis po zasedání euroskupiny. Německo, v nynější špatné ekonomické situaci, a Francie zahájily v poslední době debatu o zmírnění přísných ekonomických pravidel paktu. Hlavně ministři z malých států eurozóny ale dali najevo, že jim tato myšlenka není vlastní. "Myslím, že země, které porušují limity, by neměly žádat zmírnění paktu," řekl například nizozemský ministr financí Hans Hoogervorst. Přísných podmínek, které pakt pro eurozónu stanoví, se zastával i belgický ministr financí. "Nevidím důvod měnit pakt," řekl i rakouský ministr Karl-Heinz Grasser. Ministři financí Německa a Francie Hans Eichel a Francis Mer jednali v Berlíně o tom, že ustanovení o rozpočtovém deficitu jsou příliš úzká a potřebují změnu, která se bude týkat inflace, míry zaměstnanosti nebo státního dluhu. Podle Solbese se ale Ecofin už před dvěma lety shodl, že na některá z těchto měřítek bude brát ohled.
</TEXT>
</DOC>
<DOC>
<DOCID>LN-20021106075</DOCID>
<DOCNO>LN-20021106075</DOCNO>
<DATE>11/06/02</DATE>
<GEOGRAPHY>LUCEMBURK</GEOGRAPHY>
<TEXT>
Osm zemí Evropské unie porušilo dvoustrannými dohodami se Spojenými státy o vzájemné liberalizaci letecké dopravy unijní legislativu. Tento verdikt vynesl Evropský soudní dvůr v Lucemburku. Soud tak dal za pravdu Evropské komisi, která žalobu proti Británii a dalším sedmi zemím, které sjednaly s USA dohody o "otevřeném nebi", před čtyřmi roky podala. Brusel si činí právo uzavřít s Washingtonem dohodu o letecké přepravě přes Atlantik sám za celou EU, a nastolit tak jednotný trh i v tomto odvětví, svázaném až dosud tuhou národní regulací. Nejvyšší soud EU došel k závěru, že státy EU neměly v některých aspektech právo uzavírat dohody se subjekty mimo EU. Týká se to konkrétně určování cen letenek a podmínek pro počítačové rezervační systémy pro neevropské přepravce na linkách uvnitř EU, uvedl soud. Uvedené věci spadají podle soudu do pravomocí Evropské komise, i když zákony EU komisi výslovně právo na sjednávání leteckých dohod nedávají. Soud navíc zjistil, že klauzule dohod týkající se vlastnictví aerolinií a kontroly nad nimi zakládají diskriminaci, což je s pravidly unie opět neslučitelné. Představitelé leteckých společností agentuře Reuters řekli, že soudní rozhodnutí podpoří ambice exekutivy EU na sjednání jednotné dohody o letecké přepravě mezi EU a USA. Evropská komise rozhodnutí soudu vřele přivítala jako důkaz nutnosti spolupráce mezi členskými státy a Bruselem. "Rozsudek je významným krokem k rozvoji nové soudržné a dynamické evropské politiky mezinárodní letecké přepravy," uvedla komise ve sdělení.
</TEXT>
</DOC>
<DOC>
<DOCID>LN-20021106076</DOCID>
<DOCNO>LN-20021106076</DOCNO>
<DATE>11/06/02</DATE>
<TITLE>
Výše pojistného se i v příštím roce bude odvíjet od objemu motoru * Nejvyšší nárůst cen se týká malých automobilů
</TITLE>
<TEXT>
TÉMA DNE: Kolik stojí povinné ručení
Poslední týden na vypovězení smlouvy zbývá tomu, kdo chce pro rok 2003 sjednat povinné ručení u jiné pojišťovny.
Většina tuzemských pojišťoven od příštího roku zdraží povinné ručení u nejpoužívanějších automobilů. Od ledna 2003 stát přestává tuto oblast regulovat, a pojišťovny tak dostaly větší prostor hýbat s cenami. Dosud se výše ručení určovala především podle kubatury vozu. To však plně neodráželo podíl jednotlivých kategorií automobilů na celkové nehodovosti. Přitom právě vozy s nižší kubaturou, v Česku nejpoužívanější, patří mezi nejčastější účastníky dopravních nehod. Pojišťovny na to reagují tak, že právě u těchto typů vozidel ceny ručení výrazně zvednou. Podobné zdražení se bude týkat i tahačů a traktorů. Například lídr trhu, Česká pojišťovna, zdraží základní ručení bez bonusu u vozidel s objemem motoru od 1000 do 1350 ccm (např. Škoda 120, Favorit) z 3110 na 3468 korun ( +11,5 %), Kooperativa z 3428 Kč na 3956 Kč ( +15,4 %) a Allianz z 3147 Kč na 3498 Kč ( +11,2 %). U menších aut s objemem motoru do 1000 ccm se ceny ručení zvednou dokonce o 40 až 120 %. Pro největší nárůst cen v této kategorii vozů se rozhodla Kooperativa (z 1544 Kč na 3940 Kč), na druhé straně ale nabízí řidičům, kteří nehavarovali, oproti ostatním pojišťovnám dvojnásobný bonus. U silnějších automobilů už není zdražení tak výrazné. U objemů od 1350 ccm do 1850 ccm jde řádově o 10 % a ceny u nejsilnějších kubatur zůstaly na loňské hranici, změny jsou jen minimální. Jedinou pojišťovnou, která proti loňsku sazby nezvýšila, je Česká podnikatelská pojišťovna.
</TEXT>
<HEADING>
Výši sazeb bude i nadále určovat objem motoru
</HEADING>
<TEXT>
V souvislosti s deregulací povinného ručení se podle odborníků největší změny očekávaly v kategorizaci řidičů a vozidel. Systém, ve kterém se výše pojistného odvíjí od kubatury motoru, totiž značně znevýhodňuje majitele naftových motorů a není běžný ani v jiných zemích. Pojišťovny zatím ale ke změnám nepřistoupily, protože v ČR není k dispozici dostatek potřebných dat pro přesné stanovení rizikovosti jednotlivých kategorií řidičů. I v příštím roce zůstává tedy určující pro výši pojistného objem motoru. "Abychom změnili systém kategorizace v povinném ručení, potřebujeme spolehlivá data minimálně za 5 let. Systémy z ciziny bohužel nelze jednoduše převzít, mohou nám sloužit pouze jako inspirace či poučení. Lokální podmínky v každé zemi jsou totiž natolik odlišné, že musíme pracovat s českou skutečností. Do té doby, než budeme mít k dispozici dostatek dat, preferujeme udržet stávající zaběhlý systém," vysvětluje Jiří Charypar, místopředseda představenstva pojišťovny Allianz. Totéž potvrzuje i tiskový mluvčí České pojišťovny Richard Kapsa: "Už od dubna loňského roku jsme pracovali na projektu segmentace, který by přinesl nový pohled na tvorbu cen v povinném ručení. Protože historie povinného ručení je v České republice ve srovnání se zahraničím ještě mladá, v letošním roce jsme udělali k segmentaci trhu teprve první krok a vozidla jsme rozdělili do čtyř skupin podle kritéria nehodovosti. Vytypovali jsme takové kategorie vozidel, které mají příznivý škodní průběh, průměrný, a naopak ty hodně rizikové z hlediska nehodovosti. Podle toho jsme upravili sazby povinného ručení pro příští rok, čímž pomalu začínáme odstraňovat nelogickou disproporci v sazbách osobních vozů původně striktně dělených pouze podle kubatury." Podle odborníků dojde k zásadním změnám v klasifikaci řidičů a vozidel během příštích dvou až tří let. "Každá pojišťovna si zvolí svá kritéria, a na trhu se tak objeví řada zcela odlišných produktů. Rozhodující pro výši sazby bude zřejmě výkon motoru, důležitou roli budou ale hrát i podobná kritéria jako u havarijního pojištění," odhaduje Vratislav Hybner z pojišťovací makléřské společnosti IMG. "U pojištěného vozidla bude o sazbě zřejmě rozhodovat nejen druh vozidla, ale i jeho technický stav, stáří a počet najetých kilometrů za rok. Záležet bude i na tom, kde je vozidlo registrováno u vozů pohybujících se ve velkých městech bude pojistné vyšší než u vozidel z venkova. Pojišťovny budou zohledňovat, kolik řidičů vozidlo používá. Jeden řidič je samozřejmě méně rizikový než celá velká skupina. Důležitou roli bude hrát i osoba řidiče. Nejméně rizikovou skupinou jsou řidiči středního věku, znevýhodněni budou naopak čerství absolventi autoškol a mladí řidiči. V některých státech se zohledňuje i pohlaví (ženy platí méně) a sociální postavení řidiče," pokračuje Hybner.
</TEXT>
<HEADING>
Zavinili jste nehodu? Připravte se na "malus"
</HEADING>
<TEXT>
Řidičům, kteří jezdí bez nehody, přiznávají pojišťovny slevy na pojistném - tzv. bonusy. Za každý rok bez nehody může řidič získat slevu 5 %, u Kooperativy pak až 10 %. Po třech letech bez nehody má tak v současné době řidič nárok na bonus 15 %, resp. 30 % u Kooperativy. Naopak malus, přirážku na pojistném pro ty, kteří zavinili nehodu, pojišťovny kromě Kooperativy, IPB Pojišťovny a Generali zatím uplatňovat nebudou. Pokud někdo uvažuje o změně pojišťovny, musí pojišťovně vypovědět smlouvu. Výpověď je třeba učinit písemně nejpozději šest týdnů před koncem pojistného období. Pro většina klientů, kteří mají smlouvy uzavřené k 1. 1. 2002, to tedy znamená do poloviny listopadu.
Srovnání nabídky povinného ručení pro rok 2003 všech pojišťoven na českém trhu
Čtěte na stranách 18 až 20
Kolik stojí povinné ručení nejběžnějších vozů u jednotlivých pojišťoven
Škoda Favorit Škoda Octavia (do 1350 ccm) (do 1850 ccm)
Pojišťovna KRYTÍ (A) rok 2002 rok 2003 rok 2002 rok
Allianz pojišťovna, a.s. 631 297 smluv 11,7 % Česká podnikatelská pojišťovna, a.s. 256 714 smluv 4,8 % Česká pojišťovna, a.s. 2 513 174 smluv 46,6 % Pojišťovna České spořitelny, a.s. 151 277 smluv 2,8 % IPB + ČSOB pojišťovna, a.s. 225 636 smluv 4,2 % Generali + Zurich pojišťovna 165 282 3,1 % Kooperativa + Komerční pojišťovna 1 402 869 smluv 26,0 % Union pojišťovna, a.s. 6414 smluv 0,1 % Uniqa pojšťovna, a.s. 46 181 smluv 0,9 %
pramen: ČKP
</TEXT>
</DOC>
<DOC>
<DOCID>LN-20021106077</DOCID>
<DOCNO>LN-20021106077</DOCNO>
<DATE>11/06/02</DATE>
<TITLE>
Generali pojišťovna, a. s.
</TITLE>
<TEXT>
1. KRYTÍ ŠKODY (za věcné škody / škody na zdraví): varianta a) Standard 5/18, varianta b) Plus 30/60, varianta c) Exkluziv 50/ 100
2. BONUS: řidiči, kteří v roce 2000, 2001, 2002 nezavinili dopravní nehodu, získají slevu na pojistném až 15 %,
3. MALUS: klienti,kteří v období od 1. 1. 2000 způsobili škodu jinému, obdrží nové vyúčtování již se zohledněním navýšení, které se v pěti malusových třídách pohybuje od 25 % do 150 %.
</TEXT>
<HEADING>
4. MOŽNOST SPLÁTEK: pololetní a čtvrtletní bez navýšení
</HEADING>
<TEXT>
5. ASISTENČNí SLUŽBY: při nehodě v ČR - zdarma příjezd a pomoc asistence po dobu 45 min., odtah vozu do 30 km, úschova vozidla 3 dny, zprostředkování pomoci při poruše vozu na náhrady klienta
6. DALŠÍ VÝHODY: sleva na havarijní pojištění, právní poradenství, možnost připojištění úrazu řidiče, připojištění skel vozidla
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 5/18 30/60 50/100 sazba v Kč sazba v Kč sazba v Kč (nárůst v %)* (nárůst v %)* (nárůst v %)*
2. BONUS: za každý bezeškodní rok 5 %, po třetím roce tedy 15 %. Klienti s limitem Bonus Exclusiv dalších 5 % navíc.
3. MALUS: neuplatňován
4. MOŽNOST SPLÁTEK: pololetní, čtvrtletní i měsíční bez přirážky
5. ASISTENČNÍ SLUŽBY: při nehodě v ČR i v zahraničí - zdarma zprostředkování a 2 hodiny práce mechanika, odtažení vozu do nejbližšího autorizovaného servisu, přesáhne-li doba opravy v zahraničí 8 hodin, převoz do nejbližšího autorizovaného servisu v ČR, poradenská služba.
6. DALŠÍ VÝHODY: úhrada léčení zraněného vynaložená zdr. pojišťovnou nad rámec zákona, úhrada nákladů právní ochrany do 10 tisíc Kč, připojištění čelního skla, zavazadel, úrazu osob, náhradního vozu, výhody pro skupiny vozidel, úvěr až 30 tisíc Kč na úvěrovou kartu
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 5/18 50/50 sazba v Kč sazba v Kč
1. KRYTÍ ŠKODY (za věcné škody/škody na zdraví): a) Popular 10/35, b) Eurokomfort 70/70, Standard 15/54
2. BONUS: za rok bez nehody získá řidič slevu 10 %, za dva roky bez kolize tedy 20 %, u Standardu 5 % ročně
3. MALUS: závisí na počtu měsíců bez nehody, za každou pojistnou událost se započítává 36 "záporných" měsíců
</TEXT>
<HEADING>
4. MOŽNOST SPLÁTEK: pololetně, čtvrtletně bez přirážky
</HEADING>
<TEXT>
5. ASISTENČNÍ SLUŽBY: popular - při nehodě v ČR odtah do 50 km, uskladnění vozu na 10 dní, Eurokomfort - platí i při poruše v celé Evropě - odtah do 50 km (120 EUR), uskladnění na 7 dní (13 EUR/den), právní pomoc a tlumočník do výše 750 EUR, zprostředkování hotovosti, ubytování na 1 den do výše 50 EUR na osobu, Standard = Eurokomfort
6. DALŠÍ VÝHODY: sleva na havarijní pojištění, doplňková pojištění např. čelního skla, úrazové pojištění osob, pojištění domácnosti, Optimum, roční karty pojištění na cesty, Bonus+ program se slevami za služby u firem OMV, ABA, atd.
X - v loňském roce limit nebyl nabízen
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 10/35 15/54 70/70 sazba v Kč sazba v Kč sazba v Kč (nárůst v %)* (nárůst v %)* (nárůst v %)*
2. BONUS: řidiči, kteří v roce 2000, 2001 a 2002 nezavinili dopravní nehodu získávají bonus ve výši 15 %. Maximální výše bonusu může dosáhnout 50 %.
3. MALUS: po dobu regulace evidován, ale neuplatňován. Allianz jej začne uplatňovat v příštím roce.
4. MOŽNOST SPLÁTEK: pololetní s přirážkou 3 %, čtvrtletní s přirážkou 5 %
5. ASISTENČNÍ SLUŽBY: při poruše či nehodě hradí pojišťovna
výlohy na příjezd silniční služby, naložení vozidla, náklady na opravu na místě, náklad na odtah do servisu do výše 1500 Kč (Evropa 3000 Kč), ubytování do 1000 Kč
6. DALŠÍ VÝHODY: sleva na havarijní pojištění, doplňková pojištění skel vozu, zavazadel, úrazové pojištění osob, pojištění nákladů za náhradní vozidlo, asistenční služby
* procentuální nárůst sazeb proti sazbám roku 2002
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 5/18 50/50 sazba v Kč sazba v Kč
5. ASISTENČNÍ SLUŽBY: standard - pro případ nehody v tuzemsku asistence do limitu 1600 Kč, nadstandard - pro případ nehody v tuzemsku a poruchy pomoc do 1600 Kč, v zahraničí do 128 eur. ČPP má zajištěny asistenční služby u společnosti AXA ASSISTANCE.
6. DALŠÍ VÝHODY: úrazové pojištění řidiče do 100 nebo 300 tisíc Kč podle varianty pojištění, sleva na cestovním pojištění 30%, sleva na další pojištění (např. domácnosti, příspěvky na životní připojištění)
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 10/36 54/54 sazba v Kč sazba v Kč
1. KRYTÍ ŠKODY (za věcné škody / škody na zdraví): a) Standard 6/22, b) Premiant 24/44, c) Dominant 60/60
2. BONUS: řidiči, kteří v roce 2000, 2001 a 2002 nezavinili dopravní nehodu, získají slevu na pojistném 15 %, tj. za bezeškodní průběh v každém roce 5 %.
3. MALUS: výše malusu po první pojistné události - 20 %
4. MOŽNOST SPLÁTEK: pololetní, čtvrtletní i měsíční bez přirážky
5. ASISTENČNÍ SLUŽBY: zahrnují poskytnutí poradenské a informační činnosti v českém jazyce prostřednictvím telefonické linky 24 hodin denně
6. DALŠÍ VÝHODY: bezplatné úrazové pojištění řidiče pro případ trvalých následků úrazu do výše 300 tisíc Kč a pojištění pro případ smrti do výše 300 tisíc Kč, pojištění věcí ve vozidle do 20 tisíc Kč, sleva na další možné pojišťění
SAZBY POVINNÉHO RUČENÍ 2003 PRO MOTOCYKLY DO 400 KG
1. KRYTÍ ŠKODY (za věcné škody / škody na zdraví): varianta a) 10/18, varianta b) 15/24, varianta c) 50/54
2. BONUS: řidiči, kteří v roce 2000, 2001 a 2002 nezavinili dopravní nehodu, získají slevu na pojistném 15 %, tj. za bezeškodní průběh v každém roce 5 %.
3. MALUS: není uplatňován
</TEXT>
<HEADING>
4. MOŽNOST SPLÁTEK: pololetně a čtvrtletně bez přirážky
</HEADING>
<TEXT>
5. ASISTENČNÍ SLUŽBY: v ČR při poruše a nehodě pro vozy mladší 7 let - oprava na místě do limitu 1600 Kč nebo 45 minut, odtažení do nejbližšího servisu, úschova vozidla, poradenská služba, do zahraničí je asistenci nutné připlatit
6. DALŠÍ VÝHODY: po roce získají klienti za úhradu pojištění Standard maximální limit krytí, asistenční službu v zahraničí, úrazové pojištění řidiče, příspěvek na technickou kontrolu. Splátku pojistného je možné odložit do 15. ledna
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 10/18 15/24 50/54 sazba v Kč sazba v Kč sazba v Kč (nárůst v %)* (nárůst v %)* (nárůst v %)*
5. ASISTENČNÍ SLUŽBY: poskytuje prostřednictvím smluvních partnerů v případě poruchy, havárie, vandalského poškození či pokusem o odcizení v ČR i v zahraničí a to v rozsahu a za podmínek uvedených ve smluvních ujednáních (např. příjezd a odjezd servisního vozidla plus 1 hodina práce mechanika zdarma, v případě havárie odtah do 30 km atp.)
6. DALŠÍ VÝHODY: expresní opravy a výměny autoskel, doplňková pojištění čelního skla, sedadel, zavazadel, zapůjčení náhradního vozu, sleva na havarijním pojištění, firemní slevy
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 50/50 sazba v Kč
do 50 ccm 333 do 350 ccm 773 do 500 ccm 1987 nad 500 ccm 2333
SAZBY POVINNÉHO RUČENÍ 2003 PRO OSOBNÍ AUTOMOBILY
Limity plnění 50/50 sazba v Kč (nárůst v %)
2. BONUS: řidiči, kteří v roce 2000, 2001 a 2002 nezavinili dopravní nehodu, získají slevu na pojistném 15 % (maximální výše), tj. za bezeškodní průběh v každém roce 5 %. Započítává se i prokázaný bezeškodní průběh u jiného pojistitele.
3. MALUS: do konce roku nebude uplatňován
4. MOŽNOST SPLÁTEK: pololetní, čtvrtletní a měsíční s přirážkou 3 %, 6 %, 14 %
5. ASISTENČNÍ SLUŽBY: při poruše a nehodě vozu na území ČR i v zahraničí - info a rady v nouzi, oprava, odtah, právní asistence, úschova vozidla, vše zdarma do výše stanovených limitů. Lze připojistit vyšší limity
6. DALŠÍ VÝHODY: při kompletním pojištění vozidla - sleva, doplňková připojištění - skel vozu, zavazadel, úrazové pojištění osob, právní ochrany, rozšířené asistence
SAZBY POVINNÉHO RUČENÍ 2003 PRO MOTOCYKLY DO 400 KG
Limity plnění 5/18 50/50 sazba v Kč sazba v Kč
</TEXT>
</DOC>
<DOC>
<DOCID>LN-20021106078</DOCID>
<DOCNO>LN-20021106078</DOCNO>
<DATE>11/06/02</DATE>
<TITLE>
Jak postupovat při výběru pojišťoven nabízejících povinné ručení
</TITLE>
<TEXT>
Povinné ručení v současné době nabízí jen devět pojišťoven, oproti loňským dvanácti. Dojde ke sloučení pojišťovny Zurich s Generali, ČSOB Pojišťovny s IPB Pojišťovnou a Komerční pojišťovna prodala svůj pojistný kmen Kooperativě. Každá z pojišťoven nabízí produkt povinného ručení většinou v několika variantách, které se neliší pouze cenou, ale i bonusovým a malusovým systémem, rozdílná je i výše odpovědnosti za škodu či nabídka doprovodných služeb. K prvnímu srpnu roku 2002 skončilo období regulace a přechodných ustanovení, čímž se možnosti jednotlivých pojišťoven k diverzifikaci pojištění ještě rozšířily. Většina motoristů tak není a nebude schopna se v široké nabídce orientovat, dané produkty porovnat a zvolit ten nejvhodnější. Nejjednodušší cestou je využít pomoci pojišťovacích makléřských společností. Makléřská (poradenská) společnost má za sebou potřebné analytické zázemí a poskytuje komplexní služby. Makléř se snaží nalézt nejvhodnější a nejpřesnější produkt podle konkrétních požadavků klienta a nabídne výběr z produktů všech pojišťoven, které získaly licenci na poskytování povinného ručení. Zákazník tak pozná nabídku všech pojišťoven a vybere si možnost, která mu nejvíce vyhovuje.
</TEXT>
<HEADING>
Makléři poradí zdarma
</HEADING>
<TEXT>
Makléř upozorní i na to, že zvolená pojišťovna je nevýhodná například kvůli velké vzdálenosti nejbližší pobočky pojišťovny a místa vašeho bydliště či že pojistné krytí zvoleného pojištění není dostatečné. Je schopen také nabídnout další doprovodná pojištění a služby, jako je třeba pojištění právní ochrany. Důležitý je fakt, že za služby makléře nemusí zákazník nic platit, nenavyšuje se ani cena samotné pojistky. Makléři jsou odměňováni formou provize, kterou jim vyplácejí přímo pojišťovny.
Nejčastější dotazy spojené s povinným ručením
</TEXT>
<HEADING>
1) Do kdy musím povinné ručení zaplatit?
</HEADING>
<TEXT>
Pojistné pro rok 2003 je třeba zaplatit do doby, než vyprší současná pojistná smlouva. Pro většinu klientů pojišťoven je to do 31. 12. 2002. Pokud chce klient pojišťovnu změnit, musí dát výpověď 6 týdnů před vypršením platnosti smlouvy, tedy pro většinu do poloviny listopadu. Pokud pojistné nebude uhrazeno včas, pojišťovny zašlou upomínku s 30denní lhůtou na doplacení. Po uplynutí této lhůty hrozí stejné sankce jako při nezaplaceném ručení.
</TEXT>
<HEADING>
2) Jaké jsou sankce za nezaplacené povinné ručení?
</HEADING>
<TEXT>
Majiteli vozu, který nezaplatí povinné ručení, hrozí pokuta až do výše 20 tisíc korun a bude mu odebrán řidičský průkaz na jeden rok. Pokud majitel vůz nepoužívá, je třeba ho do sedmi dnů po vypršení pojistné smlouvy odhlásit na dopravním inspektorátu.
3) Mám nárok na bonus, pokud jsem měl dopravní nehodu, ale nezavinil jsem ji?
Ano. Za pojistnou událost se považuje pouze situace, kdy pojištěný zaviní dopravní nehodu a způsobí tím škodu, kterou za něj musí uhradit pojišťovna.
4) Na co mám nárok, pokud se stanu účastníkem nehody, kterou jsem nezavinil?
Poškozený má při dopravní nehodě nárok, aby mu z povinného ručení viníka byly uhrazeny škody na věcech a náklady za léčení. Lze vymáhat například náklady na ošetřovatelku i na speciální stravu. Rovněž může poškozený vyžadovat náhradu za ztrátu výdělku po dobu pracovní neschopnosti, v případně invalidity i po ní. Nárokovat lze i bolestné.
5) Vyplatí se sjednávat pojištění na vyšší pojistné limity?
Ve většině pojišťoven mohou klienti vybírat ze dvou či tří limitů pojistného krytí. Tento limit udává, do jaké výše hradí pojišťovna za klienta způsobené škody. Ze zákona je tento limit stanoven na 5 milionů korun na škody na majetku a 18 milionů na škody na zdraví. Pokud je škoda vyšší než daný pojistný limit, bude rozdíl pojišťovna vymáhat na klientovi. V praxi to znamená, že pokud pojištěný způsobí například havárii několika automobilů a vznikne hmotná škoda 7 milionů korun, při základním pojistném limitu 5/18 bude pojišťovna vymáhat 2 miliony od klienta. Ten by tak lehce mohl přijít i o střechu nad hlavou. Odborníci proto doporučují sjednávat pojištění vždy na nejvyšší možný limit, který je jen o několik set korun dražší a rozhodně se vyplatí. Některé pojišťovny již za základní cenu poskytují krytí vyšší, než jaké předepisuje zákon. Například Pojišťovna České spořitelny má základní limit stanovený ve výši 50/50, Kooperativa na 15/35 či Česká podnikatelská pojišťovna na 10/36. Zvýšený základní limit nabízí celkem pět pojišťoven. V podstatě neomezené krytí nabízí za příplatek Česká pojišťovna, která kryje veškeré škody až do výše 5 miliard korun.
</TEXT>
</DOC>
<DOC>
<DOCID>LN-20021106079</DOCID>
<DOCNO>LN-20021106079</DOCNO>
<DATE>11/06/02</DATE>
<TITLE>
* vybírejte z nabídky alespoň pěti pojišťoven
</TITLE>
<TEXT>
* věnujte pozornost hospodaření pojišťovny a výši jejího základního jmění
* zohledněte zkušenosti pojišťoven s havarijním pojištěním a při likvidaci pojistných událostí
* porovnejte nabízené limity pojistného plnění, vybírejte vždy nejvyšší, i přesto, že jsou dražší
* porovnejte další smluvně dané služby
* prověřte, zda má pojišťovna přesně definovaný systém bonus-malus pro další roky pojištění
* u asistenčních služeb se soustřeďte na to, zda zahrnují pomoc samu, nebo jen její zprostředkování, zda se vztahují i na viníka a zda platí i pro poruchu vozu a zda je jejich platnost územně omezena
* při uzavření smlouvy požadujte doklad o pojištění, případně zelenou kartu
</TEXT>
<HEADING>
Slovníček pojmů
</HEADING>
<TEXT>
Krytí škody (pojistný limit) - je maximální výše škody, kterou pojišťovna při zavinění nehody proplatí, limit se vztahuje na škody na věcech a škody na zdraví
Asistenční služba - pomáhá řidičům v případě havárie, případně i poruchy, důležité je, aby se vztahovala i na řidiče, který dopravní nehodu zavinil
Bonus - sleva na pojistném, pokud řidič během jednoho roku nezpůsobí dopravní nehodu
Malus - přirážka k pojistnému znevýhodňující řidiče za časté pojistné události
</TEXT>
</DOC>
<DOC>
<DOCID>LN-20021106080</DOCID>
<DOCNO>LN-20021106080</DOCNO>
<DATE>11/06/02</DATE>
<TITLE>
Test
</TITLE>
<TEXT>
Mezi nejlepší automobily střední třídy se směle zařadila nová Mazda 6. Vyniká jízdními vlastnostmi, zaujme vzhledem i cenou.
Mazda 6 se stala jednou u nejobdivovanějších novinek letošního roku a u odborníků zatím sklízí jen chválu. Ve Skotsku ji již novináři zvolili Autem roku 2003 a na obzoru se rýsují i další tituly, protože se japonská novinka dostala mezi finalisty ve stejné anketě jak v Česku, tak v soutěži o evropský vůz roku. Mazda vždy patřila ke značkám, které byly spojovány se sportovním a individualistickým vzhledem. Koncem devadesátých let ovšem Japonci od tohoto konceptu upustili a prodeje začaly rapidně klesat. Ukázalo se, že Evropanům nestačí pouze nadprůměrná kvalita, ale že vůz prodává právě nápaditý a originální design. To si uvědomili i marketingoví stratégové Mazdy a přišli se zcela novou filozofií, kterou hravě pojmenovali Zoom-Zoom. V jejím rámci by japonské modely měly opět zákazníkům zprostředkovávat především radost z jízdy a působit na jejich emoce, k čemuž neodmyslitelně patří i atraktivní dynamický design. Průkopníkem tohoto nového stylu je právě nástupce modelu 626 Mazda 6 a vše zatím nasvědčuje tomu, že hirošimská automobilka vsadila na správnou kartu. Plán vývozu do Evropy pro letošní rok musel být totiž pro značný zájem již zvýšen o více než 20 tisíc vozů. Proti své předchůdkyni vůz narostl do všech směrů. Za Mazdou 6 se na ulici rozhodně ohlédnete, sportovní flair čiší z každého kousku robustní karoserie. Zaoblené tvary jsou přitom vyvážené a působí kompaktně. Šípovité přídi nechybí agresivita a i záď s odvážnými koncovými světlomety si zachovává eleganci. Celková úroveň zpracování interiéru Mazdy 6 poukazuje na její nemalé ambice ve střední třídě. Ani při jízdě po nekvalitní vozovce se uvnitř neozývají žádné nepříjemné zvuky a kvalita použitých plastů s příjemných materiálu je vysoká. Vnitřek odpovídá sportovnějšímu pojetí karoserie. Přehlednému přístrojovému panelu dominují rychloměr a otáčkoměr v chromových obroučkách, výdechy ventilační soustavy mají kruhový tvar a tříramenný sportovně laděný volant s ovládáním rádia a tempomatu je seřiditelný ve dvou osách. Výtku si vysloužila pouze zvuková kontrola zapnutých pásů, která se aktivovala i při sebemenším pohybu vozu. I náročné posádce Mazda 6 poskytne dostatek pohodlí. Nabídka místa je nadprůměrná, a to i vzadu v oblasti kolen a ramen. Řidič nemá problémy s nalezením optimální polohy pro řízení, sedadla byla příjemně tuhá a měla i potřebnou boční oporu. Interiéru samozřejmě nechybí ani řada odkládacích prostor. I přes sportovní charakter sedanu zbyl pro zavazadelník solidní prostor o objemu 500 l. Ten se dá navíc zvětšit díky snadnému sklopení zadních opěradel, která se sama pomocí jediného tlačítka složí na sedáky a vznikne nákladová plocha s rovnou podlahou. Snadný přístup ke kufru umožňuje i nakládku větších předmětů. Na českém trhu se Mazda 6 prodává v provedení sedan, jako pětidveřový liftback a kombi. Pro pohon jsou určeny tři benzinové čtyřválce s objemy 1,8 l(88 kW), 2,0 l (104 kW) a 2,3 l (122 kW) a nechybí ani dva dvoulitrové turbodieselové agregáty se vstřikem common-rail o výkonech 88 a 100 kW.
</TEXT>
<HEADING>
Motor nepostrádá temperament
</HEADING>
<TEXT>
My jsme pod kapotou sedanu vyzkoušeli benzinový dvoulitr. Ten se vyznačoval slušným zátahem již od nízkých otáček a jeho výkon přes 140 koní stačí na velice svižné svezení, dobrý pocit z jízdy navíc umocňovalo přesné řazení i vhodně odstupňovaná převodovka. Spotřeba se držela na příznivé hodnotě, v průměru jsme naměřili 9,1 l na 100 km, pouze při ostřejší jízdě stylem brzda-plyn se vyšplhala k hranici 13 l. Výborné jízdní vlastnosti zaručuje mazdě nová konstrukce podvozku a tužší utlumení. Komfortněji laděný podvozek zvládá i sportovní jízdu bez výrazných náklonů v zatáčkách a nedovolí vozu žádnou nepředvídanou reakci. Mazda drží přesvědčivě stopu, v extrému se pak projeví náznaky k mírné nedotáčivosti. Brzdová soustava s kotouči na všech kolech měla razantní nástup a neslábla ani při opakovaném zatížení. Nová Mazda 6 předčí ovšem mnohé konkurenty i svou cenou. Nejlevnější provedení s motorem 1.8 l se v ČR prodává za 619 900 Kč (Ford Mondeo 1.8 - 634 900 Kč, Opel Vectra 1.8 - 639 900 Kč, Nissan Primera 1.8 - 648 000 Kč) a již v základní výbavě nabízí 6 airbagů, elektrické ovládání předních oken a zpětných zrcátek, klimatizaci, multifunkční volant, palubní počítač, tempomat i rádio. Cena verze 2.0I začíná na částce 699 900 Kč. Provedení liftback je o 15 a kombi o 40 tisíc Kč dražší.
My jsme pod kapotou sedanu vyzkoušeli benzinový dvoulitr. Ten se vyznačoval slušným zátahem již od nízkých otáček a jeho výkon přes 140 koní stačí na velice svižné svezení, dobrý pocit z jízdy navíc umocňovalo přesné řazení i vhodně odstupňovaná převodovka. Spotřeba se držela na příznivé hodnotě, v průměru jsme naměřili 9,1 l na 100 km, pouze při ostřejší jízdě stylem brzda-plyn se vyšplhala k hranici 13 l. Výborné jízdní vlastnosti zaručuje mazdě nová konstrukce podvozku a tužší utlumení. Komfortněji laděný podvozek zvládá i sportovní jízdu bez výrazných náklonů v zatáčkách a nedovolí vozu žádnou nepředvídanou reakci. Mazda drží přesvědčivě stopu, v extrému se pak projeví náznaky k mírné nedotáčivosti. Brzdová soustava s kotouči na všech kolech měla razantní nástup a neslábla ani při opakovaném zatížení. Nová Mazda 6 předčí ovšem mnohé konkurenty i svou cenou. Nejlevnější provedení s motorem 1.8 l se v ČR prodává za 619 900 Kč (Ford Mondeo 1.8 - 634 900 Kč, Opel Vectra 1.8 - 639 900 Kč, Nissan Primera 1.8 - 648 000 Kč) a již v základní výbavě nabízí 6 airbagů, elektrické ovládání předních oken a zpětných zrcátek, klimatizaci, multifunkční volant, palubní počítač, tempomat i rádio. Cena verze 2.0I začíná na částce 699 900 Kč. Provedení liftback je o 15 a kombi o 40 tisíc Kč dražší.
</TEXT>
</DOC>
<DOC>
<DOCID>LN-20021106081</DOCID>
<DOCNO>LN-20021106081</DOCNO>
<DATE>11/06/02</DATE>
<TITLE>
Dnes vám radí Anna MÁROVÁ z advokátní kanceláře JUDr. Anna Márová
</TITLE>
<TEXT>
Pracuji jako prodavačka v knihkupectví. Za mou poslední směnu někdo ukradl pět knih, z nichž každá stojí 1500 Kč. Budu muset ztrátu uhradit ze svého?
Z vašeho dotazu nevyplývá, zda jste se svým zaměstnavatelem uzavřela písemně dohodu o hmotné odpovědnosti za schodek na svěřených hodnotách, které je zaměstnanec povinen vyúčtovat (zkráceně dohodu o hmotné odpovědnosti), ani nejsou dány bližší podmínky vašeho pracoviště, tj. především, zda jsou na něm naplněny podmínky pro individuální odpovědnost či pro odpovědnost společnou (odpovědnost spolu s vašimi spolupracovníky, vedoucím, jeho zástupcem). Dále není uvedeno, zda jde o pultový, či samoobslužný prodej. Pokud nemáte řádně uzavřenu dohodu o hmotné odpovědnosti, zaměstnavatel na vás může požadovat náhradu případné škody pouze v souladu s § 172 zákoníku práce v platném znění, tedy na základě ustanovení o obecné odpovědnosti zaměstnance. V tomto případě vám zaměstnavatel musí prokázat zavinění nastalé škody. V případě této obecné odpovědnosti je výše náhrady škody - na rozdíl od náhrady škody při odpovědnosti za schodek - omezena. Výše náhrady škody způsobené z nedbalosti nesmí přesáhnout u zaměstnance částku rovnající se čtyřapůlnásobku jeho průměrného měsíčního výdělku před porušením povinnosti, kterým škodu způsobil. Jde-li však o škodu způsobenou úmyslně, pak přichází v úvahu i náhrada tzv. jiné škody.
</TEXT>
</DOC>
<DOC>
<DOCID>LN-20021106082</DOCID>
<DOCNO>LN-20021106082</DOCNO>
<DATE>11/06/02</DATE>
<TITLE>
Dnes vám radí Renata ŠŤASTNÁ z personální agentury Axial
</TITLE>
<TEXT>
Ráda bych pracovala jako personalistka. Potřebuji k tomu vysokoškolské vzdělání nebo speciální kurs? Jaké vlastnosti má správný personalista mít?
Nutno přiznat, že poptávka po personalistech je nižší než nabídka pracovních míst pro ně. Personalistika se vyučuje na univerzitách, na vyšších odborných školách i v kursech. Odborné studium této problematiky je však jen jedním z předpokladů stát se personalistou. Jen část firem totiž na podobné místo vypisuje klasické výběrové řízení. Často tuto pozici zastane osoba, která již určitý čas ve firmě pracuje, nezřídka na jiném oddělení než personálním. Firma zkrátka dá někdy přednost kandidátovi se zkušenostmi s organismem firmy než vyškolenému odborníkovi na personální otázky. Chcete-li se stát personalistou, navrhuji ucházet se o asistentské místo na personálním oddělení větší firmy. Máte-li o personalistiku skutečný zájem, studujte při práci večerně či dálkově. Budete v každodenním kontaktu s danou problematikou a současně budete získávat prostřednictvím studia nové poznatky. Abych se vrátila k vaší otázce, správně se ptáte na vlastnosti personalisty. Protože práce personalisty zahrnuje široké spektrum činností, není snadné stanovit několik nejdůležitějších vlastností. Jmenovala bych ale zejména schopnost odhadnout lidi, nadání k věcné komunikaci, schopnost empatie. Vzhledem k tomu, že personalista pracuje s osobními daty, musí být taktní a absolutně diskrétní.
</TEXT>
</DOC>
<DOC>
<DOCID>LN-20021106083</DOCID>
<DOCNO>LN-20021106083</DOCNO>
<DATE>11/06/02</DATE>
<TITLE>
Taxa za dodání člověka na nejvyšší pozice se obvykle rovná jeho třem měsíčním platům
</TITLE>
<TEXT>
Nekonečné konkursy a pohovory. Zbytečně mnoho času a energie vydaných na hledání zkušeného, schopného a efektivního manažera. Jestliže vám toho pravého šéfa nepřinesly ani desítky inzerátů v tisku, zkuste si najmout headhuntera.
Headhunter neboli "lovec hlav" se oficiálně jmenuje konzultant v executive search. Jeho úkol je zdánlivě velmi jednoduchý: společnosti si jej najímají, aby vylovil právě pro ně z "manažerského rybníka" toho nejvhodnějšího člověka. Největší zbraní headhuntera jsou přitom komunikační schopnosti. Lidé, které se snaží ulovit, totiž rozhodně nemají o práci nouzi. Lubomír Ochotnický z konzultační společnosti Egon Zehnder International říká: "Headhunting je transakce, kdy lovec dostává odměnu za "hlavu", tedy za kandidáta, kterého doporučí. Nedodá-li jej, odchází naprázdno. Realita je bohužel taková, že jestliže lovec nenajde vhodného kandidáta, začne protlačovat kandidáta méně vhodného prostě proto, aby si vydělal." Zaměstnavatel tedy nakonec klidně může skončit s nesprávným člověkem na nesprávném místě, v horším případě s frustrací z neschopného headhuntera.
</TEXT>
<HEADING>
Odborníci se shodují: lov mozků není neetický
</HEADING>
<TEXT>
Jak vysvětluje Martin Vosecký ze společnosti Catro, která se headhuntingem intenzivně zabývá, lidé kontaktovaní headhuntery sami práci aktivně nehledají. Mohlo by se tedy zdát, že headhunting není nic jiného než jen přetahování zaměstnanců z jedné firmy do druhé a jejich přeplácení. S tím ovšem Martin Vosecký nesouhlasí: "Umožňujeme lidem realizovat svůj potenciál. Lidé na této úrovni nemění místo pro peníze, ale proto, že se jim líbí nové úkoly, které s novou pozicí přicházejí. Z opravdu kvalitních firem zaměstnanci odejít nechtějí," myslí si. S tím, že se nejedná o neetický postup, souhlasí i Lubomír Ochotnický. "Firmy někdy prostě jiné možnosti nemají," myslí si. "Úspěšné společnosti nemohou a nechtějí čekat, až jim jejich interní kandidáti dorostou do funkce. Nemohou přijímat jen absolventy škol a nechat je stoupat v podnikové hierarchii. Někdy potřebují také experty zvenku. O tom, že jde o normální a akceptovatelný proces, svědčí i počet změn zaměstnání, které téměř každý člověk během své kariéry absolvuje," vysvětluje. Podle Ochotnického je na headhuntingu neetická jediná věc, a to když headhunter po chvíli odláká člověka, kterého vybral pro jednu firmu, do jiné. "Tento postup zneužívá důvěry klientů. A tyto praktiky jsou také prvním znakem oddělujícím profesionály od neprofesionálů," shrnuje. Jeden ze zaměstanců velké firmy, který byl "uloven" headhunterem a který nechce být jmenován, říká: "Kvalitní headhunter je pro mě záruka diskrétního jednání i seriózního přístupu potenciálního zaměstnavatele. Na základě vlastní zkušenosti mohu říci, že dobrý poradce by nevzal zakázku pro neseriózní firmu." Lidé, kteří mají zaměstnání a jsou headhuntery osloveni, se často "polekají" a nechtějí o možné schůzce ani slyšet. Američan Nic Corcodilos, autor knihy Zeptejte se lovce hlav, ale míní: "Rozhodně není chybou udělat si kontakty a také se dozvědět, jak by vaši práci ocenil jiný zaměstnavatel."
</TEXT>
<HEADING>
Nejdražší nemusí být nejlepší
</HEADING>
<TEXT>
A jak "lov" na nejvhodnějšího kandidáta probíhá? Nejdříve si společnost sestaví profil kandidáta, o nějž má zájem. Potom odsouhlasí cílovou skupinu, kterou headhunter osloví. Lovec se vždy snaží kontaktovat kandidáta přímo, tedy například bez zprostředkování jeho sekretářkou. Při takové činnosti, kde záleží na každém slovu, se dobře ukážou headhunterovy vlastnosti. "Lovec musí být trpělivý, vyzrálý, chytrý, důvěryhodný a schopný získávat a rozvíjet vztahy," vypočítává Martin Vosecký. Zejména schopnost dobře navazovat vztahy je při práci headhuntera důležitá, protože jednání s kandidátem probíhá většinou v několika kolech. Kandidátů na jednu pozici totiž bývá více, toho nejvhodnějšího si firma vybere až po několika rozhovorech. Klasickými zadavateli zakázek headhunterům jsou velké nadnárodní společnosti, které potřebují obsadit nejvyšší posty ve vedení. Protože odměny "lovců talentů" sahají do stotisícových až milionových částek, vyplatí se headhuntera angažovat jenom u pozic, které hrají ve firmě klíčovou roli. Konzultační a personální agentury si účtují taxy za nalezení či doporučení kandidáta podle různých principů. Někde zaplatíte předem jednorázový poplatek, někde jsou lovci odměňováni podle platu "dohozeného" klienta. "Headhunteři odvozují svoji odměnu jako procento příjmu platu úspěšného kandidáta, dostanou tedy například jeden až tři měsíční platy," říká Lubomír Ochotnický a poukazuje na slabinu: "Headhunter bude mít přirozenou snahu protlačit co nejdražšího kandidáta, ale ten samozřejmě pro klienta nemusí být nejlepší." Vyhledávání a dodávání vhodného kandidáta se tak trošku podobá obchodu. I na kandidáty totiž bývá ze strany headhunterské společnosti záruka, většinou půlroční až roční. Jestliže se nový manažer či ředitel neosvědčí, neobstojí při plnění úkolů nebo sám odejde, má firma právo požadovat dodání nového kandidáta zdarma.
A jak "lov" na nejvhodnějšího kandidáta probíhá? Nejdříve si společnost sestaví profil kandidáta, o nějž má zájem. Potom odsouhlasí cílovou skupinu, kterou headhunter osloví. Lovec se vždy snaží kontaktovat kandidáta přímo, tedy například bez zprostředkování jeho sekretářkou. Při takové činnosti, kde záleží na každém slovu, se dobře ukážou headhunterovy vlastnosti. "Lovec musí být trpělivý, vyzrálý, chytrý, důvěryhodný a schopný získávat a rozvíjet vztahy," vypočítává Martin Vosecký. Zejména schopnost dobře navazovat vztahy je při práci headhuntera důležitá, protože jednání s kandidátem probíhá většinou v několika kolech. Kandidátů na jednu pozici totiž bývá více, toho nejvhodnějšího si firma vybere až po několika rozhovorech. Klasickými zadavateli zakázek headhunterům jsou velké nadnárodní společnosti, které potřebují obsadit nejvyšší posty ve vedení. Protože odměny "lovců talentů" sahají do stotisícových až milionových částek, vyplatí se headhuntera angažovat jenom u pozic, které hrají ve firmě klíčovou roli. Konzultační a personální agentury si účtují taxy za nalezení či doporučení kandidáta podle různých principů. Někde zaplatíte předem jednorázový poplatek, někde jsou lovci odměňováni podle platu "dohozeného" klienta. "Headhunteři odvozují svoji odměnu jako procento příjmu platu úspěšného kandidáta, dostanou tedy například jeden až tři měsíční platy," říká Lubomír Ochotnický a poukazuje na slabinu: "Headhunter bude mít přirozenou snahu protlačit co nejdražšího kandidáta, ale ten samozřejmě pro klienta nemusí být nejlepší." Vyhledávání a dodávání vhodného kandidáta se tak trošku podobá obchodu. I na kandidáty totiž bývá ze strany headhunterské společnosti záruka, většinou půlroční až roční. Jestliže se nový manažer či ředitel neosvědčí, neobstojí při plnění úkolů nebo sám odejde, má firma právo požadovat dodání nového kandidáta zdarma.
</TEXT>
</DOC>
<DOC>
<DOCID>LN-20021106084</DOCID>
<DOCNO>LN-20021106084</DOCNO>
<DATE>11/06/02</DATE>
<TITLE>
Hledání nejlepšího manažera pro firmu by se dalo přirovnat ke stavbě partnerského vztahu. Chcete rovnováhu a spokojenost, ale často si vysníte někoho, kdo vlastně nikde neexistuje, říká jednatel personální a headhunterské společnosti Catro Martin Vosecký.
</TITLE>
<TEXT>
LN: Dávají firmy v posledních letech přednost českým manažerům, nebo ještě pořád zaměstnávají spíše zahraniční odborníky? Stírají se rozdíly mezi jejich kvalitou?
Trend je v současnosti jednoznačný: firmy vědí, že již existuje dost kvalifikovaných našinců, kteří dovedou zastávat ty pozice, na něž byli dříve angažováni cizinci. Ti sem jezdili v dobách "kolonizace", kdy jsme v tom ještě neuměli příliš chodit.
LN: Dá se přeci jenom vysledovat rozdíl mezi tuzemským a zahraničním manažerem? U těch našich bývá zmiňován příliš rychlý kariérní růst.
Všichni jsme v podstatě "rychlokvašky". Tu práci děláme dvanáct třináct let, někdo možná trošku déle, ale cizinci budou mít v tomhle ohledu vždycky více zkušeností. Mají za sebou jak dobré časy, tak i zlé. My teprve teď přicházíme do těch zlých... Ale za pár let budeme také chytřejší.
LN: Co všechno zahraniční odborníci, kteří k nám přišli po revoluci, po zaměstnavateli požadovali? Určitě měli vyšší nároky než tuzemští odborníci.
Představte si, že byste se teď rozjela do nějaké rozvojové země jakožto manažer ze Západu. Také byste požadovala větší plat, než je tamní průměr. Prostě proto, že byste si doma chtěla držet byt, dopřát dítěti patřičné vzdělání a podobně. Pak je logické, že cizinci u nás chtěli takové podmínky. Ve většině případů sem jeli s tím, že se jednou vrátí domů a budou žít tak, jak byli zvyklí.
LN: Jak byste charakterizoval člověka, po němž je z pohledu klientů a potažmo headhunterů největší sháňka?
Je to určitě člověk, který umí dosahovat daných cílů a má zkušenosti z práce v moderně vedené firmě. Jestliže dokáže splnit prvně jmenovanou podmínku, pak je v podstatě jedno, co umí ještě navíc.
LN: Bývá zvykem, že člověk zvyklý vést podnik na určité úrovni zůstane po opuštění tohoto místa třeba rok bez práce, protože čeká na opravdu výjimečnou nabídku?
Ano, často tomu tak je. Čím jste starší a čím máte víc zkušeností, tím se zužuje počet činností, které můžete dělat. Když jste na vysoké škole, máte možnost dělat v zásadě cokoliv na světě. Když je vám pětačtyřicet a deset let jste vedli světovou korporaci, těžko půjdete dělat něco jiného.
LN: Co všechno musí headhunter u klienta vysledovat, aby pak pro něj úspěšně nalezl tu správnou osobu?
Měl by určitě dobře analyzovat klientovu povahu. Musí odhalit ty charakteristické rysy, které se na první pohled dají skrýt. Každý vám řekne, že hledá flexibilního, schopného a inteligentního manažera, ale každý si také pod tímto popisem představí někoho jiného. Je to jako s tou bajkou o lišce a čápovi: čáp pozve lišku na kaši a kaši podává v úzkém vysokém džbánu. Pak jej pozve pro změnu liška, a ta kaši servíruje v misce. Pro oba z nich je oběd trošku rozdílný.
LN: Jak dlouho probíhá samo jednání headhuntera s vytipovaným manažerem?
Od jednotek týdnů až po jednotky let. Není to otázka postupného zvyšování nabízeného platu, peníze u tak vysoce postavených lidí nehrají většinou hlavní roli. Člověk prostě po nějaké době může změnit názor. Jestliže má klient dostatek trpělivosti, protože ví, že ten jeden či dva vytipovaní, kteří připadají v úvahu, ještě nedodělali práci u bývalého zaměstnavatele, musí se prostě počkat.
LN: Na čem se jednání s klienty nejčastěji zadrhnou?
Manažerům záleží většinou na tom, co budou mít za náplň práce a o čem budou smět rozhodovat. Čím lepší manažer, tím vyšší odpovědnost pro sebe vyžaduje. Většinou si nechtějí nechat do své práce mluvit. Někdy se ale také zasekneme u faktů, jako je barva pleti nebo pohlaví podřízeného.
</TEXT>
</DOC>
<DOC>
<DOCID>LN-20021106085</DOCID>
<DOCNO>LN-20021106085</DOCNO>
<DATE>11/06/02</DATE>
<TITLE>
říká dramatik Martin Crimp, jehož hru Venkov nyní uvádí činohra Národního divadla
</TITLE>
<TEXT>
Britský dramatik a překladatel Martin Crimp navštívil včera českou premiéru své hry Venkov, kterou v režii Ivana Rajmonta uvádí Národní divadlo. Z Prahy koncem týdne pokračuje do Paříže, kde ho čeká francouzská premiéra téže hry v nastudování významného světového režiséra Luka Bondyho.
PRAHA - Podle Crimpa se Venkov zabývá předpokladem, že uprostřed přírody lze žít lepší život, a zkoumá, co v praxi z této teze platí. Hra již byla uvedena i v zahraničí, například v Řecku. "Překvapilo mě, jak hra lehce překročila jazykové a kulturní bariéry. A přitom řecký venkov je samá skála a kámen a v ničem nepřipomíná proslulou zeleň anglické krajiny," vysvětlil dramatik. S tvorbou šestačtyřicetiletého autora se čeští diváci mohli seznámit již před osmi lety, kdy Věra Chytilová v Divadle Na zábradlí nastudovala jeho pozoruhodnou hru Story. Naposledy sáhl po jeho dramatickém experimentu Pokusy o její život soubor M.U.T. v pražské Akropoli.
</TEXT>
<HEADING>
Nezařaditelný autor
</HEADING>
<TEXT>
Ve středu Crimpova dramatického zájmu jsou lidské vztahy, které jsou často různě narušené a bezradné. Nicméně Crimpovy hry nepostrádají zvláštní, groteskní nebo spíš černý humor. Ostatně ve Story projíždí ulicemi slepý taxikář podle pokynů slepého zákazníka, což dramatik ironicky komentoval jako extrémní případ vymezování se vůči televiznímu naturalismu. Sympatický dramatik s "prošedivělou" vizáží mladého muže sedmdesátých let evidentně rád diskutuje, má smysl pro humor, ironii a nesnáší televizi. "V mém rozhodnutí stát se spisovatelem nebylo nic zvláštního, chtěl jsem zkrátka psát. Začal jsem románem, ale nikdo se neměl k tomu, aby jej vydal. Divadlo mě zajímalo od školních let, přes ulici jsem měl Orange Tree Theatre, a tak jsem jim jednu svou hru donesl a oni ji uvedli," popsal Crimp své začátky a dodal, že psaní je závislost, kterou má rád. "Když je hra uvedena, zažijete vrchol a pak je opět prázdno." Crimp studoval na univerzitě v Cambridgi, žije v Londýně a od počátku devadesátých let patří ke kmenovým autorům Royal Court Theatre. Sám sebe označuje za nezařaditelného autora, odmítá být spojován s autory absurdní dramatiky i se současnou mladou generací, píšící ve stylu collness. "Je to složitější, než se na první pohled zdá. Lidé mají potřebu vše nějak uspořádávat a tak vznikají školy, styly, trendy. Teprve po letech se ukáže, že někteří lidé k sobě patřili, i když se tomu bránili. Například Sarah Kaneové (již zesnulá autorka cool dramatiky, pozn. red.) se líbila má hra Pokusy o její život, a využila mé postupy jako jakýsi předstupeň vlastní hry," vysvětlil dramatik. Crimpovy hry se překládají a uvádějí v celé Evropě, ale autor se přiznal, že raději nečte ani domácí, ani zahraniční kritiky. "Iritují mě nálepky, které mé dílo dostává, jednou jsem realista, podruhé píši absurdní drama, nakonec bych ani pořádně nevěděl, co jsem zač." Dramatik však připustil, že jej těší, když vidí, jak jeho hry rezonují v cizině. "Je to povzbuzující, znamená to pro mě, že existuje něco jako univerzální pravda a lidskost. Na druhé straně je třeba si přiznat, že hranice překračují i jiné, méně sympatické jevy, jako hamburgery či disneyovky," prohlásil. Crimp také srovnával britské divadlo s praxí na starém kontinentu. "Divadelní režiséři ve Velké Británii sami sebe nevnímají jako umělce. To je dobré pro dramatika, méně pro inscenační výsledek. V Evropě se režiséři za umělce považují, což přináší velké riziko, ale také možnost famózního úspěchu." Jako autor Crimp vznik inscenace neovlivňuje a není také zvyklý psát pro konkrétní herce. Před zahájením práce si pouze důkladně pohovoří s režisérem. "Divadelní zkoušky je kolektivní vyšinutí mysli a čím méně externistů se kolem potlouká, tím lépe," soudí. Martin Crimp také překládá francouzskou dramatiku, například Moliéra, a za autory, kteří jsou mu blízcí, označil například Becketta a Handkeho. "Překladatelská práce je pro mne zajímavá i tím, že se setkávám s různými režiséry. Musím se ale přiznat, že jako překladatel mám rád svobodu, ale jako autor lpím na každém slově."
Ve středu Crimpova dramatického zájmu jsou lidské vztahy, které jsou často různě narušené a bezradné. Nicméně Crimpovy hry nepostrádají zvláštní, groteskní nebo spíš černý humor. Ostatně ve Story projíždí ulicemi slepý taxikář podle pokynů slepého zákazníka, což dramatik ironicky komentoval jako extrémní případ vymezování se vůči televiznímu naturalismu. Sympatický dramatik s "prošedivělou" vizáží mladého muže sedmdesátých let evidentně rád diskutuje, má smysl pro humor, ironii a nesnáší televizi. "V mém rozhodnutí stát se spisovatelem nebylo nic zvláštního, chtěl jsem zkrátka psát. Začal jsem románem, ale nikdo se neměl k tomu, aby jej vydal. Divadlo mě zajímalo od školních let, přes ulici jsem měl Orange Tree Theatre, a tak jsem jim jednu svou hru donesl a oni ji uvedli," popsal Crimp své začátky a dodal, že psaní je závislost, kterou má rád. "Když je hra uvedena, zažijete vrchol a pak je opět prázdno." Crimp studoval na univerzitě v Cambridgi, žije v Londýně a od počátku devadesátých let patří ke kmenovým autorům Royal Court Theatre. Sám sebe označuje za nezařaditelného autora, odmítá být spojován s autory absurdní dramatiky i se současnou mladou generací, píšící ve stylu collness. "Je to složitější, než se na první pohled zdá. Lidé mají potřebu vše nějak uspořádávat a tak vznikají školy, styly, trendy. Teprve po letech se ukáže, že někteří lidé k sobě patřili, i když se tomu bránili. Například Sarah Kaneové (již zesnulá autorka cool dramatiky, pozn. red.) se líbila má hra Pokusy o její život, a využila mé postupy jako jakýsi předstupeň vlastní hry," vysvětlil dramatik. Crimpovy hry se překládají a uvádějí v celé Evropě, ale autor se přiznal, že raději nečte ani domácí, ani zahraniční kritiky. "Iritují mě nálepky, které mé dílo dostává, jednou jsem realista, podruhé píši absurdní drama, nakonec bych ani pořádně nevěděl, co jsem zač." Dramatik však připustil, že jej těší, když vidí, jak jeho hry rezonují v cizině. "Je to povzbuzující, znamená to pro mě, že existuje něco jako univerzální pravda a lidskost. Na druhé straně je třeba si přiznat, že hranice překračují i jiné, méně sympatické jevy, jako hamburgery či disneyovky," prohlásil. Crimp také srovnával britské divadlo s praxí na starém kontinentu. "Divadelní režiséři ve Velké Británii sami sebe nevnímají jako umělce. To je dobré pro dramatika, méně pro inscenační výsledek. V Evropě se režiséři za umělce považují, což přináší velké riziko, ale také možnost famózního úspěchu." Jako autor Crimp vznik inscenace neovlivňuje a není také zvyklý psát pro konkrétní herce. Před zahájením práce si pouze důkladně pohovoří s režisérem. "Divadelní zkoušky je kolektivní vyšinutí mysli a čím méně externistů se kolem potlouká, tím lépe," soudí. Martin Crimp také překládá francouzskou dramatiku, například Moliéra, a za autory, kteří jsou mu blízcí, označil například Becketta a Handkeho. "Překladatelská práce je pro mne zajímavá i tím, že se setkávám s různými režiséry. Musím se ale přiznat, že jako překladatel mám rád svobodu, ale jako autor lpím na každém slově."
</TEXT>
</DOC>
<DOC>
<DOCID>LN-20021106086</DOCID>
<DOCNO>LN-20021106086</DOCNO>
<DATE>11/06/02</DATE>
<TITLE>
Nejprodávanější alba v ČR v minulém týdnu
</TITLE>
<TEXT>
Dobrá kočzka která nemlsá
Lucie
B &amp;M /Universal (1)
Suma sumárum
Kabát
EMI (5)
Oslávme si život
No Name
Universal Music (3)
Originál
Chinaski
B &amp;M Music/Universal (2)
Rebelové O. S. T.
Různí interpreti
Sony Music/ Bonton/Supraphon (4)
Modrej dým
Black Milk
Universal Music (8)
Já na tom dělám
Bratři Ebenové
Sony Music/Bonton (9)
200 po vstrečnoj Tatu
Popron
Traxx/Universal (10)
Udělalo se nám jasno
Mig 21
B &amp;M Music/Universal (novinka)
Eminem Show
Eminem
Universal Music (6)
Pramen: IFPI
</TEXT>
</DOC>
<DOC>
<DOCID>LN-20021106087</DOCID>
<DOCNO>LN-20021106087</DOCNO>
<DATE>11/06/02</DATE>
<TITLE>
tvrdí o svém celovečerním debutu Brak režisér a scenárista Karel Spěváček
</TITLE>
<TEXT>
Dnes přichází do kin nový český snímek pětadvacetiletého filmaře Karla Spěváčka, který o sobě říká: "Chci vyprávět příběhy, které diváky pobaví, ale hlavně znejistí." Brak je podle něj filmem, který se nepodobá ničemu, co se u nás zatím natočilo.
LN: Na plakátech k vašemu filmu si můžeme přečíst slogan "Ze všech postelí na světě ona musí umřít zrovna v tý maminčiný". O čem film bude?
O třech kamarádech, kteří se scházejí, aby popili a zakouřili si. Už všechno vyzkoušeli, a tak si tentokrát pozvou prostitutku. Jenže jak si tak s ní užívají, holka umře a oni se té mrtvoly pak snaží zbavit.
LN: O čem a pro jaké diváky jste chtěl tenhle příběh točit?
Chtěl jsem udělat takový film, který tady chybí. Nemyslel jsem na žádné konkrétní diváky, dělal jsem to hlavně pro sebe. Není to takový ten typický český film. Vznikal hodně nezávisle. Neměli jsme ani hudebního skladatele, ani návrháře kostýmů, většinu jsme si udělali sami na koleně. Má to svoje kouzlo.
LN: Dá se váš film žánrově zařadit? Tak to se nedá, bude tam všechno.
Když film předem označíte za komedii nebo krimi, tak to může vzbuzovat očekávání, která se pak třeba nenaplní. Tomu se chceme vyhnout. Kdo film zatím viděl, byl dost vyděšený, to ale žánr, pokud vím, nijak nespecifikuje.
LN: Celovečerní debuty často nesou výraznou tvůrčí výpověď autora. Můžeme něco takového najít i v Braku?
Já jsem touhu po žádném zásadním sdělení neměl. Možná trochu v prvních verzích scénáře. Ty ale byly tak drsné, že jsem to musel hodně změnit.
LN: Co vás k tomu přimělo?
Producentům vadila míra násilí. Museli jsme ho výrazně usměrnit humorem.
LN: V Braku se objeví různorodá sbírka herců - od zatím neznámých tváří přes Jiřího Korna, Báru Štěpánovou až po pornoherečku Paulu Wild. Jak jste film obsazoval?
Brak má do značné míry komiksovou estetiku, takže postavy jsou bez psychologie a bez vývoje. Potřebovali jsme výrazné obličeje, které na první pohled řeknou, kdo je kdo. Není třeba nic hledat pod povrchem.
LN: Původně se o vašem filmu mluvilo jako o Třech v tom, pak jste titul několikrát změnili. Proč?
Tři v tom byl jen pracovní název. Pak jsme vymysleli Jehličí, což odkazuje na písničku o drogách. To ale nikdo nepochopil, navíc to prý producentovi připomínalo myslivce. Sepsal jsem tedy seznam potenciálních názvů, z kterého se nakonec vybral Brak.
LN: Má titul Brak odkazovat i ke konkrétnímu stylu?
Určitě. Mám brak i kýč rád a tohle bude první český béčkový film. Nejradši ze všeho bych dělal horory, ale na to se tady nikdo netváří moc vstřícně.
LN: Váš scénář vyhrál konkurs na celovečerní projekt Ateliérů Bonton Zlín. Proč se realizace vlekla několik let?
Připadalo mi, že si ve Zlíně s celovečerním filmem trochu nevědí rady. Bylo to přeci jen něco jiného než Bob a Bobek nebo Pat a Mat. Čtyřikrát změnili výkonného producenta, čišela z toho bezradnost. Film se nakonec realizoval hlavně díky Pavlu Melounkovi z koprodukční společnosti Whisconti, který za ním stál od začátku.
LN: Netajíte se tím, že vám současné, ale ani starší české filmy nepřipadají příliš inspirativní. Co jim vyčítáte?
Nic konkrétního. Prostě to jen nejsou filmy, na které bych si s chutí zašel do kina. Mezi těmi staršími se najde pár výjimek, třeba Spalovač mrtvol, ale nové filmy jsou jen odvarem toho, co tu už bylo. Postrádám individualitu, výrazné rukopisy, všichni se vezou na jedné vlně. Teď jsem ale na vlastní kůži poznal, jak je těžké prosadit si jistou osobitost.
LN: U nás točí filmy převážně absolventi FAMU, máte pocit, že škola všechny nasměruje stejně?
Určitě na tom má svůj podíl. FAMU má své jasné limity, které musíte přesně naplnit, když jste pod nimi, nebo je naopak překračujete, nemáte šanci se tam dostat. Já jsem se do těch limitů nevešel, ale nikdo mi nebyl schopný říct proč.
LN: Studujete Vyšší odbornou školu filmovou ve Zlíně, tam to podle vás funguje lépe?
Tam nefunguje vůbec nic. Všechno si musíte vyřvat. Můžete se tam něco dozvědět o teorii filmu, ale to člověk se zájmem o kinematografii obvykle už ví, když se na školu hlásí. Každý scénář se tam schvaluje naprosto byrokraticky, například panuje představa, že se tam nesmí objevit sprosté slovo, protože tak nejspíš asi nikdo nemluví, jinak si to vysvětlit neumím.
</TEXT>
</DOC>
<DOC>
<DOCID>LN-20021106088</DOCID>
<DOCNO>LN-20021106088</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Významný obraz rakouského umělce Gustava Klimta (1862 - 1918) Adam a Eva je nyní vystaven v pražském Veletržním paláci jako mimořádná součást stálé expozice zahraničního umění. Návštěvníci jej tam budou moci spatřit až do 23. února 2003. Poté se vrátí do mateřské Galerie Belvedere ve Vídni. Národní galerie na oplátku zapůjčila do Vídně Klimtův obraz Vodní zámek.
</TEXT>
</DOC>
<DOC>
<DOCID>LN-20021106089</DOCID>
<DOCNO>LN-20021106089</DOCNO>
<DATE>11/06/02</DATE>
<TITLE>
Ačkoliv je dosavadní kariéra britských Coldplay relativně velmi krátká, jejich druhé album A Rush Of Blood To The Head bylo jedním z nejočekávanějších počinů sezony.
</TITLE>
<TEXT>
V některých kruzích dokonce bylo považováno za hlavního soupeře novinky hvězdných Oasis. Při nynější znalosti obou alb lze zvolit vítěze zcela jednoznačně: Coldplay své starší kolegy nemilosrdně knockoutovali. První deska Coldplay nazvaná Parachutes vyšla v roce 2000, po čtyřech letech existence kapely. Byl to debut až nečekaně úspěšný, jenž pokořil neuvěřitelnou pětimilionovou prodejní hranici. Skupina přitom svou kariéru nikdy nepřiživovala skandály ani podobnými "podpůrnými prvky", tak typickými právě třeba pro Oasis. Jejich hudba je vědomě a cíleně konzervativní. Svůj sound Coldplay neobohacují prakticky ničím, co nebylo k dispozici už v 60. letech, byť zvuková úroveň nahrávek pochopitelně koresponduje se současnou úrovní studiové práce. Základem úspěchu Coldplay jsou ovšem písničky samé, vesměs "nepřekomplikované", ale ani příliš jednoduché. Jejich patrná zpěvnost není uměle "šroubována" na úkor elementárního vkusu. V tomto trendu Coldplay pokračují i na druhém albu, jež jejich pozici v poprockovém mainstreamu - či britpopu, chcete-li - nepochybně stvrzuje.
</TEXT>
<HEADING>
Slovy těžko postižitelný náboj
</HEADING>
<TEXT>
Ačkoliv si jsou Coldplay jistě svých kořenů v šedesátých letech dobře vědomi - nejsou jimi ovšem zdaleka jen nepominutelní Beatles, ale např. také některé americké skupiny typu The Byrds či CSN &amp;Y, a pochopitelně britské "kytarovky" přelomu osmdesátých a devadesátých let - žádný konkrétní vzor z jejich hudby nápadně neční. I když v rámci rockového středního proudu tohoto typu už lze dnes jen velmi těžko dosáhnout originality a možnosti písničkářství v základním obsazení (byť ve studiu rozšířeném o smyčce, klávesy atd.) jsou v podstatě vyčerpány, lze stále pracovat i na této bázi s jednou dosti podstatnou věcí. Tou je osobní kouzlo a racionálně jen těžko definovatelná "jiskra", kterou tvůrci do své hudby buď dokážou, nebo nedokážou vtělit a jejím prostřednictvím pak posluchače uhranout či znudit. To první se Coldplay už podruhé v krátké době podařilo.
Coldplay: A Rush Of Blood To The Head
Parlophone/EMI Czech Republic Čas 54:14
</TEXT>
</DOC>
<DOC>
<DOCID>LN-20021106090</DOCID>
<DOCNO>LN-20021106090</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Ještě do konce týdne je v sídle Akademie věd ČR v Praze na Národní třídě 3 k vidění pozoruhodná výstava dřevěných obrazů Martina Patřičného. Výtvarník a spisovatel (narozen 1955 v Praze) žije a pracuje v Debrně u Kralup nad Vltavou. Řezbářství a soustružení se vyučil soukromě u svého strýce. Byl prodavačem, aranžérem, řidičem, skladníkem i dřevorubcem. Od roku 1988 se plně věnuje výtvarné práci se dřevem, přednáší na téma Výběr a zpracování dřeva ve výtvarné práci. Od 1997 pravidelně pořádá tzv. Dřevěné večery, jejichž součástí je poezie, filozofie a živá hudba (hosté). Patřičný je autorem tří knih. Velká obrazová publikace Dřevo krásných stromů s více než 260 snímky vypráví "životopis stromu". Kniha Pracujeme se dřevem je určena těm, kteří tomuto materiálu chtějí rozumět. Třetí kniha Patřičný (nejen) dřevo obsahuje autobiografické příběhy a úvahy a je doplněna fotografiemi z archivu autora. Knížku Dřevo krásných stromů bude autor na výstavě podepisovat v pátek od 17 hodin.
</TEXT>
</DOC>
<DOC>
<DOCID>LN-20021106091</DOCID>
<DOCNO>LN-20021106091</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Komorním koncertem v sále Martinů začal v Praze festival Dny soudobé hudby. Do 13. listopadu se na každoročně organizované přehlídce představí v šesti programech na 40 současných tvůrců. Podle předsedy pořádající Společnosti českých skladatelů Jaromíra Dadáka bylo původním záměrem deset koncertů. Nashromážděné finance však dovolují jen skromnější rozvrh. Na Dnech soudobé hudby se hrají skladby z posledních dvou let, mnohé v premiéře. Vybrala je odborná komise. Vedle Společnosti českých skladatelů přihlásili své kompozice i členové sdružení Přítomnost, Klubu moravských skladatelů, Cameraty Brno a Společnosti dechové hudby. "Společnost skladatelů stárne," řekl Dadák. Mladí autoři podle jeho slov většinou nechtějí být v žádné organizaci. Koncerty letošní přehlídky zaznamená Český rozhlas pro pozdější vysílání na stanici Vltava.
</TEXT>
</DOC>
<DOC>
<DOCID>LN-20021106092</DOCID>
<DOCNO>LN-20021106092</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Po celý listopad mohou návštěvníci Národní knihovny navštívit výstavu, která připomíná někdejší význam rozsáhlého komplexu pražského Klementina. Expozice Jezuitská matematika v Klementinu 1602 - 1773 je v Zrcadlové kapli a představuje rukopisy a staré tisky z fondů Národní knihovny. Výstava je věnována pracím jezuitů, kteří byli profesory matematiky v Klementinu. Návštěvníci uvidí i studentské záznamy z přednášek a disertace vzniklé pod vedením jezuitských profesorů. Jezuitská kolej v Klementinu (později součást KarloFerdinandovy univerzity) byla částí rozsáhlého systému jezuitského školství, které představovalo neoddělitelnou součást evropské kultury a vzdělanosti v 17. a 18. století. K výstavě byl vydán podrobný katalog v česko-anglické verzi. Návštěvníci výstavy si mohou prohlédnout i další historické zajímavosti Klementina související s tématem výstavy, například sluneční hodiny v areálu Klementina, a v rámci prodloužených podzimních prohlídek navštívit Barokní sál a Astronomickou věž.
</TEXT>
</DOC>
<DOC>
<DOCID>LN-20021106093</DOCID>
<DOCNO>LN-20021106093</DOCNO>
<DATE>11/06/02</DATE>
<TITLE>
říká v rozhovoru pro LN Milan Lasica, který v Praze režíruje hru Murraye Schisgala
</TITLE>
<TEXT>
Autor, režisér a ředitel bratislavského divadla Štúdio L+S Milan Lasica je v Čechách a na Moravě stálým hostem především jako herec. V pražském Divadle Kalich měla nyní premiéru hra amerického autora Murraye Schisgala Jako jedna rodina v Lasicově režii.
LN: Čím je vám - kromě humoru tento autor blízký?
Mě baví takové kusy, které mají pointy, s nimiž se musí pracovat, rád si hraju s drobnými pauzami a s tím, jak to udělat, aby konverzačka nevypadala tak, že na jevišti sedí tři lidé a jen hovoří, aby tam bylo ještě něco víc, něco mezi těmi dialogy. Schisgal je velmi zkušený autor, který ovládá všechny potřebné komediální triky umí napsat dobré dialogy, vždycky vymyslí dobrou základní situaci. Hra Jako jedna rodina je typická broadwayská konverzačka. Pro herce, kteří mají rádi tento typ divadla a zdaleka ne všichni jsou k tomuto žánru uzpůsobení - je to dobrá příležitost a mě baví s dobrými herci pracovat.
LN: Ačkoli v Bratislavě žijete a máte tam své divadlo, z českého povědomí nejen divadelního jste se rozhodně nevytratil...
Jezdím sem rád s našimi představeními, pokud je ještě zájem. Říkávám, že to je jediné zahraničí, kde nám ještě rozumějí. Jazyková bariéra zatím snad není tak veliká, aspoň ne pro naši generaci, i když vím, že časem se to asi zhorší.
LN: S Júliem Satinským jste dělali autorské divadlo a vydrželo vám to skoro čtyřicet let. Nikdy jste "neuhnuli"?
Osud nám nadělil přízeň publika, a tak jsme se snažili ho nezklamat, i když třeba v sedmdesátých letech to bylo trochu komplikované. Od způsobu autorského divadla jsme se my dva vlastně nikdy neodchylovali, dokonce i pokud jsem hrával jako sólo v klasickém repertoáru - Moliéra, Rostanda a jiné autory - stále to bylo a je víceméně v duchu autorského přístupu.
LN: Július Satinský se vzhledem ke své nemoci věnuje spíše psaní našel jste za něj partnera?
V nejbližší době budu nejprve zkoušet novou hru od Yasminy Rezy, jejíž Obraz, ve slovenské verzi Kumšt, úspěšně hrajeme, ale potom bychom měli představit jednu věc s Bolkem Polívkou. Máme to už vymyšlené a částečně i napsané a chtěli bychom to do konce sezony uvést. Budeme tam sami dva.
LN: Jak spolu píšete - vy v Bratislavě, on v Brně?
Potkáváme se, vyprávíme si své nápady a to, co si navymýšlíme, zapisuje můj žák Dodo Gombár z Vysoké školy múzických umění v Bratislavě. Vedu tam seminář tvůrčího psaní, jak se u vás říká, chodí do něj režiséři a dramaturgové - a tento chlapec Gombár studoval režii a současně inscenoval svoje texty, ale také už s Bolkem Polívkou pracoval na jeho Variacích na chlast.
LN: Diváci ČT vás nedávno viděli v Donu Juanovi. Díval jste se na tuhle čtrnáct let starou inscenaci?
Obecně vzato, je dost zoufalé vidět divadlo v televizi, a zvlášť inscenaci snímanou bez obecenstva. Ale chvílemi jsem se přesto díval, a fascinovalo mě, jak horce aktuální, moderní myšlenky ten Moliére napsal. Obvykle se ovšem klasika hrává dost akademicky a v tom případě si třeba ani nestačíte všimnout, jaké závažné myšlenky tam jsou. My ale Dona Juana hráli trochu s nadhledem a najednou se zdá, jako by to vymyslel někdo právě dnes.
LN: Často se nyní uvádějí kusy ze 60. let. Nemají už leckdy onu původní dráždivost, přesto po nich divadla sahají. Proč?
Dramatická literatura stárne poměrně rychle, samozřejmě jsou kusy, které mají přesah přes staletí. Ale je pravda, že současná původní tvorba chybí, ba dokonce je jí méně, než bývalo. Konkrétně slovenská původní tvorba skoro neexistuje. Každý rok napíše Stanislav Štepka novou hru pro svoje Radošínské naivné divadlo, díky za to, ale je to repertoár nepřenosný. Kdysi autoři psali ve spolupráci s dramaturgy, to ale vyhynulo, tak jako vyhynuli zřejmě sami dramaturgové. V divadlech jsou zaměstnanci, kteří možná čekají a možná ani nečekají, že se otevřou dveře a vejde Shakespeare.
</TEXT>
<HEADING>
LN: A oni ho poznají...
</HEADING>
<TEXT>
A objeví a uvedou. Ale on nevejde. To by ho museli hledat, spolupracovat s ním na textu, vychovat jej pro své divadlo. Chybí profíci, kteří umějí poradit, najdou neznámého autora nebo toho, kdo píše prózu, a vyprovokovat ho k napsání dramatu. Tak jako to kdysi udělali režisér Krejča a dramaturg Kraus s básníkem Hrubínem.
</TEXT>
<HEADING>
LN: Co učíte dramaturgy vy?
</HEADING>
<TEXT>
Aby věděli, jak dramatický text vzniká, aby poznali tvůrčí proces aspoň zvenku, když už ne zevnitř, aby se aspoň snažili vžít, jaké to je, když někdo píše, rozumět lidem, kteří jim budou potom ty texty přinášet. Dají se naučit určité dramatické triky, způsob, jak psát dialog, jak vystavět zápletku, technika se dá naučit. Báseň - ta musí z člověka vytrysknout. V divadle to tak není, tam jde z velké části o tvrdou práci.
</TEXT>
<HEADING>
LN: O čem hrát by snad ale bylo?
</HEADING>
<TEXT>
Člověk se diví, a to se netýká jen divadla, ale také třeba filmu nebo literatury, jak nepovšimnuty leží ladem velké příběhy, které jsme prožívali posledních deset, dvacet, třicet let. Trochu to asi souvisí s tím, čemu se říká vyrovnávání s minulostí, to je taková ošemetná záležitost.
LN: Nejen u vás...
No však už vás doháníme, už máme také komunistickou stranu v parlamentě, i když zatím má jen šest procent.
LN: Co vás ještě po letech strávených na divadelních prknech dokáže inspirovat?
Víte, existuje zřejmě taková vyhasínající ambice něco ještě udělat možná už bych nemusel a třeba je to neslušné, že se člověk v tomto věku stále do něčeho montuje, ale například režírovat dobré herce, to mě velmi baví, a sem tam mě těší i hrát pro dobré publikum.
</TEXT>
</DOC>
<DOC>
<DOCID>LN-20021106094</DOCID>
<DOCNO>LN-20021106094</DOCNO>
<DATE>11/06/02</DATE>
<TITLE>
Moravská galerie otevřela v Pražákově galerii expozici Gesto a výraz věnovanou českému umění druhé poloviny 20. století.
</TITLE>
<GEOGRAPHY>BRNO</GEOGRAPHY>
<TEXT>
Moravská galerie upouští, podle vyjádření ředitelky Kaliopi Chamonikoly, s ohledem na návštěvnost, od stálých expozic. Nahrazuje je střednědobými, které lépe vyhovují brněnskému prostředí s menším turistickým ruchem a počtem návštěvníků limitovaným velikostí města. Galerie proto už začala obměňovat rozsáhlejší výstavní projekty přibližně po jednom a půl roce. Nová expozice českého poválečného umění ze sbírek Moravské galerie chronologicky navazuje na Prométheův oheň z roku 2001. Ze dvou hlavních tendencí druhé poloviny století reprezentuje Gesto a výraz proud vycházející z expresivní linie moderny, z expresionismu a surrealismu. Odtud i název, reflektující způsob malby a malířské gesto i vnitřní napětí vystavených děl. Pracemi z druhého, stejně významného proudu poválečného období, představujícího konstruktivní tendence, by měla navázat další plánovaná výstava. Expozice je rozdělena do šesti tematických a chronologicky zhruba navazujících oddílů: Gesto existencionální zahrnuje práce členů Skupiny 42 a skupiny Ra, tvorba představitelů informelu, akční a gestická malba je zastoupena v kapitolách Gesto hmoty a Gesto jako téma. Ironické gesto připomíná tvorbu Křižovnické školy čistého humoru bez vtipu, Volného seskupení 12/15 Pozdě ale přece a Tvrdohlavých. Příbuzné tematické oblasti mapují oddíly Gesto metafyzické a Gesto úzkosti. Expozice zahrnuje řadu nových akvizic, k nimž patří například Pocta Ionescovi Libora Fáry, Zrcadlo Tomáše Lahody, Brána Tomáše Hlaviny (Gesto metafyzické a Gesto úzkosti), Lžíce Naděždy Plíškové (Ironické gesto) nebo obraz Václava Zykmunda Rachmaninovo preludium (Gesto existenciální).
BRNO - Moravská galerie upouští, podle vyjádření ředitelky Kaliopi Chamonikoly, s ohledem na návštěvnost, od stálých expozic. Nahrazuje je střednědobými, které lépe vyhovují brněnskému prostředí s menším turistickým ruchem a počtem návštěvníků limitovaným velikostí města. Galerie proto už začala obměňovat rozsáhlejší výstavní projekty přibližně po jednom a půl roce. Nová expozice českého poválečného umění ze sbírek Moravské galerie chronologicky navazuje na Prométheův oheň z roku 2001. Ze dvou hlavních tendencí druhé poloviny století reprezentuje Gesto a výraz proud vycházející z expresivní linie moderny, z expresionismu a surrealismu. Odtud i název, reflektující způsob malby a malířské gesto i vnitřní napětí vystavených děl. Pracemi z druhého, stejně významného proudu poválečného období, představujícího konstruktivní tendence, by měla navázat další plánovaná výstava. Expozice je rozdělena do šesti tematických a chronologicky zhruba navazujících oddílů: Gesto existencionální zahrnuje práce členů Skupiny 42 a skupiny Ra, tvorba představitelů informelu, akční a gestická malba je zastoupena v kapitolách Gesto hmoty a Gesto jako téma. Ironické gesto připomíná tvorbu Křižovnické školy čistého humoru bez vtipu, Volného seskupení 12/15 Pozdě ale přece a Tvrdohlavých. Příbuzné tematické oblasti mapují oddíly Gesto metafyzické a Gesto úzkosti. Expozice zahrnuje řadu nových akvizic, k nimž patří například Pocta Ionescovi Libora Fáry, Zrcadlo Tomáše Lahody, Brána Tomáše Hlaviny (Gesto metafyzické a Gesto úzkosti), Lžíce Naděždy Plíškové (Ironické gesto) nebo obraz Václava Zykmunda Rachmaninovo preludium (Gesto existenciální).
</TEXT>
</DOC>
<DOC>
<DOCID>LN-20021106095</DOCID>
<DOCNO>LN-20021106095</DOCNO>
<DATE>11/06/02</DATE>
<TEXT>
Netradiční "symfonie" hraná na plechové sudy, kbelíky, košťata, gumové zvony, kuchyňské dřezy, noviny i krabičky od zápalek roztleskala včera večer vyprodané Kongresové centrum v Praze. Pestrobarevná směsice hudebníků z divadelně-taneční skupiny Stomp zde zahájila prezentaci své světoznámé show, se kterou bude v české metropoli hostovat do neděle. Avantgardní umělci pocházející ze všech koutů světa svou hudbu na netradiční nástroje doprovázejí dupáním, tleskáním, luskáním prsty a plácáním se po těle i po tvářích.
</TEXT>
</DOC>
<DOC>
<DOCID>LN-20021106096</DOCID>
<DOCNO>LN-20021106096</DOCNO>
<DATE>11/06/02</DATE>
<TITLE>
Česká reprezentace porazila v přípravě mistry světa ze Slovenska, vítězný gól vstřelil navrátilec Libor Procházka
</TITLE>
<TEXT>
Tři góly ze čtyř připravil útočník Richard Král pro své spoluhráče v zápase se Slovenskem. Dokázal tak, že už není hvězdou pouze extraligového formátu. Rozhodující branku přípravy na Karjala Cup pak v Plzni do sítě mistrů světa vstřelil olympijský vítěz Libor Procházka. Ten se do národního týmu vrátil po dlouhé pauze.
PLZEŇ - Výborný výkon juniorské řady, parádní představení útočníka Krále i povedený návrat obránce Libora Procházky na straně jedné a častý chaos v obraně i spousta spálených šancí na straně druhé. Takový byl včerejší výkon české reprezentace ve vítězném zápase s úřadujícími mistry světa. Z týmu, který letos ve Švédsku slavně dobyl zlaté medaile, ale Slováci do Plzně přivezli pouze útočníka Tomíka.
</TEXT>
<HEADING>
Česko - Slovensko 4:3
</HEADING>
<TEXT>
Sedmadvacátý vzájemný zápas začal před poloprázdnými tribunami hodně matně. Hráči se na ledě jen těžko hledali a většina akcí končila nepřesnou přihrávkou. Ospalou atmosféru oživilo až třetí střídání juniorského útoku Polák (17 let), Hudler (18), Michálek (17), který se včera stal nejmladší řadou, jež v české reprezentaci za posledních 50 let nastoupila (dosud držel prim z roku 1989 útok současných hvězd z NHL Jágr, Reichel, Holík). Mladíci podporovaní v obraně především nejzkušenějším bekem Kučerou skvěle bruslili i napadali a v 10. minutě po rychlé kombinaci zcela zmátli slovenskou obranu. Na konci rychlého sledu přihrávek pak bylo Hudlerovo přiklepnutí zpoza branky a Michálkův druhý reprezentační gól. Vsetínský Hudler, považovaný za největší talent českého hokeje poslední doby, si tak při své premiéře v seniorské reprezentaci připsal svůj první kanadský bod. Jestliže v I. třetině se toho na ledě příliš neudálo, ta druhá přinesla gólovou přestřelku. Vše odstartoval druhý úspěch českého týmu. Ten zaznamenal po ráně od modré obránce Richter. Jeho brance předcházela skvělá přihrávka od Krále, který vyhrál vhazování a vzápětí puk bekovi v nouzi přisunul jednou rukou. Jestliže český tým tento gól dokonale uspal, Slováky nabudil. Ve 27. minutě tak hostům stačilo pouhých 36 sekund k tomu, aby vyrovnali. Především na druhé brance pak měla velký podíl nedůsledná hra obránců Kadlece s Čáslavou. Lenerův výběr ale zareagoval po necelé minutě a lví podíl na tom měl opět skvěle hrající Král. Pro svého třineckého spoluhráče Pletku vybojoval puk za brankou a v pádu mu ho přesně posadil na hokejku - 3:2. Zběsilou přestřelku, během níž padlo za šest minut pět branek, pak zakončila ukázková kombinace prvního slovenského útoku, po níž Hurtaj střílel do prázdné branky. V roli zkoprnělých obránců byli na ledě opět Kadlec s Čáslavou. O vítězný gól zápasu se nakonec postaral už po 34 sekundách poslední třetiny Libor Procházka. Olympijskému vítězi z Nagana a mistru světa z Lillehammeru pomohla při jeho ráně od modré i drobná teč obránce Žabky. V závěru měl český tým dvě velké šance výhru ještě pojistit. Střely Hudlera a Petra Sýkory ale slovenský brankář Šimonovič kryl.
2. JIŘÍ HUDLER. Reprezentační premiéra jako hrom. Uplatnil svou šikovnost, krásně přihrál na první gól. K dokonalosti scházelo proměnit sólo v závěru zápasu.
3. LIBOR PROCHÁZKA. Vracel se po dlouhé pauze, ale nervozita na něm nebyla znát. V obraně byl jediným spolehlivým bekem. Navíc podporoval útok a vstřelil vítězný gól.
</TEXT>
</DOC>
<DOC>
<DOCID>LN-20021106097</DOCID>
<DOCNO>LN-20021106097</DOCNO>
<DATE>11/06/02</DATE>
<TITLE>
Hrozí, že blížící se halová sezona bude chudší. Chudší pro závodní i tréninkové možnosti dlouhého zástupu atletů. Halu ve Stromovce vyplavila srpnová velká voda, nafukovačku na Strahově shodil vítr.
</TITLE>
<GEOGRAPHY>PRAHA</GEOGRAPHY>
<TEXT>
Atleti bijí na poplach. Halová sezona je málem přede dveřmi, a k přípravě zbyly tunely na Strahově, na Julisce, hala v Jablonci, nyní jediná provozuschopná, tunel v Nymburce, "tunýlky" v Olomouci a Pardubicích. "Zatím nás to tolik netíží, ale za dva týdny, až se atleti začnou vracet ze soustředění, nebudou mít kam se vrtnout. Tunely jsou vhodné pro sprintery, překážkáře. A devadesát procent reprezentantů se připravuje v Praze," upozorňuje ředitel svazu atletiky František Fojt. Když před pár dny splaskla strahovská nafukovačka, majetek ČSTV, odborníci byli nešťastní. "Hala ve Stromovce je ze hry, a teď tohle. Už jsme počítali, že na Strahov převedeme krajské přebory a atletické středy, závodit se má každý týden," vysvětluje šéftrenér české atletiky Václav Fišer. Snaha všech je, aby se strahovský stánek, který postavila norská firma v roce 1970, co nejdřív dostal do původního stavu. "Ve výběrovém řízení jsou firmy, které by měly halu opatřit novým pláštěm - tři domácí, po jedné z Norska a Německa. Do konce týdne jednu vybereme," nastiňuje Fojt.
</TEXT>
<HEADING>
Šéftrenér slibuje válečný tanec
</HEADING>
<TEXT>
Největší optimisté hovoří o tom, že by se v nafukovačce mohlo trénovat už koncem listopadu. "To bych zatančil válečný tanec," slibuje Fišer. "Nejde tolik o špičkové atlety, kterých jsou řádově dvě desítky; ti koncem měsíce odjedou za teplem. Ale kde by trénovaly dvě stovky dalších závodníků?" Ředitel Fojt je střízlivější. "Jde i o osvětlení, vyhřívání a podobně. Nejpozději do Vánoc by se tam snad trénovat mohlo," odhaduje. A poničená chlouba české atletiky, v srpnu zatopená hala ve Stromovce? "Už je zrekonstruovaná poškozená část dráhy, opravené je rozběžiště tyčkařského a odraziště výškařského sektoru," přibližuje Jiří Drbohlav, zástupce ředitele odboru sportu ministerstva vnitra.
</TEXT>
<HEADING>
Mistrovství Česka bude v Bratislavě
</HEADING>
<TEXT>
"Ještě se musí instalovat elektrika, opravit vzduchotechnika a topení, takže teď nejsem schopen říct, jestli se v hale začne trénovat pátého nebo dvacátého ledna." Mistrovství republiky však hala ve Stromovce příští rok neuvidí. "Závodit se tam ještě dlouho nebude, vždyť chybí i šatny, sprchy, jež byly ve vedlejších budovách," říká Drbohlav. Včera vedení atletického svazu potvrdilo, že český halový šampionát se uskuteční 1. a 2. března v Bratislavě. "Uvažovali jsme o Jablonci, ale tamní dráha s krátkými zatáčkami není ideální pro běhy. A jelikož limity pro halové mistrovství světa budou náročné, přijali jsme nabídku z Bratislavy," vysvětluje svazový ředitel František Fojt.
"Ještě se musí instalovat elektrika, opravit vzduchotechnika a topení, takže teď nejsem schopen říct, jestli se v hale začne trénovat pátého nebo dvacátého ledna." Mistrovství republiky však hala ve Stromovce příští rok neuvidí. "Závodit se tam ještě dlouho nebude, vždyť chybí i šatny, sprchy, jež byly ve vedlejších budovách," říká Drbohlav. Včera vedení atletického svazu potvrdilo, že český halový šampionát se uskuteční 1. a 2. března v Bratislavě. "Uvažovali jsme o Jablonci, ale tamní dráha s krátkými zatáčkami není ideální pro běhy. A jelikož limity pro halové mistrovství světa budou náročné, přijali jsme nabídku z Bratislavy," vysvětluje svazový ředitel František Fojt.
</TEXT>
</DOC>
<DOC>
<DOCID>LN-20021106098</DOCID>
<DOCNO>LN-20021106098</DOCNO>
<DATE>11/06/02</DATE>
<TITLE>
Především Králův útok dotlačil včera v Plzni českou hokejovou reprezentaci k jednogólové výhře. Postaral se totiž o tři ze čtyř gólů.
</TITLE>
<GEOGRAPHY>PLZEŇ</GEOGRAPHY>
<TEXT>
Na pravém křídle prvního útoku se snažil Radek Duda, donedávna ještě plzeňský hokejista. "Když jsem na led vyjel, promítl se mi v hlavě snad celý čas, který jsem v Plzni strávil," přiznal. "Fandové mě mile překvapili, protože mě přijali hodně dobře a fér." Od diváků přešel rychle ke spoluhráčům, kterým složil poklonu. "Ríša Král je famózní hráč a Vašek Pletka to pohlídal dobře dozadu a navíc stihnul dát góla. Zahráli jsme si, myslím, v pohodě a snažili si vyhovovat. Tohle utkání bych označil za jakési poznávací, protože jsem si na nové spoluhráče i trochu zvykal." Po čtyřech zápasech v dresu Slavie, kdy se nejtrestanější hokejista extraligy ani jednou neposadil na hanbu, si na 'svém' ledě jeden faul neodpustil. V poslední třetině fauloval hokejkou Lipianského, ale před cestou na trestnou lavici se mu dokonce zajel gentlemansky omluvit. On, muž, jenž na ledě nemá s nikým slitování. "Nechtěl jsem ho faulovat, snažil jsem se mu jen vypíchnout puk," vysvětlil svůj zákrok.
</TEXT>
<HEADING>
Tenkrátovi nebyl gól souzen
</HEADING>
<TEXT>
Mezi největší hvězdy utkání patřil nejproduktivnější hráč finské ligy Petr Tenkrát. Vstřelit druhý reprezentační gól v životě mu však nebylo souzeno, i když k němu byl dvakrát hodně blízko. Poprvé ve 22. minutě, kdy se za stavu 1:0 řítil na brankáře Šimonoviče. "Viděl jsem, že slovenskému bekovi puk přeskočil hokejku, tak jsem našlápl a předjel ho. Před brankou jsem zkoušel kličku doprava, ale Starosta mě zahákoval a dostal dvě minuty. Vyloučení to bylo výborný, protože góla jsme dali hned po pěti vteřinách." Do druhé velké příležitosti se Tenkrát dostal pět minut před koncem, kdy po jeho báječné individuální akci fandové jen vzdychli úžasem. "Škoda jen, že jsem akci nezakončil gólem. Snažil jsem se brankáři udělat kličku do bekhendu, ale puk mi o pár centimetrů ujel," popisoval jeden z nejzářivějších momentů střetnutí.
</TEXT>
<HEADING>
Málek: Dostal jsem náhodné góly
</HEADING>
<TEXT>
Proměnlivé pocity prožíval při svém sedmém reprezentačním startu především brankář Roman Málek. Začal ve velkém stylu a po utkání přiznal, že dokonce přemýšlel o vítězství s nulou. "Chytalo se mi velice dobře a do stavu 2:0, jsem cítil nebývalý klid," vracel se gólman Slavie k první části zápasu. Jenže pak se mu přihodila krajně nemilá věc. Za tři minuty inkasoval tři góly... "Byla to shoda okolností, náhoda," hodnotil krušné chvíle začátku druhé třetiny. "Při první brance mi puk prošel nějak zvláštně pod nohama. Přitom stačilo málo a chytil jsem ho. No a při druhém gólu Špilár do postaveného puku jen tak plácnul. To byla taky náhoda. Takové věci se ale v hokeji stávají." Po třetí Hurtajově brance Málek letmo pohlédl na českou střídačku, ale gesto znamenající střídání naštěstí nespatřil. "Sám bych z branky neodjel," dušoval se: "Zůstal bych v ní, i kdybychom dostali za chvíli čtvrtý gól. Ale co, důležitější než tři branky v naší síti je fakt, že kluci hráli dobře, hlavně dopředu."
Proměnlivé pocity prožíval při svém sedmém reprezentačním startu především brankář Roman Málek. Začal ve velkém stylu a po utkání přiznal, že dokonce přemýšlel o vítězství s nulou. "Chytalo se mi velice dobře a do stavu 2:0, jsem cítil nebývalý klid," vracel se gólman Slavie k první části zápasu. Jenže pak se mu přihodila krajně nemilá věc. Za tři minuty inkasoval tři góly... "Byla to shoda okolností, náhoda," hodnotil krušné chvíle začátku druhé třetiny. "Při první brance mi puk prošel nějak zvláštně pod nohama. Přitom stačilo málo a chytil jsem ho. No a při druhém gólu Špilár do postaveného puku jen tak plácnul. To byla taky náhoda. Takové věci se ale v hokeji stávají." Po třetí Hurtajově brance Málek letmo pohlédl na českou střídačku, ale gesto znamenající střídání naštěstí nespatřil. "Sám bych z branky neodjel," dušoval se: "Zůstal bych v ní, i kdybychom dostali za chvíli čtvrtý gól. Ale co, důležitější než tři branky v naší síti je fakt, že kluci hráli dobře, hlavně dopředu."
</TEXT>
</DOC>
<DOC>
<DOCID>LN-20021106099</DOCID>
<DOCNO>LN-20021106099</DOCNO>
<DATE>11/06/02</DATE>
<TITLE>
Dohrávka 5. kola Ligy mistrů: Spartak - FC Basilej 0:2 (17. Rossi, 89. Gimenéz). Německý pohár - 2. kolo: Freiburg - Borussia Dortmund 3:0.
</TITLE>
<TEXT>
Tenis
</TEXT>
</DOC>
<DOC>
<DOCID>LN-20021106100</DOCID>
<DOCNO>LN-20021106100</DOCNO>
<DATE>11/06/02</DATE>
<TEXT>
Spekulace o Bergerově přestupu. Britský deník The Times včera napsal, že německý prvoligový VfL Wolsburg projevil zájem o bývalého českého fotbalového reprezentanta Patrika Bergera. Ten je na výplatní listině FC Liverpool, nicméně už delší dobu nehraje.
</TEXT>
</DOC>
<DOC>
<DOCID>LN-20021106101</DOCID>
<DOCNO>LN-20021106101</DOCNO>
<DATE>11/06/02</DATE>
<TITLE>
říká František Straka, který coby trenérský nováček v české lize vytáhl fotbalisty Teplic na přední příčky ligové tabulky
</TITLE>
<TEXT>
Obrození. Takto jednoduše se dá charakterizovat současný stav mužstva, jehož domovem je severočeský stadion Na Stínadlech. Po šestém ligovém kole se Teplice krčily na předposledním místě tabulky se třemi body. V té době byl do role hlavního trenéra obsazen František Straka a započala cesta vzhůru.
TEPLICE - Jako hráč i jako trenér byl vždy profesionálem se vším všudy. Nic nepodceňuje a nepřeceňuje. Hovoří za něj výsledky. Pod jeho vedením uhrálo teplické mužstvo osmnáct bodů z jedenadvaceti možných a z patnáctého místa vytáhl tým na čtvrté. Na své oficiální jmenování hlavním trenérem musí ovšem Straka ještě čekat. Klubové představenstvo mu dalo čas do zimy, aby ukázal, co umí. "To je skutečnost. Podobnými otázkami se však nerozptyluji. Koncentruji se výhradně na svou práci."
LN: Změnil jste hodně věcí po odvolání Františka Cipra?
Na podobné otázky jsem už alergický. Vždycky jsem měl své představy, jak by mělo složení mužstva vypadat. Mohu snad jen dodat, že hráči musí mít smysl nejen pro herní zodpovědnost, ale i flexibilitu. Jinak trenérská práce ztrácí smysl.
LN: I laik vidí, že se i jiné věci kolem týmu mění za pochodu...
Řekl jsem jen hráčům, že profesionála nelze v žádném ohledu vodit za ručičku.
LN: Takže ti, kteří vám nechtěli porozumět, skončí na dlouho v teplické rezervě?
Nikdo u mě nemá dveře předem zavřené. Musí si však včas v hlavě srovnat smysluplné hodnoty. Nejen ty fotbalové.
LN: Je veřejným tajemstvím, že někteří z hráčů se rádi zviditelňovali na diskotékách, případně na barové židličce.
Sezona je příliš krátká na to, aby si kdokoliv něco podobného mohl dovolit. Nikoho nekontroluji. To nemám zapotřebí. Stejně tak jako abych každému vysvětloval, že nereprezentuje pouze FK Teplice, ale i město a region.
LN: ...případně i svou vlast.
Už jsem naznačil, co chápu pod pojmem komplexně vybavená osobnost.
LN: Zjistíte-li, že cokoliv z uvedené vybavenosti chybí, necháváte hráče na lavičce, případně ho posíláte do "béčka". Je to případ i bývalého reprezentanta Verbíře?
Rozlišuji objektivní a zbytečné výpadky formy. Nic neposuzuji povrchně. Pavel patří v současnosti v tréninku k těm nejzodpovědnějším. Dře jako blázen. Proto jsem ho nasadil mimo jiné ve druhé půli proti Jablonci. A podal výborný výkon, stejně jako ten starý Verbíř, o něhož měl svého času vážný zájem Hamburk.
LN: Verbíř šel na hřiště místo talentovaného Rezka. Stáhl jste ho jen proto, že neproměnil vyloženou šanci?
Ochozy mu nepomohly. Vypískali ho. Což neznamená, že u mě skončil. Věřím, že i on bude zrát jako víno. Jeho čas teprve přijde.
LN: Vicemistr Evropy z roku 1996 Karel Rada jako by s příchodem Tomáše Hunala ze Žižkova ožil.
Viděl jsem ještě za jeho německého angažmá, ale i ve Slavii nejeden jeho zápas. V posledních střetnutích hraje to, co jsme si spolu řekli.
LN: Přesto si při spolupráci s brankářem Poštulkou neodpustil velkou minelu. Dokonce jste vystartoval z lavičky a až na tribunu bylo vidět, jak zle jste mu vyčinil.
Jen jsem mu ujasňoval, aby měl na paměti to, co jsme si slíbili.
LN: Kauzu Tomáše Hunala, který byl nařčen, že prodal zápas posledního kola loňského ročníku v dresu Viktorky "své" Slavii, jste jistě nezahráli do autu.
Mě nezajímá, co se dělo na Strahově ve zmíněném zápase. Nezajímá mě ani to, co říkají Pikl, Stracený a Ščasný. S Tomášem jsme si sedli a v klidu o všem pohovořili. Tady mohu tlumočit jeho názor: Rád bych vám, trenére, dokázal, že patřím právem k nejlepším stoperům v lize. A já to bez výhrad beru.
LN: Zdá se, že vynucená krátkodobá absence Pavla Horvátha, či ta dlouhodobá Diveckého, hře mužstva příliš neuškodily.
Pavel je nejen inteligentní fotbalista s precizní kopací technikou. On i Radek Divecký pochopili, čím mohou být týmu nejprospěšnější.
LN: Pakliže se týmu nedaří, hledají hráči občas alibi jinde - nejen ve svých slabších výkonech.
Věřím, že pro drtivou většinu z nich období tohoto "tápání" definitivně skončilo.
LN: Je František Straka takovým člověkem, který si od svých svěřenců kategoricky udržuje odstup?
To je hloupost. Nic se nedá lámat přes koleno. Klidně si s hráči na soustředění po večeři sednu na pivo jediné. Nejen mně, ale i ostatním se po něm v pohodě usne. Hráči vědí, že mám rád před sebou i v těchto otázkách čistý stůl.
LN: Týmu se daří. Směřuje pod vaší taktovkou do vysněné pohárové Evropy?
O tom si víc můžeme povědět až tehdy, budu-li tady dál pokračovat v sotva započaté práci.
FRANTIŠEK STRAKA
HRÁČSKÁ KARIÉRA
Reprezentace
ČSSR a ČSFR (1983 - 1990): 35 zápasů/bez gólu
Československá liga
</TEXT>
</DOC>
<DOC>
<DOCID>LN-20021106102</DOCID>
<DOCNO>LN-20021106102</DOCNO>
<DATE>11/06/02</DATE>
<TITLE>
PRAHA - Zámořský hokej pro ženu není, preferuji spíš evropský styl na širším kluzišti - s takovým vysvětlením zatím odmítá třiadvacetiletá Haley Wickenheiserová, považovaná za nejlepší hokejistku planety, nabídku na patnáctizápasový zkušební kontrakt v mužském klubu Cincinnati Cyclones spřízněném se San Jose Sharks. Tým hrající nižší zámořskou soutěž ECHL, která je dvě úrovně pod NHL, tak přišel o velkou mediální atrakci. "Právě něčím takovým nechci být. S muži chci hrát proto, aby ze mě byla ještě lepší hráčka, ne proto, abych byla zajímavá," horlí Wickenheiserová, která letos coby nejproduktivnější žena dovedla Kanadu k olympijskému zlatu v Salt Lake City.
</TITLE>
<HEADING>
Ženský hokej jí už nemá co dát
</HEADING>
<TEXT>
Ženskému hokeji dominuje s takovou převahou, že jí již scházejí další výzvy. V kanadské reprezentaci je od patnácti, má olympijské zlato i několik titulů mistryně světa. Národní tým javorových listů se schází pouze k velkým turnajům a hrát hokej se ženami na klubové úrovni je pro Wickenheiserovou mrháním času. Vždyť coby rodilá útočnice nyní nastupuje v obraně týmu Edmonton Chimos v ženské NWHL. Důvod? V útoku jí nikdo nestačí a může si dělat, co chce. "Je moc dobrá na to, aby hrála ženskou ligu," tvrdí legendární brankářka Manon Rheaume, pionýrka v mužských ligách, která v roce 1992 odchytala exhibiční zápas za klub NHL Tampa Bay a v devíti utkáních nastoupila právě i v nižší ECHL. "Jestliže se chce Haley dál zlepšovat, musí udělat krok dál. A ten krok vede k mužům," tvrdí slavná brankářka. I proto Wickenhaiserová, která je svou dravostí přirovnávána k Ericu Lindrosovi a skvělým citem pro hru k Waynu Gretzkému, jedná o angažmá v evropských mužských ligách. "Nemyslím na to zahrát si v NHL, ale ráda bych zkusila evropský hokej, jenž je tomu ženskému bližší," tvrdí 172 centimetrů vysoká hráčka, která již měla nadosah angažmá v italském prvoligovém Meranu. Italská hokejová federace však nepovolila ženě nastupovat v jedné soutěži s muži... Agent Wickenheiserové tak nyní shání angažmá v Rakousku, Švýcarsku a Německu. "Uvidíme, jak vše skončí. Můžeme strávit hodiny debatování o tom, zda mám na to hrát s muži, nebo ne. Jestli to ale nezkusím, nikdy nebudeme znát pravdu." Wickenheiserová je skutečně renesanční žena. Odmala se vzpírala stereotypnímu vnímání ženy společností, v žákovských kategoriích hrála v chlapeckých týmech, dokonce se zúčastnila i kempu Philadelphie Flyres. Z rodiny není jediná, kdo se prosadil ve světě velkého hokeje. Její vzdálený bratranec Doug byl jednička draftu NHL v roce 1980. Coby zdatná softbalistka také reprezentovala Kanadu na OH v Sydney 2000. Jejím životním partnerem je český hokejový trenér Tomáš Pacina, jehož syna adoptovala za svého.
</TEXT>
<HEADING>
Vydržela tolik, že by to mnohé chlapy položilo
</HEADING>
<TEXT>
I proto má blízko k Česku a několikrát se připravovala s tuzemskými mužskými výběry. "Vytáhl jsem na ni jihlavský dril a musím uznat, že vydržela hodně. Makala až pět hodin denně tak, že by to položilo mnohého chlapa," vzpomínal na soustředění v Mariánských Lázních známý kouč Stanislav Neveselý. Rodačka ze zapadlé kanadské vesničky Shaunavon má hokej v krvi. Její otec, učitel tělocviku, stejně jako mnoho dalších otců po celé Kanadě v zimě kropil zahradu, aby své ratolesti vyrobil kluziště. Nakonec zjistil, že dcera sveřepě odmítá dráhu krasobruslařky a nechce z ruky pustit hokejku. "Byla dobrá sportovkyně. Říkal jsem jí, ať tedy zkusí softbal nebo basketbal, že hokej pro ni nemá budoucnost. Odpověděla ale, že jí na tom nezáleží," vzpomíná otec Tom. Působením v chlapeckých týmech se dala na vojnu. Převlékání na sedadle auta, v umývárně, v kabině rozhodčích. "Není lehké se prosadit ve sportu, kterému dominují muži. Musíte být silná, a tu sílu mi dal hokej," říká Wickenheiserová. Silná musí být i nyní, když stanula na vrcholu ženského hokeje. Zlomit předsudky společnosti a jako rovnocenný soupeř se postavit mužům je možná ještě náročnější úkol.
I proto má blízko k Česku a několikrát se připravovala s tuzemskými mužskými výběry. "Vytáhl jsem na ni jihlavský dril a musím uznat, že vydržela hodně. Makala až pět hodin denně tak, že by to položilo mnohého chlapa," vzpomínal na soustředění v Mariánských Lázních známý kouč Stanislav Neveselý. Rodačka ze zapadlé kanadské vesničky Shaunavon má hokej v krvi. Její otec, učitel tělocviku, stejně jako mnoho dalších otců po celé Kanadě v zimě kropil zahradu, aby své ratolesti vyrobil kluziště. Nakonec zjistil, že dcera sveřepě odmítá dráhu krasobruslařky a nechce z ruky pustit hokejku. "Byla dobrá sportovkyně. Říkal jsem jí, ať tedy zkusí softbal nebo basketbal, že hokej pro ni nemá budoucnost. Odpověděla ale, že jí na tom nezáleží," vzpomíná otec Tom. Působením v chlapeckých týmech se dala na vojnu. Převlékání na sedadle auta, v umývárně, v kabině rozhodčích. "Není lehké se prosadit ve sportu, kterému dominují muži. Musíte být silná, a tu sílu mi dal hokej," říká Wickenheiserová. Silná musí být i nyní, když stanula na vrcholu ženského hokeje. Zlomit předsudky společnosti a jako rovnocenný soupeř se postavit mužům je možná ještě náročnější úkol.
</TEXT>
</DOC>
<DOC>
<DOCID>LN-20021106103</DOCID>
<DOCNO>LN-20021106103</DOCNO>
<DATE>11/06/02</DATE>
<TITLE>
Do vážného útlumu se znovu propadli fotbalisté pražských Bohemians. Z posledních pěti utkání vytěžili jediný bod a jsou znovu v sestupových vodách.
</TITLE>
<GEOGRAPHY>PRAHA</GEOGRAPHY>
<TEXT>
První velkou krizi zažil tým na začátku letošní ligy, kdy prohrál úvodní čtyři zápasy. Následovalo odvolání trenéra Vladimíra Borovičky, jehož místo zaujal asistent Dušan Uhrin junior. Pod jeho taktovkou "Klokani" pookřáli a ožili. Z prvních čtyř duelů pod Uhrinem neprohráli ani jeden a získali osm bodů. Jenomže potom přišel druhý propad a krize, kterou jenom potvrdilo pondělní utkání na Spartě. Po debaklu 1:4 v Příbrami si Vršovičtí odvezli z Letné pro změnu porážku 0:3 a jejich bilance z posledních pěti odehraných duelů je opět nelichotivá: jediná remíza a skóre 2:10. Uhrin nachází základní potíž v obraně, která je podle jeho soudu špatně organizovaná. I proto postavil na Spartě do branky místo Čontofalského opět Holce, jenž prý beky organizuje lépe.
</TEXT>
<HEADING>
Petrouš: Špatně brání celé mužstvo
</HEADING>
<TEXT>
"V konečné fázi je vina pokaždé na obraně, ale my máme třeba balon na svých kopačkách a jednoduchou přihrávkou ho dáme soupeři," hledá chybu zkušený bek a kapitán "Klokanů" Michal Petrouš. "A soupeř nás hned z brejkové situace trestá. To je pak vidět a je to na obraně, když nás přečíslujou. To potom nevíte, kam máte skočit..." Vloni na podzim ale obrana Bohemians šlapala a za prvních třináct zápasů inkasovala jenom sedm branek. Tolik jich teď dostala jen za poslední dva zápasy v Příbrami a na Spartě. V čem jsou tedy největší rozdíly mezi loňskou a letošní hrou zadních řad? "Těžko srovnávat obrany, bráníme špatně jako celek," podotýká Petrouš. "Obrana, to nejsou jenom beci, ale všichni od útočníků přes záložníky až po zadáky." Podzim se už pomalu nachyluje, kapitán Bohemians ale zachovává chladnou hlavu. "Pořád věříme, že přijde zápas, kdy se to zase zlomí na naši stranu. Nic jiného nám ani nezbývá, doufáme, že to přijde už příště s Teplicemi," dodává Petrouš.
Série Bohemians v letošní lize
ČERNÝ START
</TEXT>
</DOC>
<DOC>
<DOCID>LN-20021106104</DOCID>
<DOCNO>LN-20021106104</DOCNO>
<DATE>11/06/02</DATE>
<GEOGRAPHY>PITTSBURGH</GEOGRAPHY>
<TEXT>
Hokejový osud Vladimíra Vůjtka v severoamerické NHL se zřejmě definitivně naplnil. Třicetiletý útočník se neprotlačil do sestavy Pittsburghu a vedení klubu mu minulý týden dalo najevo, že s ním do budoucna už příliš nepočítá. Vůjtkův agent Rich Winter nyní pracuje na tom, aby hráče vyvázal z roční smlouvy, kterou s klubem v létě uzavřel. "Je to ještě všechno v jednání, ale v pátek mi vedení naznačilo, že s mými službami už moc nepočítá. Věc je teď v rukou Riche Wintera," řekl Vůjtek, který si v letošním ročníku NHL připsal pět startů a v nich jednu asistenci. Je pravděpodobné, že po technickém útočníkovi by okamžitě sáhla finská Hämeenlinna, kde si Vůjtek svými výkony vybudoval vynikající jméno. "Nechci předbíhat, dokud není nic hotové. S vedením Hämeenlinny jsem ale pořád v kontaktu," uvedl Vůjtek.
</TEXT>
</DOC>
<DOC>
<DOCID>LN-20021106105</DOCID>
<DOCNO>LN-20021106105</DOCNO>
<DATE>11/06/02</DATE>
<TITLE>
Slavná pouštní rallye radikálně změnila svou trasu
</TITLE>
<TEXT>
Podstatná změna čeká účastníky tradičního afrického putování, které je vždy úvodním podnikem motoristické sezony. Poprvé v historii totiž z jejího itineráře mizí senegalská metropole Dakar, která bývala většinou cílovým místem.
PRAHA - Dakar se stal tak velkým symbolem každoročního lednového zápolení motocyklistů, automobilistů a posádek kamionů, že se soutěži prakticky jinak neříkalo. Letos však zůstalo hlavní město Senegalu daleko stranou od nové trasy. Odvážlivci vyrazí do soutěže, která nese název Telefonica Rallye 2003, 1. ledna z francouzské Marseille. Přes Španělsko, Tunisko a Libyi dorazí 19. ledna do cíle v egyptském Šarm el-Šejkhu na pobřeží Rudého moře.
</TEXT>
<HEADING>
Na třech kontinentech
</HEADING>
<TEXT>
Poprvé se soutěž uskuteční na třech kontinentech, protože dnešní vyhlášené turistické středisko v jižní části Sinajského poloostrova, které bývalo sídlem egyptských králů, leží už v Asii. Proč došlo k tak výrazným změnám? "Pořadatelé prostě potřebovali dodat soutěži novou šťávu. Jedná se o jubilejní 25. ročník a podnik by se měl spíš podobat klání dobrodruhů než souboji pár továrních týmů," vysvětluje Josef Kalina, velezkušený navigátor kamionů Tatra. "Z posledních ročníků byla tak trochu cítit nuda. Bylo to tím, že se jezdilo do západoafrického Dakaru po relativně bezpečných, ale už notoricky známých cestách. Proto se organizátoři vydávají cestou hledání nových prostorů, neboť druhá varianta, jak se dostat do Dakaru přes Alžír a Niger, je kvůli bezpečnosti konvoje nepřijatelná," pokračuje trojnásobný vítěz soutěže a neodmyslitelný člen Lopraisových posádek. Libye a Egypt přitom nejsou úplně neznámé končiny, protože před dvěma roky se maraton jel východním směrem na trase Dakar - Káhira. "Soutěž pořádně začne až 5. ledna po vylodění v Tunisu. Trasa sice ještě není detailně známá, ale přes Lybii vedou prakticky dvě cesty. Na jedné jsou kopce, skály a duny. Druhou variantou je relativně rovný terén, který ale ztěžují měkké písky. Pro nás by byla daleko příznivější první varianta. Je pravděpodobnější, že v těžkých podmínkách se naši největší soupeři dostanou do problémů," předpokládá Kalina.
</TEXT>
<HEADING>
Přestavěná tatra uspěla při testech
</HEADING>
<TEXT>
"Závěr se zase uskuteční na pláních, kde budou auta polykat až osmisetkilometrové etapové porce. Pojede se velice rychle a při spotřebě sto litrů na sto kilometrů. To pro nás nebudou dobré okamžiky, protože tam budou mít navrch silnější a rychlejší ruské kamazy." Tým Tatra Marathon Tatra nasadí dva vozy. V prvním pojede kromě Lopraise a Kaliny zručný mechanik Petr Hamerla. Doprovodnou posádku zatím tvoří osvědčená dvojice Bedřich Sklenovský - Martin Kahánek. V září strávili Loprais a spol. týden v severoafrickém Maroku, kde testovali přestavěnou tatru. "Kvůli novému uložení motoru bylo posunuto těžiště vozu, změnilo se pérování a k lepším jízdním vlastnostem přispívají další drobnější změny," pochvaluje si Karel Loprais, který bude v Africe usilovat o sedmé vítězství, a tak sleduje, kdo z jeho soupeřů se objeví na startu.
</TEXT>
<HEADING>
Vrací se Liaz
</HEADING>
<TEXT>
"Zatím chybějí Rusové s kamazy, ale na přihlášení mají ještě dost času. Víme však, že pojedou dva holandské dafy pilotované otcem a synem de Rooyovými a po dlouhých letech i náš liaz. To nám připomíná staré časy. Hlavní postavou má být Ladislav Fajtl, výborný pilot nákladních vozů a zkušený pouštní matador. Velké zkušenosti s Afrikou má i navigátor Jiří Žák. Počítat musíme samozřejmě s tatrou Tomáše Tomečka," vyjmenovává Loprais.
"Zatím chybějí Rusové s kamazy, ale na přihlášení mají ještě dost času. Víme však, že pojedou dva holandské dafy pilotované otcem a synem de Rooyovými a po dlouhých letech i náš liaz. To nám připomíná staré časy. Hlavní postavou má být Ladislav Fajtl, výborný pilot nákladních vozů a zkušený pouštní matador. Velké zkušenosti s Afrikou má i navigátor Jiří Žák. Počítat musíme samozřejmě s tatrou Tomáše Tomečka," vyjmenovává Loprais.
</TEXT>
</DOC>
<DOC>
<DOCID>LN-20021106106</DOCID>
<DOCNO>LN-20021106106</DOCNO>
<DATE>11/06/02</DATE>
<TITLE>
Venus Williamsová má letos poslední šanci být lepší než její mladší sestra Serena. Na tenisovém Turnaji mistryň v Los Angeles, který je vyvrcholením ženské sezony WTA, se totiž opět očekává finálový sourozenecký souboj.
</TITLE>
<TEXT>
LOS ANGELES - Venus letos prohrála se Serenou, aktuální světovou jedničkou, třikrát ve finále Grand Slamu. Ani set proti ní neuhrála na antuce při French Open, na trávě ve Wimbledonu a také na US Open. Jedenadvacetiletá Serena hrála turnaj naposledy koncem září. V říjnu se odhlásila z Filderstadtu, Curychu a Lince. Letos vyhrála celkem osm titulů, ten poslední v německém Lipsku. Podle svědků Serena doma na Floridě příliš netrénovala. Svalnatá hráčka přijala roli celebrity a v Hollywoodu hojně navštěvovala oslavy a filmové premiéry. Mimo jiné si zahrála v jedné v epizodě televizního seriálu Moje žena a děti stanice ABC v roli učitelky v mateřské školce. Přesto je Serena největší favoritkou Turnaje mistryň. Z posledních 37 zápasů prohrála jen jednou. Pokud dokáže v Los Angels vyhrát, stane se první tenistkou, která v sezoně vydělá více než čtyři miliony dolarů (přibližně 124 milionů korun). "Těším se na turnaj v Los Angeles a výhra by byla třešničkou na dortu," řekla Serena. "Je velkou ctí hrát ve Staples aréně a myslím, že to bude dobré představení," dodala Williamsová.
</TEXT>
<HEADING>
Překvapit může Slovenka Hantuchová
</HEADING>
<TEXT>
Pouze Američanka Chanda Rubinová dokázala v druhé půlce roku Serenu Williamsovou porazit. Pokusit se napravit nevydařený závěr sezony chce vítězka Australian Open Jennifer Capriatiová a narušit hegemonii Williamsových mohou i její krajanky Monika Selešová a po zranění se stále lepšící Lindsay Davenportová. Překvapit by mohly ruské tenistky Anastasia Myskinová či Jelena Dementěvová, hodně se čeká také od vycházející hvězdy Daniely Hantuchové ze Slovenska, posílené vítězstvím ve Fed Cupu. Počítat se musí s belgickou dvojicí Justine Heninová a Kim Clijstersová. Nejlépe dotovaný ženský podnik je vypsán pro šestnáct nejlepších hráček podle žebříčku WTA. Dotace se vyšplhala na tři miliony dolarů, z nichž vítězka získá 765 000 dolarů.
Pouze Američanka Chanda Rubinová dokázala v druhé půlce roku Serenu Williamsovou porazit. Pokusit se napravit nevydařený závěr sezony chce vítězka Australian Open Jennifer Capriatiová a narušit hegemonii Williamsových mohou i její krajanky Monika Selešová a po zranění se stále lepšící Lindsay Davenportová. Překvapit by mohly ruské tenistky Anastasia Myskinová či Jelena Dementěvová, hodně se čeká také od vycházející hvězdy Daniely Hantuchové ze Slovenska, posílené vítězstvím ve Fed Cupu. Počítat se musí s belgickou dvojicí Justine Heninová a Kim Clijstersová. Nejlépe dotovaný ženský podnik je vypsán pro šestnáct nejlepších hráček podle žebříčku WTA. Dotace se vyšplhala na tři miliony dolarů, z nichž vítězka získá 765 000 dolarů.
</TEXT>
</DOC>
<DOC>
<DOCID>LN-20021106107</DOCID>
<DOCNO>LN-20021106107</DOCNO>
<DATE>11/06/02</DATE>
<TEXT>
NEW YORK - Milan Hejduk, Roman Hamrlík a Jaroslav Modrý vstřelili v pondělních zápasech NHL po jednom gólu, Colorado však podlehlo Vancouveru 2:4, stejným výsledkem prohráli také New York Islanders s Calgary a Los Angeles neuspělo proti Minnesotě v poměru 2:5. Colorado doma letos ještě nevyhrálo, Vancouver naopak neprohrál venku a oba týmy v pondělí tradici dodržely. Coloradu chyběl zraněný brankář Patrik Roy, kterého nahradil David Aebischer. Švýcarský gólman předvedl jen 17 úspěšných zákroků. Také Calgary postrádalo svou brankářskou jedničku - Roman Turek má zlomený prst, a tak jeho místo proti Islanders zaujal Jamie McLennan a připsal si 26 úspěšných zákroků. Ostrované prohráli po páté v řadě a zaostávají za výkony, které je vloni poprvé po osmi letech dostaly do play-off. Slovák Marián Gáborík zazářil v dresu Minnesoty na ledě Los Angeles, když třemi góly pomohl hostům k vítězství 5:2 a dostal se do čela střelců celé NHL. Gáborík letos již zaznamenal 10 branek a přidal devět asistencí.
</TEXT>
</DOC>
<DOC>
<DOCID>LN-20021106108</DOCID>
<DOCNO>LN-20021106108</DOCNO>
<DATE>11/06/02</DATE>
<TITLE>
říká český hokejový útočník Petr Čajánek, který v týmu St. Louis Blues rychle našel svoje místo
</TITLE>
<TEXT>
Loni zářil v dresu Zlína i české reprezentace, v létě se ale rozhodl vyměnit tuhle jistotu za zámořské dobrodružství. Vstup do NHL se ale dvojnásobnému mistru světa Petru Čajánkovi (27) vydařil nadmíru. Dnes již pevně patří do základní sestavy St. Louis Blues.
NEW YORK (od dopisovatele LN v USA) - S velkými problémy se při příchodu do NHL musela vypořádat většina českých hokejistů, kteří za velkou louži odešli už jako evropské hvězdy. Petru Čajánkovi se podobné komplikace zcela vyhnuly. Svou bojovností a šikovností zaujal trenéry St. Louis, kteří mu dávají dost šancí vyniknout. Čajánek (roční plat 700 tisíc dolarů) tak nastoupil ve všech 10 zápasech svého klubu a nasbíral už 9 bodů (2+7). "Berou mě tu jako nováčka, ale já jsem sem nepřišel jako vyjevený benjamínek s otevřenou pusou. A zatím jsem tady spokojený," říká.
LN: Splnil se vám hokejový sen, hrajete v NHL. Jak jste spokojený se svým vstupem do nejslavnější ligy světa?
Tak nejdřív bych chtěl říct, že hrát tady za mořem pro mě nebyl zase až tak obrovský sen. Prostě se mi jen naskytla příležitost zahrát si za tým NHL a poznat něco nového, což jsem rád zkusil.
</TEXT>
<HEADING>
LN: Splnila NHL vaše očekávání?
</HEADING>
<TEXT>
Určitě. Funguje tady všechno přesně tak, jak vyprávěli kluci, kteří tu už hrají dlouho. Existuje tady úplně jiná organizace hry, systém nasazování na led se s tím evropským vůbec nedá srovnat. V extralize i reprezentaci spolu většinou na led skáčou sehrané útoky. Tady kouč reaguje podle momentální situace. V každém týmu mají také hokejisté jasně rozdělené role. Jak v kabině, tak i na ledě. To je největší rozdíl oproti české lize.
LN: Jaká je tedy ta vaše role? A jak s ní jste spokojený?
Nemohu si stěžovat, s koučem nemám žádné problémy. Dostanu se na přesilovku, hraju druhou přesilovkovou lajnu. A někdy mě trenér nasazuje i na oslabení. Samozřejmě je ale moje role úplně odlišná od té, jakou jsem měl v Čechách, kde jsem byl třeba ve Zlíně klíčovým hráčem. Ale tohle jsem předpokládal. Odcházel jsem s tím, že zkusím něco nového.
LN: Vstup do NHL ve 27 letech není obvyklý. Většina hokejistů tady začíná v mladším věku. Spoluhráči vás asi těžko berou jako nováčka...
Přesto, že jsem už v Evropě a v mezinárodním hokeji něco dokázal, tak mě tady berou více méně jako nováčka. Nejsem tady ještě v pozici, že by na mě trenéři stavěli v kritických chvílích a čekali, že zápas rozhodnu. Při vstupu do NHL asi každý startuje od nuly - ať je mu devatenáct, nebo sedmadvacet. Ale problém v tom nevidím. A při uvedení do klubu mi navíc hodně pomohl slovenský útočník Palo Demitra. Ten už tady jméno má.
LN: Vyhovuje vám styl, kterým St. Louis hrají? Někteří odborníci ho přirovnávají k evropskému hokeji.
Určitě kombinujeme víc než v jiných týmech. Nenastřelujeme bezhlavě puky do rohů kluzišť. Je to dané tím, že v mužstvu máme řadu šikovných hokejistů. Demitru, Weighta, teď navíc přišel Martin Ručinský. To všechno jsou techničtí hráči a tomu odpovídá i celkový styl hry.
</TEXT>
<HEADING>
LN: Překvapilo vás něco v NHL?
</HEADING>
<TEXT>
Neřekl bych. Není mi osmnáct, abych sem šel jako nějaký benjamínek s otevřenou pusou a vyjeveně čekal, co se bude dít. Něco už mám za sebou, proti kanadským i americkým hvězdám už jsem dřív několikrát hrál. Asi i proto mě skutečně zatím nic nepřekvapilo.
</TEXT>
<HEADING>
LN: Jak si zvykáte na americký způsob života?
</HEADING>
<TEXT>
No, moc mi to nejde. Zdá se mi, že Amerika není země pro mě. Už abych byl zase ve Zlíně. Už se těším, až sezona skončí (směje se). Ale to teď trochu přeháním. Jinak je ale pravda, že se tu žije skutečně úplně jinak než u nás. Ale vzhledem k tomu, že pořád hrajeme a cestujeme, tak ani nemám čas o tom přemýšlet.
LN: Jste ve spojení s domovem? Stihnete třeba sledovat českou ligu?
No jasně. Přes internet, ale také hodně telefonuju domů. Hrál jsem v Česku příliš dlouho na to, aby mě to ze dne na den přestalo zajímat. Takže vím, že hokejisté Zlína za sebou mají těžké období. Ale oni se z té krize brzy dostanou.
</TEXT>
</DOC>
<DOC>
<DOCID>LN-20021106109</DOCID>
<DOCNO>LN-20021106109</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
V době summitu NATO 21. a 22. listopadu se budou na ochraně vzdušného prostoru Česka podílet protiletadlové systémy české armády. Mluvčí vzdušných sil Petr Sýkora sdělil, že mobilní protiletadlové baterie vyjedou ze základen. Kde budou rozmístěny, ale zatím nechtěl uvést. Spolu s letouny Spojených států se na obraně budou podle něj podílet i české stíhačky MiG-21, bitevníky L-159 vyzbrojené americkými raketami Sidewinder a vrtulníky Mi-24. Američané plánují k obraně českého vzdušného prostoru nasadit stíhačky F-16, radarový letoun AWACS a tankovací letadla. Letouny mají startovat ze zahraničních základen, je ale možné, že budou využívat i základnu v Čáslavi. "České vzdušné síly jsou k ochraně summitu připraveny, a to včetně případného přijetí spojeneckých nadzvukových taktických letounů na našich základnách," prohlásil velitel letectva František Padělek
</TEXT>
</DOC>
<DOC>
<DOCID>LN-20021106110</DOCID>
<DOCNO>LN-20021106110</DOCNO>
<DATE>11/06/02</DATE>
<TEXT>
ČESKÉ BUDĚJOVICE - Střela neznámého původu prolétla v sobotu v noci městským linkovým autobusem, který odjížděl ze zastávky Otavská a mířil na sídliště Vltava. Projektil, který policie zatím nenašla, proletěl zadním bočním okénkem, nikoho nezranil. Vyšetřovatelé zatím předpokládají, že šlo o náhodný výstřel. Včera to uvedla mluvčí českobudějovické policie Alena Toningerová. Policisté žádají obyvatele domů v okolí zastávky, aby svědectvím pomohli objasnit okolnosti výstřelu. Hledají i cestující, která z autobusu vystoupila dříve, než jej policisté zajistili.
</TEXT>
</DOC>
<DOC>
<DOCID>LN-20021106111</DOCID>
<DOCNO>LN-20021106111</DOCNO>
<DATE>11/06/02</DATE>
<GEOGRAPHY>PRAHA</GEOGRAPHY>
<TEXT>
Osobní vlak na trati Benešov - Praha přejel včera u Senohrab v okrese Praha-východ muže, který ležel na kolejích. Strojvůdce sice muže na poslední chvíli zpozoroval, nestihl však už zabrzdit. Policie se přiklání k názoru, že pětadvacetiletý mladík chtěl ukončit život dobrovolně. Uvedla to její mluvčí Soňa Budská. Strojvůdce kolizi oznámil v 11 hodin a policie poté provoz na trati na dvě a půl hodiny zastavila. Vyšetřovatel nařídil pitvu, která má potvrdit motiv sebevraždy.
</TEXT>
</DOC>
<DOC>
<DOCID>LN-20021106112</DOCID>
<DOCNO>LN-20021106112</DOCNO>
<DATE>11/06/02</DATE>
<GEOGRAPHY>KOLÍN</GEOGRAPHY>
<TEXT>
Neúspěšný kandidát na senátorské křeslo v obvodu Kolín Jiří Otta (nezávislý) zvažuje stížnost u soudu na vítěze Jana Rakušana. Ten kandidoval za ČSSD jako nestraník. Podle Otty oklamal Rakušan voliče, když se prezentoval jako nezávislý. Rakušan podle včerejší MF Dnes považuje Ottovy výroky za směšné. Pro TV Prima Otta uvedl, že právě skončené volby by měl přezkoumat Nejvyšší soud, protože většina nezávislých kandidátů je ve spojení s některou politickou stranou a ve skutečnosti tedy nezávislí nejsou. Tím podle něj oklamali voliče. Podle politologů je tato záležitost na hraně zákona. "Došlo ke zneužití značky nezávislý ve prospěch závislosti na politické straně," říká k tomu politolog Zdeněk Zbořil.
</TEXT>
</DOC>
<DOC>
<DOCID>LN-20021106113</DOCID>
<DOCNO>LN-20021106113</DOCNO>
<DATE>11/06/02</DATE>
<GEOGRAPHY>LIBEREC</GEOGRAPHY>
<TEXT>
Výsledky komunálních voleb v Liberci se bude zřejmě zabývat soud. Žádost o přezkoumání neplatných hlasovacích lístků podá strana Volba pro Liberec. "K dosažení pětiprocentní hranice pro získání mandátu nám chybělo 0,6 procenta hlasů. Chtěli jsme se přesvědčit, jestli komise správně posoudila neplatné hlasy. Nebylo to však možné," řekla kandidátka Volby pro Liberec Věra Vohlídalová. Volba pro Liberec soudí, že pokyny k volbám, které vydala Státní volební komise, byly pro většinu voličů nesrozumitelné. "Lidé je nepochopili, lístky stříhali, nebo dali hlas dvěma stranám současně," uvedla Vohlídalová. Podle ní však mohly špatně pochopit pokyny a pochybit i okrskové komise při posuzování neplatných hlasů. Právě tyto pochybnosti má soud rozptýlit.
</TEXT>
</DOC>
<DOC>
<DOCID>LN-20021106114</DOCID>
<DOCNO>LN-20021106114</DOCNO>
<DATE>11/06/02</DATE>
<TEXT>
HRADEC KRÁLOVÉ - Královéhradecký primátor Oldřich Vlasák (ODS) dostal před komunálními volbami dopisy, v nichž mu anonymní pisatel hrozil smrtí. Včera to potvrdila mluvčí magistrátu Petra Krátká a zástupce ředitele hradecké policie Josef Macháček. Vlasák, jenž je po volbách nejvážnějším kandidátem na post primátora, nechtěl situaci komentovat. Anonym Vlasákovi vyhrožoval zabitím, když funkci primátora neopustí. V jiném dopise hrozil zničením jeho soukromého automobilu.
</TEXT>
</DOC>
<DOC>
<DOCID>LN-20021106115</DOCID>
<DOCNO>LN-20021106115</DOCNO>
<DATE>11/06/02</DATE>
<GEOGRAPHY>SOKOLOV</GEOGRAPHY>
<TEXT>
V Josefově na Sokolovsku ovládla radnici rodina Čížkova. Uvedla to včera TV Prima. V této obci v komunálních volbách zvítězili komunisté, na jejíž kandidátce převládalo právě příjmení Čížek. Do sedmičlenného zastupitelstva obce se tak dostali čtyři členové této rodiny: manželé Čížkovi a jejich dva synové. Dosavadní starosta Čížek se reakcí lidí na toto nové, kuriozní složení radnice obává. Ovšem ani kdyby odstoupila jeho manželka, nic by se nezměnilo. "Vzdala bych se mandátu, ale pak by se sem (do zastupitelstva) dostal nejmladší syn," uvedla pro TV Prima Milena Čížková.
</TEXT>
</DOC>
<DOC>
<DOCID>LN-20021106116</DOCID>
<DOCNO>LN-20021106116</DOCNO>
<DATE>11/06/02</DATE>
<GEOGRAPHY>OLOMOUC</GEOGRAPHY>
<TEXT>
V Olomouci se na základě koaliční dohody postaví do čela města sociální demokrat Martin Tesařík, který jako primátor řídil radnici uplynulé čtyři roky. Zástupci ČSSD a ODS vytvořili po volbách koalici, kterou doplnili lidovci. Zástupci stran včera podepsali koaliční dohodu o povolební spolupráci. V městské radě bude mít vítězná ODS pět zástupců, ČSSD pět a lidovci jednoho. Koaliční strany získaly v pětačtyřicetičlenném zastupitelstvu nadpoloviční většinu 29 křesel. ODS, která získala v zastupitelstvu o mandát víc než ČSSD, svého kandidáta na primátora před volbami neuvedla. Výměnou za primátorské křeslo pro Tesaříka získala dvě místa náměstků a jednoho uvolněného radního.
</TEXT>
</DOC>
<DOC>
<DOCID>LN-20021106117</DOCID>
<DOCNO>LN-20021106117</DOCNO>
<DATE>11/06/02</DATE>
<TEXT>
HAVLÍČKŮV BROD - Z ublížení na zdraví obvinila policie včera šestatřicetiletého vojáka 4. brigády rychlého nasazení v Havlíčkově Brodě. Voják je podezřelý, že v pondělí v noci postřelil vlastní legálně drženou pistolí o šest let mladšího kolegu. Tragédie se udála v době, kdy vojáci byli, ještě s jedním kolegou, mimo službu v bytě obviněného. Předtím údajně popíjeli v nedaleké restauraci. Podle Renaty Šanderové z tiskového odboru východočeské policie expertizy mají potvrdit, jak vojáci se zbraní manipulovali. Podle druhé verze si třicetiletý voják údajně nešťastnou náhodou prostřelil hlavu. Ředitel havlíčkobrodské nemocnice Karel Přibyl uvedl, že šlo o čistý průstřel mozku. Voják byl převezen na neurochirurgickou kliniku brněnské fakultní nemocnice. "Jeho stav je velmi vážný," řekla mluvčí nemocnice Zuzana Kejdová.
</TEXT>
</DOC>
<DOC>
<DOCID>LN-20021106118</DOCID>
<DOCNO>LN-20021106118</DOCNO>
<DATE>11/06/02</DATE>
<GEOGRAPHY>OSTRAVA</GEOGRAPHY>
<TEXT>
Krásy a tajemství České republiky. To je název výstavy, která dnes začne v Ostravě a která během následujících šesti let bude putovat po všech krajských městech. "Hlavní myšlenkou bylo vytvořit pozitivní atmosféru pro vstup Česka do Evropské unie," řekl organizátor výstavy Bohumil Vurm ze společnosti Praga Mystica. Výstava by měla EU dokázat, že lidé v českých zemích po tisíciletí spoluvytvářeli evropskou kulturu. Na ploše šesti set metrů čtverečních mohou návštěvníci projít napříč časem od pravěku až do doby vzniku Československé republiky. Projekt zaštítila Delegace Evropské komise v ČR a ministerstvo zahraničí. Na návštěvníky čekají kombinace originálů a replik, například meč a přilba svatého Václava, busty českých králů nebo portrét Rudolfa II. Specialitou je rekonstruovaný globus astronoma Tycha Brahe. Měří tři metry v průměru. Atmosféru historických období spoluvytvářejí dobové symboly, videoprojekce a komponovaná hudba. Připravená je i prezentace států EU. Do Ostravy bude přivezena na jediný den i 22 tisíc let stará soška Petřkovické venuše. Ta je v trezoru muzea v jihomoravských Dolních Kounicích. Po celou dobu přepravy bude soška pod dohledem policie, stejně tak tomu bude i při jejím vystavení 15. listopadu. Výstava ve výstavním areálu Černá louka skončí v polovině ledna, dalšími zastávkami se stanou Jihlava a Plzeň
</TEXT>
</DOC>
<DOC>
<DOCID>LN-20021106119</DOCID>
<DOCNO>LN-20021106119</DOCNO>
<DATE>11/06/02</DATE>
<GEOGRAPHY>WASHINGTON</GEOGRAPHY>
<TEXT>
Potrava obsahující hodně cibulové zeleniny může snížit riziko rakoviny prostaty až o polovinu. Vyplývá to ze včera zveřejněné studie čínských a amerických vědců. Ti zjistili, že u mužů, kteří jedli více než devět gramů této zeleniny denně, se nebezpečí rakoviny prostaty snížilo o 50 procent. Do cibulové zeleniny patří kromě cibule také česnek, šalotka, pórek a pažitka. Vůbec největší účinky má šalotka, jejíž častá konzumace snižuje nebezpečí onemocnění až o 70 procent.
</TEXT>
</DOC>
<DOC>
<DOCID>LN-20021106120</DOCID>
<DOCNO>LN-20021106120</DOCNO>
<DATE>11/06/02</DATE>
<TEXT>
Čtvrtek 7. listopadu a dvě následující neděle, 10. a 17. listopadu, budou poslední příležitostí zhlédnout Janáčkovu operu Osud v pražském Národním divadle. V hlavní roli skladatele Živného se poprvé představí tenorista Jan Vacík. Orchestr bude v inscenaci, která vznikla pod režijním vedením Roberta Wilsona, řídit Zbyněk Müller.
</TEXT>
</DOC>
</CZE>