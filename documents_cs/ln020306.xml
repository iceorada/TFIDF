<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020306001</DOCID>
<DOCNO>LN-20020306001</DOCNO>
<DATE>03/06/02</DATE>
<TITLE>
Česko koupí stíhačky Gripen, Británie zaplatí plechy na válečné lodě
</TITLE>
<GEOGRAPHY>PRAHA</GEOGRAPHY>
<TEXT>
Ve společnosti Vítkovice se schyluje k oslavě. Budou se tam možná vyrábět plechy k britským ponorkám. Zakázka je součástí takzvaných offsetových programů. Ty mají na oplátku doprovázet koupi stíhaček JAS-36 Gripen od britsko-švédského konsorcia BAe/SAAB pro českou armádu. Český rozhlas včera informoval, že společnost Vítkovice Steel by měla britské straně dodat 14 tisíc tun materiálu. Zájem o ostravské lodní plechy na výrobu ponorek a křižníků projevilo britské královské námořnictvo. "V poslední době jsme s firmou BAe Systems intenzivně jednali o dodávkách plechů do Velké Británie. Předpokládáme, že v březnu bychom mohli uzavřít kontrakt," řekla mluvčí Vítkovice Steel Lenka Hatlapatková. K dalším podrobnostem se však již nechtěla vyjadřovat. "S britskou stranou jsme se dohodli, že už nebudeme poskytovat žádné další informace," uvedla včera pro LN. Rozhlasu však řekla, že kontrakt je těsně před podpisem. Samotná společnost BAe Systems o kontraktu nechtěla mluvit. Ani náměstek ministra obrany Štefan Fülle nebyl sdílnější. "Bohužel to nemohu komentovat," řekl. Ministr obrany Jaroslav Tvrdík potvrdil, že jednání o kompenzačních programech bylo jedním z bodů jeho včera skončené návštěvy v Británii. Offsetové programy mají mít dohromady hodnotu kolem 100 miliard korun. BAe/SAAB se je chystá přenést především do těch regionů v Česku, kde je vysoká nezaměstnanost. Investice by měly být rozvrženy do deseti let a jsou podmíněny právě podpisem smlouvy o nákupu stíhaček.
Ministr obrany JAROSLAV TVRDÍK: Část jednání se dotkla i možnosti dodávek z Vítkovic pro britské námořní loďstvo. Je to záležitost, kterou si britská strana zatím nepřeje zveřejňovat.
Tvrdík: Blair navštíví Prahu již v březnu
</TEXT>
</DOC>
<DOC>
<DOCID>LN-20020306002</DOCID>
<DOCNO>LN-20020306002</DOCNO>
<DATE>03/06/02</DATE>
<TITLE>
Lidové noviny hodnotily práci poslanců podle čtyř kritérií
</TITLE>
<GEOGRAPHY>PRAHA</GEOGRAPHY>
<TEXT>
Český premiér Miloš Zeman je mezi poslanci největším absentérem. Nejpasivnějším zákonodárcem, který za celé čtyři roky nepřišel s jediným návrhem zákona, je zase předseda sněmovny Václav Klaus. Alespoň tak hovoří strohá řeč statistik, které lze získat z internetových stránek sněmovny. Lidové noviny se na základě těchto čísel snažily zjistit, kdo z poslanců toho za čtyři roky v poslaneckých lavicích moc nepředvedl. U obou zmíněných vrcholných politiků je ovšem jejich "pasivita" do jisté míry omluvitelná jejich vysokými ústavními funkcemi. Další případy "černých vran" však už jsou jiného druhu. Sociální demokrat Robert Kopecký se rovnou voličům přiznává, že poslancování nedával všechno. "Věnoval jsem se spíše práci pro svůj okres, jsem starosta obce. Navíc jsem kandidoval do Senátu, takže jsem se dost věnoval kampani," vysvětluje. Práci poslanců hodnotily LN podle čtyř kritérií: četnosti vystoupení ve sněmovně, počtu předložených návrhů zákonů, množství absencí při hlasování a četnosti vykonávání funkce zpravodaje předložených zákonů.
Největší absentér: * Miloš Zeman ČSSD - chyběl při 57 % hlasování
Nejtišší poslanec: * Josef Vejvoda ČSSD - promluvil jen třikrát
Nejpasivnější zákonodárce: * Václav Klaus ODS - nepředložil žádný návrh zákona
</TEXT>
</DOC>
<DOC>
<DOCID>LN-20020306003</DOCID>
<DOCNO>LN-20020306003</DOCNO>
<DATE>03/06/02</DATE>
<TITLE>
OSTRAVA - Rádia v autobusech budou zřejmě čím dál vzácnější. Jejich vyhrávání ve vozech plných cestujících je totiž podle zástupců Ochranného svazu autorského (OSA) veřejnou produkcí. A přepravci jsou tak podle nich povinni odvádět za přístroje poplatky vyplývající z autorských práv. Stále více přepravních firem proto uvažuje o tom, že nechá z autobusů rozhlasové přístroje vymontovat. "Kdyby se poplatky za rádia nějak v budoucnu zvyšovaly, budeme o demontáži rádií přemýšlet také," říká ředitelka firmy Connex Morava Jitka Homolová. "Spočítali jsme, že 'ose' zaplatíme za rok asi 400 tisíc korun. Z toho vychází zhruba jeden haléř na ujetý kilometr," dodává ředitelka. "Řidiči jsou za volantem dvanáct čtrnáct hodin denně, snad mají nárok na to, pustit si někdy rádio." "To snad abychom cestujícím spolu s jízdenkami prodávali i špunty do uší, když si šofér bude chtít poslechnout dopravní zpravodajství," komentuje snahy OSA o placení poplatků z rádií Miroslav Bumba, vedoucí technického oddělení ČSAD Kladno
</TITLE>
<TEXT>
Na kladenské ČSAD přišel z OSA dopis požadující placení. "Odpověděli jsme, že žádnou veřejnou produkci neděláme," řekl Miroslav Bumba. "Nic na způsob diskotéky v autobusech neprovozujeme. Pokud řidiči rádio poslouchají, dělají to kvůli hlášení o náledí, uzávěrkách nebo průjezdnosti silnic. Nejde o veřejnou produkci a tento svůj názor bych šel klidně hájit i k soudu," uvedl Bumba. Rádia jsou do autobusů montována přímo jejich výrobci a o tom, že by je měli na Kladně začít vymontovávat, podle Bumbových slov ještě vedení tamní ČSAD nejednalo. Ve velkém začali s odstraňováním přístrojů z autobusů v ČSAD Havířov. "Demontovali jsme desítky rádií," uvádí havířovský ředitel osobní dopravy Dalibor Drlík. Ze 140 autobusů, které podnik provozuje, zůstala rádia pouze ve třinácti. Ty jsou určeny na zájezdy a jako dálkové linky. Kolik letos za oněch třináct rádií ČSAD Havířov zaplatí, to ředitel Drlík neví: "Na rok 2002 jsme zatím s autorským svazem nepodepsali smlouvu," říká. Přestože v Havířově platily pro řidiče vnitřní předpisy, podle kterých směli zapínat rádia jenom bez pasažérů v autobusech, inspektoři OSA na to podle Drlíka ohled nebrali a chtěli vybírat poplatky i z těchto přístrojů. "Vymontováním rádií jsme ročně podniku ušetřili statisícové částky," dodal Drlík.
</TEXT>
<HEADING>
Dopravci: Chceme rozumnější podmínky
</HEADING>
<TEXT>
"Poplatky Ochrannému svazu jsou nestydaté," uvádí obchodně-technický ředitel ČSAD Liberec Jan Fabinyi. V Liberci o odmontování přístrojů z autobusů přemýšlejí již delší dobu. "Pokusíme se tuto věc řešit i v rámci asociací dopravců, zda bychom s OSA nevyjednali nějaké rozumnější podmínky," uvedl včera pro LN liberecký ředitel. Stejné kroky jako v Liberci zvažují i autobusoví dopravci ve Vyškově. "Vzhledem k poplatkům autorskému svazu bychom přivítali, kdyby výrobci začali dodávat nové vozy bez rádií," uvedl ředitel ČSAD Vyškov Josef Vágner. Již nyní platí ve Vyškově interní předpis pro řidiče, který jim zakazuje používat rádio v době, kdy by je mohli slyšet i cestující. Zda ve Vyškově za rádia v autobusech Ochrannému svazu autorskému platí, o tom nechce ředitel Vágner hovořit. Řešení, jak se vyhnout placení poplatků, vymysleli v Jablonci. "Naši řidiči museli podepsat smlouvu, že rádia budou pouštět pouze za předpokladu, že v autobuse nebudou žádní cestující," uvedl Jiří Řádek, vedoucí osobní přepravy ČSAD Jablonec. V ČSAD v Jablonci žádné poplatky ochrannému svazu neodvádějí. "Pokud by s veřejnou produkcí ve vztahu k OSA nastaly problémy, může si za to řidič sám," dodal Řádek. Předseda představenstva OSA Josef Slanina nedávno uvedl, od placení poplatků je dopravce osvobozen v případě, když má řidič v autobuse kabinku a poslouchá si rádio pro sebe, nebo ho v autobuse nemá vůbec.
"Poplatky Ochrannému svazu jsou nestydaté," uvádí obchodně-technický ředitel ČSAD Liberec Jan Fabinyi. V Liberci o odmontování přístrojů z autobusů přemýšlejí již delší dobu. "Pokusíme se tuto věc řešit i v rámci asociací dopravců, zda bychom s OSA nevyjednali nějaké rozumnější podmínky," uvedl včera pro LN liberecký ředitel. Stejné kroky jako v Liberci zvažují i autobusoví dopravci ve Vyškově. "Vzhledem k poplatkům autorskému svazu bychom přivítali, kdyby výrobci začali dodávat nové vozy bez rádií," uvedl ředitel ČSAD Vyškov Josef Vágner. Již nyní platí ve Vyškově interní předpis pro řidiče, který jim zakazuje používat rádio v době, kdy by je mohli slyšet i cestující. Zda ve Vyškově za rádia v autobusech Ochrannému svazu autorskému platí, o tom nechce ředitel Vágner hovořit. Řešení, jak se vyhnout placení poplatků, vymysleli v Jablonci. "Naši řidiči museli podepsat smlouvu, že rádia budou pouštět pouze za předpokladu, že v autobuse nebudou žádní cestující," uvedl Jiří Řádek, vedoucí osobní přepravy ČSAD Jablonec. V ČSAD v Jablonci žádné poplatky ochrannému svazu neodvádějí. "Pokud by s veřejnou produkcí ve vztahu k OSA nastaly problémy, může si za to řidič sám," dodal Řádek. Předseda představenstva OSA Josef Slanina nedávno uvedl, od placení poplatků je dopravce osvobozen v případě, když má řidič v autobuse kabinku a poslouchá si rádio pro sebe, nebo ho v autobuse nemá vůbec.
</TEXT>
</DOC>
<DOC>
<DOCID>LN-20020306004</DOCID>
<DOCNO>LN-20020306004</DOCNO>
<DATE>03/06/02</DATE>
<TITLE>
Situace v současném Rakousku připomíná atmosféru v komunistickém Československu, když jsme jako školáci museli chodit do kina na sovětské válečné filmy. Pustíte-li si v Rakousku televizi, máte poměrně slušnou šanci zhlédnout pořad o sudetských Němcích. Když zapnete rádio, není tomu jinak. Koupíte-li si noviny či časopis, dočtete se zase něco o tomtéž. Samozřejmě že se každý blíží tématu, jak umí či jak zákon dovoluje. Veřejnoprávní televize ORF je povinována objektivitou, bulvární deník Neue Kronen Zeitung nikoliv. A je to na rozdílném zpracování obsahu poznat. Na skutečnosti, s jakou intenzitou je veřejná diskuse o česko-německé historii vedena, to však nic nemění.
</TITLE>
<TEXT>
Kde se bere ta chuť zabývat se příšernými událostmi padesát šedesát let starými? Do nástupu pravicové vládní koalice ÖVP a FPÖ začátkem roku 2000 bylo téma vyhnání sudetských Němců z Československa výhradně záležitostí několika málo funkcionářů - pamětníků sudetoněmeckých krajanských spolků - , kterým se ani v rámci vlastních rodin nedařilo předávat vědomí "historické křivdy" na další pokolení. Poprvé je politický záměr dějinné revize konkrétně formulován v bodu 12 takzvané koaliční smlouvy mezi rakouskými lidovci a Svobodnými z téhož roku. Rakouská vláda se ve smlouvě jedním dechem zavazuje k odškodnění osob totálně nasazených během druhé světové války na vlastním území, zároveň se však má postarat o vyřešení otázky do Rakouska vyhnaného německého obyvatelstva z bývalého Československa a Jugoslávie. Na obou stranách hranic Poté co Rakousko splnilo slib symbolického odškodnění totálně nasazených, dochází k realizaci druhé části slibu. Radikalizace výroků v masových sdělovacích prostředcích stoupá úměrně s nevybíravými výrazy politických vůdců na obou stranách hranic. Již jednou Rakousko vyvolalo krizi uvnitř Evropské unie - během sankcí namířených členskými zeměmi unie proti účasti strany Svobodných v rakouské vládě. Nyní dosáhla tatáž strana opět svého - problematika Benešových dekretů bude zaměstnávat celoevropské struktury.
</TEXT>
</DOC>
<DOC>
<DOCID>LN-20020306005</DOCID>
<DOCNO>LN-20020306005</DOCNO>
<DATE>03/06/02</DATE>
<GEOGRAPHY>WASHINGTON</GEOGRAPHY>
<TEXT>
Podplukovníka Raymonda Saunderse dvakrát odmítli jeho nadřízení povýšit. Muž, který v americké armádě sloužil od roku 1974, se cítil ukřivděn. A soud mu dal za pravdu. V jednom případě místo něj povýšili ženu, která podle něj měla menší nárok na plukovnickou hodnost než on. Americká armáda tehdy uplatnila nařízení o takzvané pozitivní diskriminaci žen a příslušníků menšin. Podplukovník odešel v roce 1999 do důchodu. Armádu zažaloval. V pondělí se od federálního soudu ve Washingtonu dočkal zadostiučinění. Soudce prohlásil, že armáda utlačuje muže s bílou barvou pleti. Pozitivní diskriminací porušuje Ústavu USA. Na základě rozhodnutí soudu nebudou armádní komise při povyšování vojáků od nynějška moci brát v potaz jejich rasu a pohlaví. Programy pozitivní diskriminace, které mají zaručit rovnost příležitostí pro ženy a příslušníky národnostních menšin, mizí v posledních měsících na nátlak kabinetu prezidenta Bushe i v civilní sféře.
</TEXT>
</DOC>
<DOC>
<DOCID>LN-20020306006</DOCID>
<DOCNO>LN-20020306006</DOCNO>
<DATE>03/06/02</DATE>
<TEXT>
Koho by bavila statistika, ke všemu ta politická - parlamentní. Před volbami ale přece jen nezaškodí zalistovat ve sněmovních záznamech a udělat si přehled o tom, jak se vlastně poslankyně a poslanci jednotlivých stran za peníze vybrané na daních občanů v parlamentu činili. Čtení to není povzbudivé. Notorických lenochů, kteří práci ve sněmovně berou jako slušně placený vedlejší pracovní poměr, je pořád požehnaně, a má je prakticky každá strana. Lenoši nehlasují, zákony je nezajímají, do sněmovny chodí sem tam, a když přijdou, mlčí jako ryby. Vždy mají ale po ruce pohotovu výmluvu. Příkladně poslankyně Machatá, která své časté absence při hlasování omlouvá nedostatkem odborného zázemí parlamentního klubu. Přitom ale zapomíná dodat, že se ho sama dobrovolně vzdala výhodným přestupem na volnější nohu ČSNS. Není pochyb, že parlamentní lenoch je cizopasník, který pije krev voličů. Přesto je často milejší než hyperaktivní (komunističtí) zákonodárci, žijící v představě, že poslanecká činnost spočívá v nepřerušovaném pobytu za řečnickým pultem. Neslyšný lenoch chrání naše bubínky před návaly mentální hlušiny. Alespoň jedna polehčující okolnost politického smrtelného hříchu.
</TEXT>
</DOC>
<DOC>
<DOCID>LN-20020306007</DOCID>
<DOCNO>LN-20020306007</DOCNO>
<DATE>03/06/02</DATE>
<TITLE>
Izrael prožil tragické ráno
</TITLE>
<TEXT>
Smrt maminky včera oplakávala dcera 46leté Devory Friedmanové zabité neznámým střelcem při jízdě po dálnici. Ještě za tmy útočil na hosty kaváren a náhodné chodce v Tel Avivu střelbou, granáty a nožem člen teroristických Brigád mučedníků od Al Aksá, který byl zároveň palestinským policistou. Tři lidi zabil, na třicet zranil. Bilanci pěti včera zavražděných Izraelců uzavřel další sebevražedný atentátník. Ten odpálil nálož na těle při cestě autobusem.
</TEXT>
</DOC>
<DOC>
<DOCID>LN-20020306008</DOCID>
<DOCNO>LN-20020306008</DOCNO>
<DATE>03/06/02</DATE>
<TITLE>
Poškození dobrého jména tvrzením o tunelování si cení na 10 milionů korun
</TITLE>
<TEXT>
Velmi draho mohou přijít Českou lékařskou komoru slova jejího prezidenta Davida Ratha. Masarykova nemocnice v Ústí nad Labem ji hodlá zažalovat.
ÚSTÍ NAD LABEM/PRAHA - Miliony korun hodlá vysoudit Masarykova nemocnice v Ústí nad Labem na České lékařské komoře (ČLK). Do konce týdne by měli její právníci vypracovat příslušnou soudní žalobu. Důvodem je tisková zpráva ČLK rozdávaná médiím v souvislosti s tažením prezidenta komory Davida Ratha proti "tunelářům" v nemocnicích. Jako jeden z příkladů možného tunelování byla zmíněna právě ústecká nemocnice. V podkladech pro tiskovou konferenci bylo na hlavičkovém papíře ČLK uvedeno, že se vedení Masarykovy nemocnice pokouší o plíživou privatizaci výdělečných provozů tím, že vyjednává se soukromou firmou o pronájmu denzitometrie, oddělení s přístrojem, na němž se měří hustota kostí. Plíživou privatizaci přitom Rath označil za "klasický tunel" zdravotnického zařízení. "Toto tvrzení je nepravdivé. Masarykova nemocnice denzitometrii nemá a nikdy ji neměla. Nemůže ji tudíž plíživě privatizovat," zdůvodňuje podání žaloby mluvčí nemocnice Kamila Němcová. Podle ředitele Jiřího Madara se nemocnice cítí těmito výroky poškozena. "Požadujeme omluvu a kompenzaci nemajetkové újmy spojené s poškozením jména nemocnice ve výši deset milionů korun," konstatuje Madar. V případě vítězství v soudním sporu chce nemocnice za vyhrané peníze nakoupit přístroj na nukleární magnetickou rezonanci, který zdravotnickému zařízení rovněž schází. Kromě toho vedení nemocnice zvažuje i podání trestního oznámení pro pomluvu.
</TEXT>
<HEADING>
Došlo k záměně, přiznává Rath
</HEADING>
<TEXT>
Prezident ČLK David Rath přiznává, že vtiskových materiálech došlo k chybě. Za svým tvrzením, že nemocnice chtěla soukromé firmě pronajmout výdělečný provoz, si však stojí. Nešlo však o denzitometrii, ale o nukleární magnetickou rezonanci. "V tomto případě došlo bohužel k záměně, což jsme uvedli na pravou míru prohlášením zveřejněným prostřednictvím České tiskové kanceláře," říká Rath. Soukromá firma podle Ratha nemocnici nabídla, že bude v jejím areálu provozovat nukleární magnetickou rezonanci. Prezident komory poukazuje na to, že jde o velice výnosnou záležitost. Firma by sice zaplatila umístění nového přístroje, ale investice by se jí v krátkém časovém horizontu vrátila a dalších několik let by už na jeho provozování vydělávala. "Kdyby si přístroj zakoupili přímo, mohl by přinášet zisk využitelný k prospěchu nemocnice. Takhle by to bylo k užitku firmy," poukazuje Rath. Žaloby se prý Rath neobává. Tím, že komora upozornila na pokus o neekonomické jednání vedení nemocnice, podle něj zařízení neuškodila, naopak prospěla. "Chtěli jsme jen zabránit tomu, aby nemocnice přišla o poměrně velké peníze." Reakci managementu považuje za "dětinskou ve stylu potrefené husy".
</TEXT>
<HEADING>
Ať nás žaluje za své
</HEADING>
<TEXT>
Prezident komory hodlá sám přejít do protiútoku. Už v pondělí má naplánovanou schůzku s hejtmanem Ústeckého kraje a členy zastupitelstva. Krajský úřad je zřizovatelem Masarykovy nemocnice. Ústecký hejtman Jiří Šulc si Ratha pozval k diskusi o hospodaření zdravotnického zařízení. "Pokud nás chce pan ředitel žalovat, ať tak učiní jako soukromá osoba za své peníze a ve volném čase, ne ve své pracovní době. Ať neplýtvá prostředky, které jsou určené na léčení pacientů, a ne na právníky a vedení soudních sporů, u kterých je jasné, že je prohraje," vzkazuje druhé straně sporu Rath. V záloze má šéf lékařské komory i velmi dobré vztahy s ministrem zdravotnictví Bohumilem Fišerem a tichou podporu premiéra Miloše Zemana, který na nedávné vzájemné schůzce sice výslovně nepodpořil Rathovu myšlenku na odstartování akce "čisté ruce" ve zdravotnictví, na druhou stranu ji ani přímo neodmítl. Ředitel Madar se ale žádných tlaků "shora" neobává. Poukazuje na to, že činnost nemocnice kontroluje a její zásadní kroky schvaluje krajský úřad. Madar věří, že nepravdivost tvrzení ČLK a správný postup vedení nemocnice potvrdí i verdikt nezávislého soudu, případně šetření policie. Podle Madara nemocnice bude náklady soudního sporu hradit z jiných prostředků než z peněz určených na léčení pacientů.
</TEXT>
<HEADING>
Co má být předmětem soudního sporu
</HEADING>
<TEXT>
ČLK zaznamenala... pokus o plíživou privatizaci výdělečných provozů (denzitometrie nem. Jihlava, Ústí nad Labem, CT nem. Rokycany...) ...ČLK má vážné podezření, že jde o pokus o typické "tunelování" nemocnic, a obrací se na MZ (ministerstvo zdravotnictví - pozn. red.) a na vládu, aby ... připravila plán boje s korupcí a tunelováním ve státních nemocnicích.
Výtah z podkladů ČLK pro tiskovou konferenci 19. února
</TEXT>
</DOC>
<DOC>
<DOCID>LN-20020306009</DOCID>
<DOCNO>LN-20020306009</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Pražský primátor Jan Kasl (ODS) včera odpoledne zkolaboval a záchranná služba ho musela odvézt do nemocnice. Padesátiletého Kasla nevolnost postihla asi hodinu a půl po jednání městské rady, která se mimo jiné zabývala jeho vyjádřením z minulého týdne o možném korupčním prostředí na magistrátu. Primátor je na jednotce intenzivní péče. Městská rada včera Kasla požádala, aby uvedl konkrétní případ korupce při pražských aktivitách amerických investorů v Praze. V opačném případě se má veřejně omluvit.
</TEXT>
</DOC>
<DOC>
<DOCID>LN-20020306010</DOCID>
<DOCNO>LN-20020306010</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Předhánění se vládní ČSSD a opoziční ODS o to, která strana nabídne mladým voličům kratší dobu základní vojenské služby, příliš nepotěšilo tým připravující reformu české armády. Jeho šéf Jaroslav Škopek včera řekl, že o zkrácení vojny na půl roku uvažuje, informaci však nechtěl předčasně zveřejňovat. "Je to něco, co jsme chtěli držet jako kartu v rukávě, s čím jsme nechtěli jít na veřejnost," řekl Škopek.
</TEXT>
</DOC>
<DOC>
<DOCID>LN-20020306011</DOCID>
<DOCNO>LN-20020306011</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Vědecká rada Ústavu pro soudobé dějiny AV ČR odmítla zřízení Institutu pro dokumentaci totality. Jeho vznik by měl umožnit zákon, který vypracovala skupina pravicových poslanců v čele s unionistou Václavem Krásou. "Z mezinárodního hlediska jde o ostudný krok zpět, který nutně poškodí zájmy Česka," uvedl předseda ústavní vědecké rady Jiří Pernes. Institut by měl spravovat archivní fondy operativních a vyšetřovacích svazků StB, zpřístupňovat a zveřejňovat kopie jejích dokumentů a analyzovat období totality.
</TEXT>
</DOC>
<DOC>
<DOCID>LN-20020306012</DOCID>
<DOCNO>LN-20020306012</DOCNO>
<DATE>03/06/02</DATE>
<GEOGRAPHY>LONDÝN</GEOGRAPHY>
<TEXT>
O vyslání české polní nemocnice do mírových sil ISAF v Afghánistánu bylo v principu rozhodnuto. V Londýně to včera řekl britský ministr obrany Geoff Hoon. Jeho resortní kolega Jaroslav Tvrdík připomněl, že z české strany toto rozhodnutí ještě podléhá schválení vládou a parlamentem. Nemocnice by se podle Tvrdíka starala hlavně o vojáky mírových sil. "Protože se jedná o misi, jejímž hlavním úkolem je podpora nové civilní vlády v Afghánistánu, zapojila by se intenzivně i do plnění úkolů humanitárního či zdravotnického charakteru pro civilní obyvatelstvo." Hoon dodal, že experti obou zemí nyní v Kábulu řeší praktické záležitosti kolem plánovaného umístění nemocnice.
</TEXT>
</DOC>
<DOC>
<DOCID>LN-20020306013</DOCID>
<DOCNO>LN-20020306013</DOCNO>
<DATE>03/06/02</DATE>
<GEOGRAPHY>LONDÝN</GEOGRAPHY>
<TEXT>
Britský premiér Tony Blair přijede 25. března do Česka. Po jednání v Downing Street to včera řekl český ministr obrany Jaroslav Tvrdík. Ještě před Blairovou návštěvou přijede do Londýna premiér Miloš Zeman. Cestou na summit EU v Barceloně zde vystoupí na semináři Evropského střediska pro hospodářství a finance.
</TEXT>
</DOC>
<DOC>
<DOCID>LN-20020306014</DOCID>
<DOCNO>LN-20020306014</DOCNO>
<DATE>03/06/02</DATE>
<TITLE>
PRAHA - Místopředseda ODS Ivan Langer nechtěl v rozhovoru pro LN vysvětlit, co bylo předmětem jednání s Jiřím Šmejcem.
</TITLE>
<TEXT>
LN: Proč jste se sešel se spolumajitelem televize Nova?
Při vší úctě k médiím, toto je informace, kterou vám potvrdím: Sešel jsem se s ním proto, že je v tuto chvíli spolumajitel subjektu, který má licenci televize Nova, a já jsem předsedou mediální komise.
LN: O čem jste spolu jednali?
To je vše, co k tomu můžu říct.
LN: Proč nechcete říct, o čem jste spolu hovořili?
Myslím, že to nemusíte vědět.
LN: Ptám se proto, že jste veřejně činná osoba, jste předsedou parlamentní mediální komise...
Ale já jsem se už několikrát sešel i s panem Zachem, což je reprezentant společnosti GES Holding, která je držitelem licence televize Prima. Stejně tak jsem se několikrát sešel s předsedou Rady České televize panem Mrzenou, s ředitelem České televize Balvínem.
LN: Mě ale zajímá, o čem jste jednal s Jiřím Šmejcem.
Nemám z toho jednání žádný veřejný výstup, který bych vám mohl sdělit.
LN: Jako veřejně činná osoba byste měl mít z takových jednání veřejný výstup.
Je to schůzka z běžné řady schůzek se zástupci elektronických médií.
LN: Tím spíš nerozumím tomu, proč nechcete říci, o čem jste jednal se spolumajitelem Novy.
Přiznám se, že nerozumím tomu, proč z toho děláte zásadní drama.
LN: Jen se ptám a vy mi nechcete odpovědět.
Výstup z toho není nikterak převratný, který by stál za zveřejňování.
LN: Myslíte, že není součástí vaší práce vysvětlovat veřejnosti, o čem jako politik jednáte se zástupci médií?
Jsou věci, které nepochybně patří na veřejnost, a já říkám, že z této schůzky nemám žádný veřejný výstup. Toť vše.
</TEXT>
</DOC>
<DOC>
<DOCID>LN-20020306015</DOCID>
<DOCNO>LN-20020306015</DOCNO>
<DATE>03/06/02</DATE>
<TITLE>
Není to veřejné. Informace o schůzce místopředsedy ODS se spolumajitelem TV Nova prý veřejnost znát nemusí.
</TITLE>
<GEOGRAPHY>PRAHA</GEOGRAPHY>
<TEXT>
Minulý týden ve středu dopoledne se v kavárně pražského hotelu Corinthia sešli místopředseda ODS Ivan Langer a spolumajitel TV Nova Jiří Šmejc. Tedy představitel jedné z nejsilnějších politických stran a zástupce nejvlivnějšího soukromého média. Obsah jednání ale zůstává tajný. Langer sice uznává, že je veřejným činitelem, ale odmítá říci, o čem se jednalo. "Schůzku vám potvrdím. Je to ale vše, co vám k tomu můžu říct," řekl včera LN Langer. Obsah schůzky Langer označil za "neveřejný". Jiří Šmejc je předsedou představenstva firmy MEF Holding, která získává většinu příjmů nejsledovanější české televize. Jeho vyjádření se včera nepodařilo LN získat. Langer tvrdí, že na schůzku se spolumajitelem Novy šel jako předseda stálé mediální komise Poslanecké sněmovny. Její členy podle informací LN dopředu neinformoval. "Nevím o tom, že se sešli," řekl například Langrův spolustraník a člen mediální poslanecké komise Petr Pleva. "Jestli tam pan Langer šel jako předseda mediální komise, tak by měl informovat o obsahu té schůzky," dodal. Langrovo "mlčení" dává za pravdu častým spekulacím o nadstandardních vztazích mezi ODS a nejsledovanější českou televizí. Langer před časem například veřejně napadl vyšetřování finančních operací ředitele TV Nova Vladimíra Železného. Nikdy předtím žádného stíhaného podnikatele nebránil.
</TEXT>
<HEADING>
Schůzka "jedniček" a schůzka "dvojek"
</HEADING>
<TEXT>
Koncem listopadu se také odehrála schůzka předsedy ODS Václava Klause a ředitele Novy Vladimíra Železného. A to brzy po propuštění obviněného ředitele soukromé televize z policejní cely. Klaus tehdy vyjádřil Železnému podporu. Ani on předtím nikdy tímto způsobem žádného obviněného podnikatele nepodpořil. Vzájemné podpoře ODS a Novy nasvědčuje i loňský průzkum agentury InnoVatio. Z něj vyplývá, že zpravodajství Novy informuje nejlépe právě o ODS. Nejméně negativních zpráv se v prvním pololetí loňského roku v Televizních novinách Novy objevilo právě o ODS. Přitom právě mediální podpora nejsledovanější české televize je tři měsíce před volbami velmi silnou zbraní. Vzhledem k tomu, že Langer odmítá podat o setkání se Šmejcem bližší informace, existuje podezření, že mohl jednat o podobné podpoře.
Koncem listopadu se také odehrála schůzka předsedy ODS Václava Klause a ředitele Novy Vladimíra Železného. A to brzy po propuštění obviněného ředitele soukromé televize z policejní cely. Klaus tehdy vyjádřil Železnému podporu. Ani on předtím nikdy tímto způsobem žádného obviněného podnikatele nepodpořil. Vzájemné podpoře ODS a Novy nasvědčuje i loňský průzkum agentury InnoVatio. Z něj vyplývá, že zpravodajství Novy informuje nejlépe právě o ODS. Nejméně negativních zpráv se v prvním pololetí loňského roku v Televizních novinách Novy objevilo právě o ODS. Přitom právě mediální podpora nejsledovanější české televize je tři měsíce před volbami velmi silnou zbraní. Vzhledem k tomu, že Langer odmítá podat o setkání se Šmejcem bližší informace, existuje podezření, že mohl jednat o podobné podpoře.
</TEXT>
</DOC>
<DOC>
<DOCID>LN-20020306016</DOCID>
<DOCNO>LN-20020306016</DOCNO>
<DATE>03/06/02</DATE>
<TEXT>
Mezi zeměmi, které budou na podzimním pražském summitu NATO přizvány do aliance, by mělo být i Rumunsko. Podle Václava Havla je už Rumunsko na vstup připraveno. Po schůzce šéfa rumunské diplomacie Mircey Geoany (na snímku vlevo) s českým prezidentem to řekl Havlův mluvčí Ladislav Špaček.
</TEXT>
</DOC>
<DOC>
<DOCID>LN-20020306017</DOCID>
<DOCNO>LN-20020306017</DOCNO>
<DATE>03/06/02</DATE>
<TITLE>
100 dní do voleb: vizitka současných poslanců
</TITLE>
<TEXT>
Jsem nejlepší. Kdo z českých poslanců si to může říci? LN posuzovaly práci 200 členů dolní komory parlamentu.
PRAHA - Ve sněmovně zdaleka neplatí, že nejznámější poslanci jsou zároveň ti nejpilnější. Na druhé straně však dost dobře nelze prohlásit ani tohle: nejvíce práce odvedli ti, kteří zameškali nejméně hlasování. LN pár týdnů před volbami vystavily poslancům za jejich téměř čtyři roky trvající působení ve sněmovně účet. Které kritérium ale určuje nejprospěšnějšího zákonodárce? Je to účast na hlasování, vypracování zákona, vystoupení před kolegy či takzvané zpravodajování zákona? Posledně uvedené přece jen zahrnuje komplexnější činnost než ostatní. Zpravodajec provází zákon legislativním procesem ve sněmovně vedle jeho autora - a nakonec doporučí, zda jej schválit či zamítnout. Jinak řečeno: měl by ho znát nejlépe. Podle tohoto kritéria jasně vede tandem poslanců ODS Martin Kocourek (53 zákonů) a Vlastimil Tlustý (50). O práci poslance také dobře vypovídá fakt, na přípravě kolika zákonů se podílel. To ale platí jen zčásti, protože primárním úkolem poslance není zákony sám sepisovat, ale spíše důkladně posuzovat návrhy předložené vládní administrativou. Mezi nejaktivnější patří z tohoto pohledu unionisté (Václav Krása, Pavel Němec) a lidovci (Josef Janeček, Cyril Svoboda).
</TEXT>
<HEADING>
Špatná docházka
</HEADING>
<TEXT>
A jak na tom poslanci byli s absencemi? Vůbec nejvíce absencí měl při dosavadních 12 812 hlasováních poslanců v tomto volebním období premiér Miloš Zeman. Chyběl téměř při třech pětinách hlasování, přesně v 7348 případech. Do jisté míry to lze pochopit, ale pravda také je, že celá vláda by měla být na zasedání poslanců přítomna. Mezi velké absentéry patří vedle většiny ministrů také šéf sněmovny Václav Klaus (6172 absencí), místopředseda US-DEU Ivan Pilip (4685) či místopředseda KSČM Miloslav Ransdorf (4498). "Práce poslance nespočívá jenom v sedění v lavicích. Vedle toho pracuji v podvýborech, komisích, jsem v kontaktu s voliči. A pak není hlasování jako hlasování, na těch důležitých jsem nechyběl," vysvětluje Ransdorf. Naopak jména těch, kteří si nechali za minulé roky ujít třeba jen jediné hlasování ze sta, mnohdy nikomu nic neřeknou - Dušan Tešnar (ČSSD), Jaroslav Gongol (KSČM) či Pavel Lang (ODS). "Je to individuální, protože to vyplývá z ostatních funkcí ve sněmovně či případně ve straně. Existují lidé, kteří si to sice poctivě odsedí, ale nejsou žádným přínosem, a pak existují lidé, kteří se vymlouvají, že mají spoustu práce," říká Pavel Pešek z US-DEU. Sám toho stihne poměrně hodně: je místopředsedou strany a zároveň poslaneckého klubu a jeho účast na hlasováních je nadprůměrná (vynechal jich pouze 841). Obrovské rozdíly jsou i v tom, kolikrát kdo vystoupil na schůzích sněmovny. Šéf komunistické frakce Vojtěch Filip vystoupil celkem 484krát, poslanec ČSSD Josef Vejvoda se o slovo přihlásil všehovšudy třikrát. Toto platí i pro celé strany: nejneúnavnější řečníky mají v parlamentu komunisté, nejpasivnější jsou sociální demokraté.
A jak na tom poslanci byli s absencemi? Vůbec nejvíce absencí měl při dosavadních 12 812 hlasováních poslanců v tomto volebním období premiér Miloš Zeman. Chyběl téměř při třech pětinách hlasování, přesně v 7348 případech. Do jisté míry to lze pochopit, ale pravda také je, že celá vláda by měla být na zasedání poslanců přítomna. Mezi velké absentéry patří vedle většiny ministrů také šéf sněmovny Václav Klaus (6172 absencí), místopředseda US-DEU Ivan Pilip (4685) či místopředseda KSČM Miloslav Ransdorf (4498). "Práce poslance nespočívá jenom v sedění v lavicích. Vedle toho pracuji v podvýborech, komisích, jsem v kontaktu s voliči. A pak není hlasování jako hlasování, na těch důležitých jsem nechyběl," vysvětluje Ransdorf. Naopak jména těch, kteří si nechali za minulé roky ujít třeba jen jediné hlasování ze sta, mnohdy nikomu nic neřeknou - Dušan Tešnar (ČSSD), Jaroslav Gongol (KSČM) či Pavel Lang (ODS). "Je to individuální, protože to vyplývá z ostatních funkcí ve sněmovně či případně ve straně. Existují lidé, kteří si to sice poctivě odsedí, ale nejsou žádným přínosem, a pak existují lidé, kteří se vymlouvají, že mají spoustu práce," říká Pavel Pešek z US-DEU. Sám toho stihne poměrně hodně: je místopředsedou strany a zároveň poslaneckého klubu a jeho účast na hlasováních je nadprůměrná (vynechal jich pouze 841). Obrovské rozdíly jsou i v tom, kolikrát kdo vystoupil na schůzích sněmovny. Šéf komunistické frakce Vojtěch Filip vystoupil celkem 484krát, poslanec ČSSD Josef Vejvoda se o slovo přihlásil všehovšudy třikrát. Toto platí i pro celé strany: nejneúnavnější řečníky mají v parlamentu komunisté, nejpasivnější jsou sociální demokraté.
</TEXT>
</DOC>
<DOC>
<DOCID>LN-20020306018</DOCID>
<DOCNO>LN-20020306018</DOCNO>
<DATE>03/06/02</DATE>
<TITLE>
Blíží se konec volebního období současných poslanců. Někteří kandidují znovu a mají šanci se do sněmovních křesel opět vrátit, jiní je opustí. Jak ale během čtyř let pracovali? Kdo byl nejlepší a kdo nejhorší ? Nejen na tyto otázky se snaží odpovědět dnešní přehled Lidových novin. Údaje vychází z podkladů internetových stránek sněmovny.
</TITLE>
<TEXT>
JAK ČASTO ...poslanci chybějí při hlasování
NEJVĚTŠÍ ABSENTÉŘI * strana zmeškané v %
1. Miloš Zeman ČSSD 7348 57,4
2. Marie Machatá ČSNS 6207 48,4
3. Václav Klaus ODS 6172 48,2
4. Miroslav Grégr ČSSD 5995 46,8
5. Václav Grulich ČSSD 5402 42,2
6. Ivan Pilip US-DEU 4685 36,6
7. Pavel Dostál ČSSD 4570 35,7
8. Vlasta Parkanová KDU-ČSL 4547 35,5
9. Miloslav Ransdorf KSČM 4498 35,1
10. Cyril Svoboda KDU-ČSL 4451 34,7
NEJMENŠÍ ABSENTÉŘI strana zmeškané v %
1. Dušan Tešnar ČSSD 129 1,0
2. Alena Páralová ODS 243 1,9
3. Miloslav Vlček ČSSD 287 2,2
4. František Španbauer ČSSD 402 3,1
5. Jaroslav Gongol KSČM 411 3,2
6. Martin Starec ČSSD 415 3,2
7. Antonín Macháček ČSSD 468 3,7
8. Rudolf Tomíček ČSSD 481 3,8
9. Jiří Papež ODS 521 4,1
PODLE STRAN ** zameškané /v %
1. US-DEU 21,3
</TEXT>
<HEADING>
2. KDU-ČSL 18,1
</HEADING>
<TEXT>
* Dosud ve sněmovně proběhlo 12 812 hlasování. Vysoká neúčast u Miloše Zemana je pochopitelná, protože je premiérem. To platí o pro ministra Grégra a exministra Grulicha, který je vážně nemocen. U Ivana Pilipa se negativně promítlo jeho věznění na Kubě. ** Číslo je průměrem zameškaných hlasování všech poslanců dané strany.
...poslanci předkládají nové zákony
NEJAKTIVNĚJŠÍ * strana předložené zákony
1. Václav Krása US-DEU 41
2. Pavel Němec US-DEU 38
3. Ladislav Korbel US-DEU 34
4. - 5. František Ondruš US-DEU 32
Josef Janeček KDU-ČSL 32
6. Cyril Svoboda KDU-ČSL 31
7. - 8. Ivan Pilip US-DEU 30
Zdeněk Kořistka US-DEU 30
9. - 10. Karel Kühnl US-DEU 28
Petr Mareš US-DEU 28
NEJPASIVNĚJŠÍ strana předložené zákony
1. Václav Klaus ODS 0
2. Ludmila Brynychová KSČM 2
3. - 10. Stanislav Fischer KSČM 3
Miroslav Grebeníček KSČM 3
Josef Houzák KSČM 3
Jan Klas ODS 3
Robert Kopecký ČSSD 3
Jan Kostrhun ČSSD 3
Vlasta Štěpová ČSSD 3
PODLE STRAN ** zákonů na poslance
1. US-DEU 24,5
</TEXT>
<HEADING>
2. KDU-ČSL 19,3
</HEADING>
<TEXT>
* Ve statistice nejsou zahrnuti členové vlády a poslanci, kteří nastoupili až v průběhu volebního období. Statistika nerozlišuje případy, kde poslanec navrhl nový zákon sám a kde je pod jedním zákonem podepsáno například deset poslanců. ** Číslo je průměrem počtu zákonů, na nichž se podíleli poslanci dané strany.
...poslanci dělají zpravodaje zákonů
NEJAKTIVNĚJŠÍ * strana zpravodajem
1. Martin Kocourek ODS 53
2. Vlastimil Tlustý ODS 50
3. Libor Ježek ODS 32
4. Svatomír Recman KSČM 29
6. Zdeněk Koudelka ČSSD 27
5. Miroslava Němcová ODS 25
7. - 9. Vladimír Doležal ODS 22
Jan Svoboda ODS 22
Jiří Patočka ODS 22
10. - 11. Marek Benda ODS 21
Jaromír Kohlíček KSČM 21
NEJPASIVNĚJŠÍ strana zpravodajem
1. - 9. Václav Brousek ODS 0
Václav Frank KSČM 0
Miroslav Grebeníček KSČM 0
Josef Houzák KSČM 0
Jan Kasal KDU-ČSL 0
Robert Kopecký ČSSD 0
Michal Kraus ČSSD 0
Antonín Macháček ČSSD 0
Jaroslav Melichar ODS 0
</TEXT>
<HEADING>
PODLE STRAN ** průměr
</HEADING>
<TEXT>
* Z žebříčku, který platil k 5. 3. 2002, jsou vyřazeni členové vlády a předseda a místopředsedové sněmovny, kteří neplní funkci zpravodaje k zákonům. ** Počet zákonů, u nichž byl zpravodajem jeden z poslanců strany. Jsou vyřazeni členové vlády a nejvyšší funkcionáři sněmovny a poslanci, kteří nastoupili v průběhu vol. období.
...poslanci hovoří
NEJČASTĚJI HOVOŘÍ * strana kolikrát vystoupil
1. Vojtěch Filip KSČM 484
2. Vlastimil Tlustý ODS 317
3. Karel Vymětal KSČM 284
4. Jan Vidím ODS 234
5. Vladimír Špidla ČSSD 233
6. Václav Exner KSČM 205
7. Zdeněk Jičínský ČSSD 203
8. Zdeněk Škromach ČSSD 189
9. - 10. Dalibor Matulka KSČM 186
Bohuslav Sobotka ČSSD 186
NEJČASTĚJI MLČÍ strana kolikrát vystoupil
1. Josef Vejvoda ČSSD 3
2. Vladimír Hradil ČSSD 5
3. - 6. Květoslava Čelišová KSČM 6
Andrej Grega ČSSD 6
Monika Mihaličková US-DEU 6
Luděk Polášek ČSSD 6
7. - 8. Zdeňka Stránská ČSSD 7
Zdeněk Klanica KSČM 7
9. - 11. František Španbauer ČSSD 8
Michael Kuneš ČSSD 8
Jaroslav Maňásek ČSSD 8
</TEXT>
<HEADING>
PODLE STRAN ** průměr
</HEADING>
<TEXT>
* Čísla označují počet bodů jednání, při nichž se dotyčný přihlásil o slovo. Neuvádíme předsedu a místopředsedy sněmovny, u nichž nelze odlišit vystoupení od moderování schůze, a poslanci, kteří nastoupili v průběhu vol. období. ** Číslo udává, kolikrát v průměru za uplynulé čtyři roky vystoupil ve sněmovně jeden poslanec dané strany.
Nejhorší poslanci podle hodnocení LN
</TEXT>
<HEADING>
Ludmila Brynychová, KSČM
</HEADING>
<TEXT>
Zpravodajování nezáleží na mně, ale na organizačním výboru. Já jsem profesí zemědělec a neměla jsem moc možností svoji profesi uplatnit. Část mandátu jsem strávila ve výboru pro evropskou integraci, který není garantem zákonů, a část v hospodářském výboru.
</TEXT>
<HEADING>
Marie Machatá, ČSNS
</HEADING>
<TEXT>
Neúčast na hlasování neznamená neúčast na dění ve sněmovně. Hlavní nevýhodou byla absence poslaneckého klubu, v němž se jeho členové zákony podrobně zabývají. Než hlasovat špatně, to radši vůbec.
</TEXT>
<HEADING>
Jaroslav Melichar, ODS
</HEADING>
<TEXT>
Já jsem pracoval spíše v klubu. Nepředložil jsem sice moc zákonů, ale k mnoha jsem se připojil. Když jsem to nepovažoval za nutné, tak jsem nevystoupil. Nevím, co bych k tomu měl dál říct.
Josef Vejvoda, ČSSD
Nejsem ve sněmovně, abych tam kecal. Jsem tam na práci v regionech. Víc vám k tomu neřeknu.
</TEXT>
<HEADING>
Karel Černý, ČSSD
</HEADING>
<TEXT>
Aktivita poslance nestojí na tom, kolikrát ve sněmovně vystoupí, ale na práci v regionech. Navíc jsem v roce 1997 absolvoval těžkou operaci a hlavně v první polovině volebního období jsem měl zdravotní problémy. Chodil jsem tedy například často na vyšetření.
</TEXT>
<HEADING>
Jarmila Boháčková, ČSSD
</HEADING>
<TEXT>
Jako členka vládní strany jsem nemohla být často zpravodajkou k vládním návrhům zákonů. Věnovala jsem se však o to víc práci ve svém obvodu. Za přínos volebnímu obvodu jsem byla vyhodnocena krajskou hospodářskou komorou osobností Kolínska roku 2001.
</TEXT>
<HEADING>
Robert Kopecký, ČSSD
</HEADING>
<TEXT>
Mně ve sněmovně přezdívají "komunální lobbista", takže jsem se spíše věnoval práci pro svůj okres. Jsem navíc starosta obce. Navíc jsem kandidoval do Senátu, takže jsem se dost věnoval senátní kampani. Zákony jsem pak předkládal spíše ve výborech.
Poznámka: LN sledovaly u poslanců 4 kritéria. Přehled zohledňuje výsledky každého zkoumání, byť některý z uvedených poslanců nebyl v dané kategorii nejhorší, v součtu jsme došli k výše uvedeným závěrům.
</TEXT>
</DOC>
<DOC>
<DOCID>LN-20020306019</DOCID>
<DOCNO>LN-20020306019</DOCNO>
<DATE>03/06/02</DATE>
<TITLE>
PRAHA - Na dvě stovky poslanců připadá 166 vedoucích míst v různých parlamentních výborech, podvýborech, delegacích a komisích či přímo řídících orgánech sněmovny. Za všechny jsou příplatky navíc. Řada poslanců tak kromě svého základního platu pobírá další peníze za to, že je jejich kolegové zvolili do vedení těchto orgánů. V ideálním případě by tedy jen čtyřiatřicet poslanců zůstalo bez nějaké funkce. A bez dalších příplatků. Jenomže ve skutečnosti to tak není.
</TITLE>
<HEADING>
Osm nejlepších
</HEADING>
<TEXT>
Osm nejpracovitějších poslanců totiž kromě hlasování, přípravy zákonů, výjezdů za voliči zvládá ve sněmovně hned tři další funkce. Vlasta Štěpová z ČSSD vede stálou delegaci do Parlamentního shromáždění Rady Evropy a podvýbor pro prezentaci Česka v zahraničí. Mimo to je místopředsedkyní zahraničního výboru. Komunista Vojtěch Filip dělá místopředsedu ve třech sněmovních podvýborech. A Jan Vidím z ODS je předsedou volebního výboru, volební komise Poslanecké sněmovny a komise pro kontrolu vojenské kontrarozvědky. Přitom "jeho" volební výbor má na starost volby pouze do dvou rad veřejnoprávních médií - České televize a Českého rozhlasu. Vidím má díky svému předsednictví nárok na auto. "Jsem si jistý, že ve sněmovně najdete více kolegů, kteří mají stejný počet funkcí, a nemám pocit, že bych některou z nich šidil. Ale požitky se nesčítají, plat mi zůstal stejný, i když mi přibyla funkce. Až na to auto," připouští Vidím. Stejně jsou na tom i Jan Zahradil, Milan Cabrnoch, Veronika Nedvědová, Karel Sehoř (všichni z ODS) a Karel Vymětal z KSČM. Až dosud měli poslanci základní plat 41 800 korun, od března jim navíc o jedenáct procent vzrostl. Takový předseda výboru, poslaneckého klubu či komise však dostane ke svému platu ještě čtyřicet procent navíc. Alespoň dvacet procent navíc se platí předsedovi podvýboru, třeba Josefu Mandíkovi z KSČM, který řídí sněmovní podvýbor pro myslivost, rybářství a včelařství. Tady však poslanecké výhody nekončí, všichni pobírají takzvané náhrady na dopravu, stravu, oblečení... A daňoví poplatníci také zaplatí různé expertizy, asistenty poslanců, pronájem kanceláří. Vladimír Mlynář z US-DEU obecně říká: "Někteří poslanci jsou pracovití a peníze si zaslouží, jiní ne. To je jako jinde ve společnosti."
Osm nejpracovitějších poslanců totiž kromě hlasování, přípravy zákonů, výjezdů za voliči zvládá ve sněmovně hned tři další funkce. Vlasta Štěpová z ČSSD vede stálou delegaci do Parlamentního shromáždění Rady Evropy a podvýbor pro prezentaci Česka v zahraničí. Mimo to je místopředsedkyní zahraničního výboru. Komunista Vojtěch Filip dělá místopředsedu ve třech sněmovních podvýborech. A Jan Vidím z ODS je předsedou volebního výboru, volební komise Poslanecké sněmovny a komise pro kontrolu vojenské kontrarozvědky. Přitom "jeho" volební výbor má na starost volby pouze do dvou rad veřejnoprávních médií - České televize a Českého rozhlasu. Vidím má díky svému předsednictví nárok na auto. "Jsem si jistý, že ve sněmovně najdete více kolegů, kteří mají stejný počet funkcí, a nemám pocit, že bych některou z nich šidil. Ale požitky se nesčítají, plat mi zůstal stejný, i když mi přibyla funkce. Až na to auto," připouští Vidím. Stejně jsou na tom i Jan Zahradil, Milan Cabrnoch, Veronika Nedvědová, Karel Sehoř (všichni z ODS) a Karel Vymětal z KSČM. Až dosud měli poslanci základní plat 41 800 korun, od března jim navíc o jedenáct procent vzrostl. Takový předseda výboru, poslaneckého klubu či komise však dostane ke svému platu ještě čtyřicet procent navíc. Alespoň dvacet procent navíc se platí předsedovi podvýboru, třeba Josefu Mandíkovi z KSČM, který řídí sněmovní podvýbor pro myslivost, rybářství a včelařství. Tady však poslanecké výhody nekončí, všichni pobírají takzvané náhrady na dopravu, stravu, oblečení... A daňoví poplatníci také zaplatí různé expertizy, asistenty poslanců, pronájem kanceláří. Vladimír Mlynář z US-DEU obecně říká: "Někteří poslanci jsou pracovití a peníze si zaslouží, jiní ne. To je jako jinde ve společnosti."
</TEXT>
</DOC>
<DOC>
<DOCID>LN-20020306020</DOCID>
<DOCNO>LN-20020306020</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Mluviti stříbro, mlčeti zlato. Tohle rčení si vzal za své poslanec Josef Vejvoda z ČSSD. Kdyby se uděloval titul "nejpasivnější poslanec volebního období", asi by patřil mezi vážné kandidáty. Za celé čtyři roky byl Vejvoda jen jedinkrát zpravodajem k nekonfliktní výroční zprávě Pozemkového fondu. Jen jednou spolu se čtyřmi kolegy sepsal návrh nového, zahrádkářského zákona, který ale poslanci zamítli hned v prvním čtení (dalších pět návrhů zákonů spolupodepsal). I když měl Vejvoda na schůzích sněmovny průměrnou absenci ( 13,7 procenta hlasování), za volební období promluvil pouze třikrát: jednou při čtení zmíněné zprávy, podruhé při obhajobě svého návrhu zákona a potřetí, když se omlouval za omylem zmáčknuté hlasovací tlačítko. Suma sumárum: za celé volební období pronesl poslanec Vejvoda na 46 schůzích sněmovny pouze 997 slov včetně předložek a spojek. To znamená, že stát musel jen na platu za každé jeho slovo za celé čtyři roky zaplatit 3117 korun a 60 haléřů. Vejvoda se nechtěl o svém působení ve sněmovně bavit. "Nejsem ve sněmovně, abych tam kecal. Jsem tam na práci v regionech. Víc vám k tomu neřeknu, na shledanou," řekl. Šéf poslaneckého klubu sociálních demokratů Bohuslav Sobotka připouští, že Vejvoda zrovna nepatří mezi ty nejaktivnější členy zákonodárného sboru. "Někteří poslanci si svoji parketu ve sněmovně najdou, jiní ne," říká Sobotka. Vejvoda je jen špičkou mlčícího ledovce. Další poslanci ČSSD Vladimír Hradil, Andrej Grega nebo Zdeňka Stránská si do statistik připsali jen o několik čárek více. Neslyšní poslanci, zato však mnohdy poslušně zvedající ruce, nejsou tak výjimeční ani v pravicových lavicích. Například Jaroslav Perger z US-DEU pronesl na schůzi sněmovny jediné slovo: slibuji. To tehdy, když skládal poslanecký slib, jinak jeho jméno ve stenozáznamech nefiguruje. V jeho případě ovšem dlužno dodat, že do sněmovny nastoupil až v průběhu volebního období loni v září.
</TEXT>
</DOC>
<DOC>
<DOCID>LN-20020306021</DOCID>
<DOCNO>LN-20020306021</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Čeští politici nesouhlasí s výroční zprávou o stavu lidských práv v České republice, kterou v pondělí zveřejnilo americké ministerstvo zahraničí. Zpráva uvádí, že v ČR dochází k příležitostnému policejnímu násilí a nadměrnému používání síly, které se týká především romské populace. Zmiňuje i násilnosti, kterých se policisté dopustili na vyšetřovnách vůči demonstrantům zadrženým při zasedání Mezinárodního měnového fondu a Světové banky v Praze v roce 2000. "Otázka demonstrací při MMF je veřejnosti dostatečně známá a já nemám v této chvíli sebemenší důvod, abych měnil cokoliv na svém kladném hodnocení postupu policie z té doby," komentoval zařazení této problematiky do zprávy ministr vnitra Stanislav Gross. Pochybení, kterých se policie dopustila, byla podle něj "ojedinělými excesy" a ve srovnání s násilím pachatelů je označil za "nicotné záležitosti". Stejně tak Gross nevěří na zvýšenou brutalitu policistů. "Rozhodně odmítám, že by na policejních celách bylo obvyklé anebo časté nějaké brutální zacházení," konstatoval. Negativně hodnotí zpráva i českou justici. Ta je podle ní stále pomalá, přetrvávají dlouhé vazby, věznice sice splňují mezinárodní standardy, ale mnohde jsou přeplněny. "Zpráva vychází z chybných informací. Zcela přehlíží úsilí ČR o reformu justice, kterou velmi ocenila i Komise EU ve své loňské hodnotící zprávě o kandidátských zemích," protestoval ministr spravedlnosti Jaroslav Bureš. Situace ve vězeňství podle Bureše vykazuje pozitivní trendy. "Vazba je sice i z našeho pohledu stále dlouhá, přesto se zkracuje. Délka vazby v přípravném řízení za leden 2002 klesla oproti loňsku o sedm dní, délka vazby soudní se zkrátila o 11 dní," argumentuje ministr. Ve srovnání s minulostí podle něj klesá i zaplněnost věznic. Negativně je ve zprávě hodnoceno zřízení britských kontrol na ruzyňském letišti. Mezi dalšími připomínanými problémovými oblastmi zpráva zmiňuje sexuální obtěžování na pracovišti, domácí násilí proti ženám a dětem a obchodování s ženami.
</TEXT>
</DOC>
<DOC>
<DOCID>LN-20020306022</DOCID>
<DOCNO>LN-20020306022</DOCNO>
<DATE>03/06/02</DATE>
<TITLE>
Hra o nový byt v Praze za milion
</TITLE>
<TEXT>
Hrajte s Lidovými novinami!
</TEXT>
<HEADING>
* Chcete nový byt v Praze za milion?
</HEADING>
<TEXT>
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo kapesní počítač Psion?
* Chcete být mezi stovkami čtenářů, kteří v nové soutěži LN mohou vyhrát?
</TEXT>
<HEADING>
Pozor!
</HEADING>
<TEXT>
Zaškrtali jste na své hrací kartě celý první řádek označený " 1 000 000 byt v Praze"? Blahopřejeme! V takovém případě totiž postupujete do finále. Nevolejte, prosím, na soutěžní linku, ale postupujte podle pokynů na hrací kartě. Počkejte do zítřka, kdy v LN vyjdou poslední výherní čísla a soutěžní kupon. Navíc si v zítřejších novinách přečtete podrobné informace k soutěžní otázce a dozvíte se, jak postupovat ve finálovém souboji o nový byt v Praze za milion. Hodně úspěchů!
Nesehnali jste některé číslo Lidových novin? Nevadí!
Libovolný výherní kupon můžete nahradit dnešním žolíkem hry LN.
Potřebujete další informace o čtenářské Hře LN? Volejte na soutěžní linku: 02/96 36 37 00. Linka je v provozu ve všední dny od 8 do 12 hodin.
DNES VYHRÁVÁ: 500 Kč Aleš GEBERT z Bíliny
SMS hra o 2x 100 000 Kč a další ceny
DNEŠNÍ OTÁZKY (RYCHLOBRUSLENÍ):
Otázka č. 67 (za 10 bodů) Ve které zemi je rychlobruslení nejpopulárnějším zimním sportem?
a) v Dánsku b) v Nizozemsku c) v Kanadě d) v Norsku
Otázka č. 68 (za 20 bodů) Na které olympiádě získal Nor Johann Olav Koss tři zlaté medaile?
a) tři medaile nikdy nezískal b) v Sarajevu 1984 c) v Albertville 1992 d) v Lillehammeru 1994
Otázka č. 69 (za 30 bodů) Jak dlouhý je nejdelší olympijský závod v rychlobruslení?
a) 5 kilometrů b) 50 kilometrů c) 20 kilometrů d) 10 kilometrů
Soutěžní kupon: (do políčka 23) D Y 2
</TEXT>
<HEADING>
výherní kupon 23
</HEADING>
<TEXT>
Odpovědi posílejte ve formátu: HLA LN CISLOOTAZKY ODPOVED tedy například HLA LN 01 B OTÁZKA PRO DENNÍ ŠANCI: Vyhrát dnes můžete: televizor Philips za 9000 Kč Odpovídejte ve zvláštní SMS ve tvaru: HLA LN SANCE odpověď číslicí dnes od 7.00 do půlnoci.
Kolik magazínů LN váží stejně jako všichni čeští reprezentanti na OH v Salt Lake City? (počítáme s oficiální hmotností v celých kg)
Výherce: pondělí 4. března (televizor Sony za 9000 Kč) Michaela KANČEVOVÁ ze Suchdola nad Lužnicí
SMS hra o 2x 100 000 Kč a magické karty
DNEŠNÍ OTÁZKY:
Otázka č. 49 (za 10 bodů) Kolik románů o Harrym Potterovi autorka J. K. Rowlingová ohlásila?
a) 7 b) 6 c) 5 d) 8
Otázka č. 50 (za 20 bodů) Kde se Harry poprvé setkal s Draco Malfoyem?
a) ve vlaku do Bradavic b) v jídelně v Bradavicích c) v obchodě pana Olivandera d) v obchodě madam Malkinové
Otázka č. 51 (za 30 bodů) Který z těchto míčů se nepoužívá při famfrpálu?
a) Chorous b) Zlatonka c) Potlouk d) Camrál
</TEXT>
<HEADING>
Soutěžní kupon: (do políčka 17) E L S
</HEADING>
<TEXT>
Odpovědi posílejte ve formátu: HLA HP CISLOOTAZKY ODPOVED tedy například HLA HP 01 B OTÁZKA PRO DENNÍ ŠANCI: Vyhrát můžeš základní balení a rozšiřující balíček magických hracích karet. POZOR! Denně vyhrává deset soutěžících. Odpovídej číslicí dnes od 7.00 do půlnoci ve zvláštní SMS ve tvaru: HLA HP SANCE odpověď
Kolik magických hracích karet se vejde do standardního papírového obalu, ve kterém se prodává deset prázdných CD?
</TEXT>
</DOC>
<DOC>
<DOCID>LN-20020306023</DOCID>
<DOCNO>LN-20020306023</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Když v září 2000 policie v Praze zasahovala proti demonstrujícím odpůrcům Mezinárodního měnového fondu a Světové banky, objevily se zprávy o brutálním chování českých policistů vůči zadrženým. Někteří zadržení demonstranti si stěžovali, že na stanicích je policisté bili a jinak týrali. Ministr vnitra Stanislav Gross však mluvil o spiknutí. "Zprávy o nepřiměřeném chování policistů jsou cílená kampaň proti České republice a její policii, kterou vedou osoby z domova i zahraničí," tvrdil krátce po skončení zasedání Mezinárodního měnového fondu. S letošní zprávou o stavu práv v Česku se Gross ještě neseznámil, ale podle slov jeho mluvčí Gabriely Bártíkové zastává v otázce údajného násilí policistů proti demonstrantům stále stejné stanovisko.
</TEXT>
</DOC>
<DOC>
<DOCID>LN-20020306024</DOCID>
<DOCNO>LN-20020306024</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Ministr životního prostředí Kužvart je přesvědčen, že jezy na dolním toku Labe se stavět nebudou, ač si to přeje ministr dopravy Schling. Kužvart řekl, že jeho úřad nedal stavbě výjimku ze zákona. Schling se ale nechal slyšet, že "dříve či později jezy postaveny budou, protože stavba je potřeba, a tudíž se postaví".
</TEXT>
</DOC>
<DOC>
<DOCID>LN-20020306025</DOCID>
<DOCNO>LN-20020306025</DOCNO>
<DATE>03/06/02</DATE>
<TITLE>
Rozdíly v chování romských dětí sledoval průzkum v Maďarsku, Švédsku a České republice
</TITLE>
<TEXT>
Nejmenší romští školáci chodí spát až po půlnoci. Jiní malí Romové se se sexuálními zkušenostmi "vytahují" již v páté třídě. Zjistil to průzkum nazvaný Životní styl Romů.
OSTRAVA - Kdy romské děti chodí spát a kdy začínají se sexem? Jak jsou doma trestány a jak se připravují na vyučování ve škole? Na tyto a další otázky hledal odpovědi průzkum pod názvem Životní styl Romů, do něhož se zapojila vždy jedna základní škola z Maďarska, Švédska a České republiky zaměřená na výchovu dětí z romského etnika. Průzkum měl zjistit, nakolik se podobají zvyklosti Romů v různých státech, a zároveň měl učitelům poskytnout přesnější návod k tomu, jak přistupovat k výchově malých Romů. V Česku se do šetření zapojilo 250 žáků Církevní základní školy Přemysla Pittra z Ostravy-Přívozu, kterou z 98 procent navštěvují Romové. "Jen polovina dětí si dokáže představit soužití s partnerem jiné národnosti. To se mi zdá málo. V Maďarsku se k cizí národnosti hlásí 66 procent dětí," řekla ředitelka školy Soňa Tarhoviská. "Není to vina Romů. Děti tak jen jasně dávají najevo, jak je jim majoritní společnost vzdálená," komentuje Tarhoviská tu část dotazníků, která od dětí žádala odpovědi na otázky spojené se sexem. Z nich mimo jiné vyplynulo, že zkušenosti se sexem přiznává 30 procent žáků od páté do deváté třídy. Vzhledem k tomu, že v nižších třídách odpovídali kladně především chlapci, usuzují učitelé, že šlo spíše o vytahování než o pravdivé údaje. Ve vyšších ročnících se však číslo již blíží skutečnosti. "Víme například, že v rodinách olašských Romů patří k tradici, aby dívky začínaly sexuální život okolo čtrnácti," říká ředitelka Tarhoviská.
</TEXT>
<HEADING>
Malí Romové usínají pozdě
</HEADING>
<TEXT>
Pro uspořádání vyučování byly důležité ty otázky, v nichž děti uváděly, v kolik hodin chodí spát. Podle nich se více než pět procent žáků 1. - 3. třídy ukládá k spánku až po půlnoci. "Z dotazníků vyplývá překvapivá skutečnost: mladší děti chodí spát později než starší. Je ale pravděpodobné, že starší děti odpovídaly spíš podle toho, co bychom chtěli slyšet, než jaká je skutečnost," tvrdí ředitelka školy Tarhoviská. Údaje získané v dotaznících poukazují na rozdílný způsob výchovy v romských rodinách a majoritní společnosti. Děti v romských rodinách dostávají podle Tarhoviské větší volnost: jedí, kdy chtějí a co chtějí, chodí spát, až když jsou unavené, poměrně v raném věku mají k dispozici peníze a plně se zapojují do důležitých rodinných debat. Podle Tarhoviské by ze znalostí o romské komunitě měla vycházet škola při přijímání žáků. "Ve Švédsku si učitelé nejdříve sednou s rodiči a povídají si o zvyklostech v rodině. Probírají také to, kdy chodí dítě spát, a snaží se přizpůsobit výuku," říká ředitelka.
Životní styl romských dětí ve 4. až 6. třídě
KDO MÁ HLAVNÍ SLOVO VE VAŠÍ RODINĚ?
otec 28 % matka 36 % oba 28 % babička (dědeček) 7 %
KDY KONČÍ TVŮJ DEN?
KDY ZAČÍNÁ TVŮJ DEN?
</TEXT>
</DOC>
<DOC>
<DOCID>LN-20020306026</DOCID>
<DOCNO>LN-20020306026</DOCNO>
<DATE>03/06/02</DATE>
<GEOGRAPHY>OSTRAVA</GEOGRAPHY>
<TEXT>
Když v ostravské církevní základní škole s 243 romskými žáky zazvoní zvonek na přestávku, strhne se nepopsatelný hluk. "To je tu normální," mávne rukou ředitelka Soňa Tarhoviská. "Jednou se tatínek dost divil, co jsme to za školu, když necháme děti takhle vyvádět. Řekla jsem mu, že máme pouze takové děti, jaké nám posílají rodiny," dodává. Aby učitelé udrželi kázeň alespoň v hodinách, pomáhají jim romští asistenti, které děti respektují více než zástupce majoritní společnosti. "Doma jim nikdo neřekne, že učitele musejí poslouchat. Nechtěli jsme proto, aby mezi dospělými ve škole děti potkávaly jenom uklízečky," říká ředitelka. V romské škole ale ani autorita nepůsobí tak, jak je tomu zvykem jinde. "Nemůžeme děti zastrašovat. Pořádku je musíme naučit nenásilně," říká šestadvacetiletá romská asistentka Milada Dubnická. Ředitelka Tarhoviská tvrdí, že romské děti vyrůstají ve větší rovnosti a tresty, které jsou účinné u dětí z majoritní společnosti, nezabírají u romských žáků. Romové totiž respektují děti jako sobě rovné a fyzické tresty nepřipadají v úvahu. "Hodně o dětech musíme vědět a také pokaždé víme, kde je problém. Víme, že jde otec do výkonu trestu, a že proto mohou být problémy s kázní. Víme, že dítě zrovna začalo chodit špinavé proto, že rodinu vystěhovali z bytu a dítě teď někde žije spolu s dalšími patnácti lidmi," vypráví ředitelka. Některé děti do školy chodí, aniž by uměly jediné slovo česky. I inteligentní děti si z domova přinášejí tak chudou slovní zásobu, že neumějí pojmenovat barvy. Protože je rodiče často nevezmou ani za město, neznají ani druhy zvířat. "Jsou klidně schopné říkat koze kosmická raketa nebo naopak," zlehčuje ředitelka. Aby žáci před vstupem do první třídy dostali alespoň základy, navštěvují nultý ročník. Tam o ně pečuje například i romská asistentka Dubnická. "Cítím, že jsem tady potřebná. Prostě nejde ze všeho obviňovat většinovou společnost," říká asistentka, která si na zdravotní škole dodělává maturitu. "Já jsem měla to štěstí, že mi rodiče dali výchovu podle všech pravidel. Kdybychom se tu dětem nevěnovali, nedokázaly by si zavázat ani botu," říká.
</TEXT>
</DOC>
<DOC>
<DOCID>LN-20020306027</DOCID>
<DOCNO>LN-20020306027</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Náměstek policejního prezidenta Václav Jakubík získal koncem minulého roku bezpečnostní prověrku, ačkoliv to pracovnice, která ho prověřovala, nedoporučila. Uvedla to včera Česká televize (ČT). "Moje závěrečné stanovisko znělo nevydat osvědčení pro stupeň utajení tajné, neboť pan Jakubík nesplňoval podmínky stanovené zákonem o ochraně utajovaných skutečností, neboť nebyl bezpečnostně spolehlivý," řekla ČT členka správní rady Národního bezpečnostního úřadu Jitka Šmídová. Poté, co předala vyhodnocení bezpečnostní prověrky svému přímému nadřízenému a ten řediteli úřadu, byl podle ní Jakubíkův spis vrácen zpět "s ústním sdělením, že je nutné závěr změnit, tudíž tedy osvědčení vydat". Mluvčí Národního bezpečnostního úřadu Alena Čechová ČT řekla, že prověrka byla provedena "naprosto standardně, zcela v souladu se zákonem". Prověrku na druhý stupeň utajení, tedy tajné, získal Jakubík na konci loňského roku den předtím, než mu měla vypršet poslední desátá výjimka. Kdyby prověrkou neprošel, musel by funkci opustit, protože by nemohl přicházet do kontaktu s utajovanými skutečnostmi. Jakubíkovi podléhá neuniformovaná policie a od ledna i Úřad dokumentace a vyšetřování zločinů komunismu.
</TEXT>
</DOC>
<DOC>
<DOCID>LN-20020306028</DOCID>
<DOCNO>LN-20020306028</DOCNO>
<DATE>03/06/02</DATE>
<GEOGRAPHY>JIHLAVA</GEOGRAPHY>
<TEXT>
Praktičtí lékaři z Jihlavska chtějí požádat ministra zdravotnictví Bohumila Fišera o pomoc kvůli jihlavské nemocnici, kde od února trvá stávková pohotovost. Podle šéfa sdružení praktických lékařů Jiřího Havránka se jejich pacienti totiž vracejí z nemocnice bez ošetření. Na jihlavském okresním úřadě, u zřizovatele nemocnice, s žádostí o pomoc neuspěli. "Máme dojem, že se tady čeká na to, až nějaký pacient zemře. Pak se teprve začne situace řešit," řekl Havránek. Lékaři na klíčových odděleních nemocnice od 1. února pracují ve třísměnném provozu, protože se s vedením nedohodli na výši odměn za práci přesčas. Podle Havránka ale není normální, když atestovaní lékaři tráví polovinu dne doma.
</TEXT>
</DOC>
<DOC>
<DOCID>LN-20020306029</DOCID>
<DOCNO>LN-20020306029</DOCNO>
<DATE>03/06/02</DATE>
<TITLE>
Příběh vojáka a odbojáře PRAVOMILA RAICHLA
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
Pochopil, že žít na kolenou a umírat jako nesvobodný nemá smysl. Proto jen těžko lze v našich moderních dějinách najít důslednějšího odpůrce totality, než byl Pravomil Raichl.
Dostalo se mu výchovy v duchu masarykovských tradic. Snad i proto se osmnáctiletý student lesnické školy Pravomil Raichl koncem roku 1939 rozhodl dostat se k čs. zahraniční armádě. Po delší anabázi východní Evropou byl však zadržen sovětskými pohraničníky a odsouzen za nedovolené překročení hranic. Poprvé ve svém životě se pokusil o útěk ze zajetí a poprvé byl za svou vůli ke svobodě odsouzen k trestu smrti. Vykonání ortelu očekával každým okamžikem. Nakonec byl ale "jen" odvlečen do sibiřských lágrů NKVD. Zde prožil řadu měsíců hrůzy, hladu a zimy. Po přepadení SSSR v červnu 1941 se pronikavě změnil charakter druhé světové války. To umožnilo vytvořit základní předpoklady pro budování čs. vojenské jednotky v SSSR. Tato skutečnost zachránila život nejen Pravomilu Raichlovi. V prosinci 1941, jako v pořadí devátý, se v přiuralském Buzuluku přihlásil do vznikající čs. vojenské jednotky Ludvíka Svobody. Záhy poskytoval šéfu československé vojenské mise v Kujbyševě plukovníku Heliodoru Píkovi údaje o dalších československých občanech doposud držených v sovětských lágrech. Zásluhou energických Píkových intervencí se mohlo mnoho těchto nešťastníků připojit ke Svobodovi. Tato záchranná akce Píkovi, Raichlovi a dalším po roce 1948 vynese to, že jsou označeni za špiony anglické zpravodajské služby. K boji na frontě byl Raichl nasazen na podzim 1943 a od té doby se pohyboval v jednotkách prvního sledu. Prošel děsivým masakrem dukelského pekla, kde utrpěl dvě ze svých celkem pěti bojových zranění. Byl vyznamenán mj. třemi Čs. válečnými kříži 1939 a medailí Za chrabrost. Odporem vůči komunistům se Raichl netajil. V září 1946 odešel tajně do západního pásma Německa a ve Wiesbadenu navázal kontakt s americkými zpravodajci. Když se v lednu 1947 do ČSR vrátil, byl zadržen a vězněn šest měsíců v Praze na Pankráci. Tehdy ještě přišel z ministerstva spravedlnosti úřední pokyn k jeho propuštění. Smyčka kolem něj se ale utahovala. Jakmile se Raichl ocitl na svobodě, začal organizovat odbojovou skupinu. Jednoho dne se objevil jeden z jeho kamarádů ještě se dvěma neznámými muži - Eddym a Tonnym, kteří se vydávali za Američany. Ti říkali, že se chtějí seznámit s dalšími protikomunisticky smýšlejícími lidmi. Z Američanů se však vyklubali agenti-provokatéři: Evžen Abrahamovič a Emil Izrael Chovan. V listopadu 1947 byl Raichl zatčen. Poté se konal první z dlouhé řadu monstrprocesů - tzv. "Mostecká špionážní aféra". Krajským soudem v Praze byly 11. 5. 1948 vyneseny tři rozsudky smrti. Prezident Beneš však tresty smrti nepodepsal. Raichlovi byl rozsudek změněn na trest těžkého žaláře na doživotí. Nebyl by to on, kdyby se znovu nepokusil o útěk. Byl proto za trest přemístěn do přísně střežené pevnosti ve slovenském Leopoldově. Na svobodu se dostal až 2. 1. 1952, kdy v Leopoldově došlo k legendárnímu útěku šesti vězňů. Za pomoci řady prostých statečných lidí se Raichl dostal do Západního Berlína. Z popudu generála Sergeje Ingra vznikla v rámci americké armády v Německu Československá strážní rota. Pokud by vypukla válka mezi Východem a Západem, měla se tato rota a další podobné jednotky stát zárodkem čs. vojska třetího odboje. Komunistická rozvědka ale začala k tomuto útvaru vysílat své agenty. Když Raichl utrpěl zranění při záhadné autonehodě a americká tajná služba zadržela muže, kteří měli Raichla do Československa unést, Američané rozhodli o jeho přemístění do USA. Raichl žil v Chicagu, poté se s rodinou odstěhoval do Oregonu, kde v Portlandu absolvoval univerzitu. Do své vlasti se mohl opět vrátit až po listopadu 1989. Jako ocenění svých zásluh převzal od prezidenta Havla Řád bílého lva. Plukovník pěchoty Pravomil Raichl zemřel 25. února 2002. Byl skutečným chlapem, jehož slovo vždy beze zbytku platilo. Ne nadarmo se říká, že teprve po smrti se hrdinové stávají vítězi. Poslední rozloučení s Pravomilem Raichlem se koná dnes ve 13.00 ve velké obřadní síni strašnického krematoria.
Pravomil Raichl
</TEXT>
</DOC>
<DOC>
<DOCID>LN-20020306030</DOCID>
<DOCNO>LN-20020306030</DOCNO>
<DATE>03/06/02</DATE>
<GEOGRAPHY>SOKOLOV</GEOGRAPHY>
<TEXT>
O potrestání muže, jenž v převleku za vodníka vystrašil o víkendu spící manžele, bude rozhodovat státní zastupitelství. Mladík si tak bude muset ještě asi dva týdny počkat, zda bude obviněn z porušování osobní svobody, nebo vyvázne bez postihu. Policejní mluvčí Blažena Kašparová řekla, že policie nemůže případ odložit ani v případě, že se mladík manželům omluví a oni to přijmou. Takovou pravomoc má pouze soud nebo státní zastupitelství. Za porušování osobní svobody hrozí až tříleté vězení, mladík ale zřejmě vyvázne s daleko nižším trestem.
</TEXT>
</DOC>
<DOC>
<DOCID>LN-20020306031</DOCID>
<DOCNO>LN-20020306031</DOCNO>
<DATE>03/06/02</DATE>
<GEOGRAPHY>OLOMOUC</GEOGRAPHY>
<TEXT>
Olomoučtí policisté zadrželi dva muže a ženu, které podezírají, že na Olomoucku a v okolních okresech několik měsíců prodávali pervitin. Vyšetřovatel je obvinil z nedovolené výroby a držení omamných a psychotropních látek a jedů a z šíření toxikomanie.
</TEXT>
</DOC>
<DOC>
<DOCID>LN-20020306032</DOCID>
<DOCNO>LN-20020306032</DOCNO>
<DATE>03/06/02</DATE>
<GEOGRAPHY>ŠUMPERK</GEOGRAPHY>
<TEXT>
Svatební hostinu pro půldruhé stovky lidí a prstýnky si podle policie pořídil loni v létě na dluh muž ze Šumperku. Majitel hotelu, který vystrojil svatební hostinu, se snažil od srpna dostat z mladíka 90 tisíc korun. "Muž zmizel po svatební noci z hotelu bez zaplacení. Hoteliér jej až po několika měsících našel v Šumperku a dohodl s ním splátkový kalendář. Ani ten však mladík nebral vážně," řekl šumperský policejní mluvčí Josef Ostřanský. Při vyšetřování vyšlo najevo, že novomanžel navíc nezaplatil 6000 korun zlatnické dílně, která mu vyrobila snubní prsteny, a také člověku, který mu na šperky půjčil.
</TEXT>
</DOC>
<DOC>
<DOCID>LN-20020306033</DOCID>
<DOCNO>LN-20020306033</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Nehoda vojenského vozu naloženého protitankovými střelami zablokovala včera ráno část dálnice D 11 ve směru od Prahy na Hradec Králové. Vojenská Tatra 815 zůstala kvůli technické závadě stát kolem 7.00 v odstavném pruhu na desátém kilometru dálnice. Z dosud neznámých příčin do ní zezadu narazil nákladní vůz. Dva vojáci a jeden civilista v kabině tatry vyvázli bez zranění, řidič mercedesu byl s lehkým zraněním převezen do nemocnice. Až po jeho odchodu z vozu začala kabina hořet. Požár uhasili svědkové nehody ještě před příjezdem hasičů. Odpoledne začali pomocí speciální techniky vyprošťovat oba havarované vozy. Vozovku hasiči posypali materiálem, který zabránil úniku nafty do okolí. Policie během dopoledne dvakrát dočasně uzavřela dálnici i ve směru na Prahu, opět ji definitivně uvedla do provozu ve 12.40 h.
</TEXT>
</DOC>
<DOC>
<DOCID>LN-20020306034</DOCID>
<DOCNO>LN-20020306034</DOCNO>
<DATE>03/06/02</DATE>
<TITLE>
Vůdci palestinského hnutí vyzývali k boji * Spojené státy chtějí nadále zůstat stranou konfliktu
</TITLE>
<TEXT>
Hádky ministrů doprovázely včerejší jednání izraelské vlády, která proti očekávání neposílila blokádu Jásira Arafata.
JERUZALÉM - Ostré rozpory mezi členy bezpečnostního kabinetu premiéra Ariela Šarona poznamenaly včerejší diskusi o další taktice v boji proti eskalaci násilí ze strany Palestinců. Výsledkem se stalo rozhodnutí, podle kterého armáda získala "volnou ruku" ke všem akcím, které uzná za nutné při udržení bezpečnosti Izraele. Zamítnut ale byl návrh pravicových ministrů na obnovení blokády sídla palestinského vůdce Jásira Arafata v Ramalláhu. Izraelští ministři se sešli poté, co při palestinských ranních teroristických útocích přišlo o život nejméně pět izraelských občanů. Nejkrvavějším se stal útok proti barům v Tel Avivu, při němž osamělý atentátník zabil tři lidi a řadu dalších zranil. Rozhodnutí kabinetu mimo jiné zakazuje Palestincům cestovat po silnicích v některých oblastech Západního břehu. Armáda, která dříve mohla zasahovat až po předběžném souhlasu politického vedení státu, nyní může jednat podle okamžité situace. Zintenzivnění bezpečnostních operací se dotkne i Arafatova sídelního města Ramalláhu. Ani po čtyřech hodinách ostré diskuse se ale ministři neshodli na přístupu k samému předsedovi palestinské autonomie. Vedoucí představitelé koaliční levicové Strany práce, ministr zahraničí Šimon Peres a ministr obrany Benjamin Ben Eliezer, jsou přesvědčeni, že s Arafatem je stále nutné počítat pro případné politické řešení krize. Zástupci Šaronovy strany Likud a dalších pravicových a nacionalistických seskupení naopak prosazují tvrdý postup, který by měl nakonec Palestince přimět k nahrazení Arafata umírněnější osobností. "Palestinská správa nebude bojovat proti teroru, protože ona sama je teroristická," vysvětloval tento přístup již v pondělí večer premiér Šaron poslancům izraelského parlamentu. Šaron jedná veden politickým sebezáchovným pudem - poslední výzkumy veřejného mínění potvrdily prudký pokles jeho popularity. Podle včerejšího komentáře izraelského listu Haarec je stále zjevnější, že žádná ze stran konfliktu nemá v úmyslu zastavit "spirálu násilí". Za palestinskou stranu to potvrdil generální tajemník Arafatova hnutí Fatah Marván Barghútí. "Musíte zamířit své zbraně proti všem silničním zátarasům izraelské armády, které symbolizují každodenní ponižování palestinského lidu Izraelci," řekl na včerejším pohřbu šesti zabitých Palestinců v Ramalláhu. Razantněji vstoupit do řešení blízkovýchodní krize nehodlá ani vláda USA. Prezident George W. Bush, který se včera ve Washingtonu setkal s egyptským kolegou Husní Mubarakem, nicméně vítá egyptský plán na organizaci mírového summitu Šarona a Arafata.
</TEXT>
</DOC>
<DOC>
<DOCID>LN-20020306035</DOCID>
<DOCNO>LN-20020306035</DOCNO>
<DATE>03/06/02</DATE>
<GEOGRAPHY>LONDÝN</GEOGRAPHY>
<TEXT>
Ruský podnikatel Boris Berezovskij včera prohlásil, že za sérií atentátů, které si roku 1999 v Rusku vyžádaly téměř tři stovky lidských životů, stála ruská tajná služba (FSB). A že nynější prezident Vladimir Putin, který byl tehdy premiérem, o její akci "přinejmenším věděl". Na heslech o zavedení pořádku pak Putin postavil kampaň před prezidentskými volbami, které jej vynesly do čela státu. Berezovskij, který je nyní v Rusku v nemilosti, ačkoliv dříve patřil ke kremelské špičce, připsal odpovědnost za tyto atentáty FSB již dříve, nikdy je však nedal do souvislosti s Putinem. Ruská prokuratura nezůstala pozadu a včera oznámila, že má k dispozici svědectví o Berezovského účasti na přípravě vpádu čečenských radikálů do Dagestánu v roce 1999. Prověřuje prý také jeho účast na únosech a vraždách ruských občanů na Kavkazu.
</TEXT>
</DOC>
<DOC>
<DOCID>LN-20020306036</DOCID>
<DOCNO>LN-20020306036</DOCNO>
<DATE>03/06/02</DATE>
<GEOGRAPHY>KOŠICE</GEOGRAPHY>
<TEXT>
Bouři nevole mezi provozovateli obchodů a restaurací v centru Košic vyvolal zákaz nočního provozu podniků, který vydali poslanci zastupitelstva městské části Košice-Staré město. Podle tohoto nařízení, které by mělo vstoupit v platnost příští týden, mohou být restaurace a diskotéky otevřeny nejdéle do jedenácti hodin večer. Nařízení stanoví také maximální otevírací dobu pro kadeřnictví, soukromé lékaře, banky a obchody. Poslanci prý nařízením chtěli vyjít vstříc obyvatelům centra města, kteří si často stěžovali na nadměrný hluk. Porušení předpisu by se mělo trestat pokutou až 200 tisíc korun.
</TEXT>
</DOC>
<DOC>
<DOCID>LN-20020306037</DOCID>
<DOCNO>LN-20020306037</DOCNO>
<DATE>03/06/02</DATE>
<GEOGRAPHY>BRUSEL</GEOGRAPHY>
<TEXT>
Porota bruselského soudu včera uznala vinným belgického pastora maďarského původu Andráse Pándyho a jeho dceru Agnés z vražd šesti členů jejich rodiny. Pándy, který emigroval do Belgie v padesátých letech z Maďarska, byl uznán vinným z vraždy svých dvou manželek, dvou synů, dvou dcer své druhé ženy stejně jako ze znásilnění tří vlastních dcer. Pándy vraždil členy své rodiny jen proto, že se bouřili proti jeho autoritářskému chování. Situace se mu prý začala vymykat v okamžiku, kdy mu jeho nevlastní dcera porodila dítě a hodlala se osamostatnit.
</TEXT>
</DOC>
<DOC>
<DOCID>LN-20020306038</DOCID>
<DOCNO>LN-20020306038</DOCNO>
<DATE>03/06/02</DATE>
<TITLE>
Stejnou šanci na povýšení jako ženy a příslušníci menšin mají mít i bílí důstojníci. Soud v USA rozhodl, že pozitivní diskriminace v armádě je protiústavní.
</TITLE>
<GEOGRAPHY>WASHINGTON</GEOGRAPHY>
<TEXT>
Americká armáda porušuje Ústavu USA, když při povyšování dává přednost ženám a příslušníkům menšin. Rozhodl o tom v pondělí washingtonský federální soud, který posuzoval žalobu vysloužilého podplukovníka armády. Armádní nařízení stanovují, že komise, které vybírají důstojníky k povýšení, musejí brát v potaz "osobní nebo institucionální diskriminaci", k níž mohlo v minulosti docházet vůči kandidátům na vyšší hodnost. Povyšování má také odrážet počet žen a příslušníků menšin mezi kandidáty. Podle soudu odporuje ústavě, že toto nařízení se vztahuje pouze na ženy a příslušníky menšin, a nikoli na muže bílé barvy pleti. "Nařízení nepochybně upřednostňuje jednu rasu či pohlaví nad druhým, a je proto protiústavní," uvedl soudce Royce C. Lamberth.
</TEXT>
<HEADING>
Mohou za to republikáni?
</HEADING>
<TEXT>
Bývalý podplukovník Raymond Saunders zažaloval v roce 1999 armádu, protože ho jeho nadřízení dvakrát odmítli povýšit do hodnosti plukovníka. V roce 1996 komise pro povýšení takzvanou pozitivní diskriminaci neuplatnila, ale o rok později Saunderse na seznamu kandidátů přeskočila žena právě na základě armádních nařízení o rovnosti příležitostí. Podle federálního soudu však neexistuje jediný důkaz, že by tato příslušnice armády byla někdy diskriminována. Podobnou žalobu jako Saunders podalo v minulých letech několik bílých příslušníků armády. Jeho případ se má podle analytiků stát významným precedentem. Armáda bude také podle všeho muset zrušit nařízení o pozitivní diskriminaci žen a menšin. "Tento případ bude mít obrovský dopad," řekl deníku The Washington Post specialista na vojenské právo Eugene R. Fidell. "Povyšování na základě barvy pleti nebo pohlaví zvoní umíráček," dodal. Podle médií je možné, že v rozhodnutí soudu hrál roli vliv republikánské vlády George W. Bushe. Ta v civilní sféře zrušila několik programů pozitivní diskriminace, které mají dát menšinám a ženám stejnou příležitost jako bílým Američanům například ve vzdělání či služebním postupu.
Bývalý podplukovník Raymond Saunders zažaloval v roce 1999 armádu, protože ho jeho nadřízení dvakrát odmítli povýšit do hodnosti plukovníka. V roce 1996 komise pro povýšení takzvanou pozitivní diskriminaci neuplatnila, ale o rok později Saunderse na seznamu kandidátů přeskočila žena právě na základě armádních nařízení o rovnosti příležitostí. Podle federálního soudu však neexistuje jediný důkaz, že by tato příslušnice armády byla někdy diskriminována. Podobnou žalobu jako Saunders podalo v minulých letech několik bílých příslušníků armády. Jeho případ se má podle analytiků stát významným precedentem. Armáda bude také podle všeho muset zrušit nařízení o pozitivní diskriminaci žen a menšin. "Tento případ bude mít obrovský dopad," řekl deníku The Washington Post specialista na vojenské právo Eugene R. Fidell. "Povyšování na základě barvy pleti nebo pohlaví zvoní umíráček," dodal. Podle médií je možné, že v rozhodnutí soudu hrál roli vliv republikánské vlády George W. Bushe. Ta v civilní sféře zrušila několik programů pozitivní diskriminace, které mají dát menšinám a ženám stejnou příležitost jako bílým Američanům například ve vzdělání či služebním postupu.
</TEXT>
</DOC>
<DOC>
<DOCID>LN-20020306039</DOCID>
<DOCNO>LN-20020306039</DOCNO>
<DATE>03/06/02</DATE>
<GEOGRAPHY>KÁBUL</GEOGRAPHY>
<TEXT>
Americké a spojenecké jednotky se včera v těžké bitvě probojovávaly k jeskyním komplexům a bunkrům, kde se ukrývají bojovníci teroristické organizace Al Kajda a Talibanu. Prudká ofenziva s kódovým označením Anakonda v horském terénu v oblasti Paktíja probíhá už od minulého pátku. Doposud při ní zahynulo osm amerických vojáků. Bojovníci věrní teroristovi Usámovi bin Ládinovi a vůdci Talibanu mullovi Umarovi jsou obklíčeni. "Tvrdě se tam bojuje. Lidé z Al Kajdy a Talibanu jsou oslabeni. Dochází jim munice," řekl Mutín, jeden z nižších velitelů afghánských vládních sil. Během posledních dní byly na horské masivy shozeny stovky bomb. Podle vládních i spojeneckých vojáků jsou bojovníci Al Kajdy a Talibanu odhodláni bojovat do posledního muže. Američané přesunují do oblasti další vojáky, kteří mají pomoci při operaci. Na základnu do Bagrámu byly vyslány tři prapory, z nichž každý má 500 až 600 vojáků.
</TEXT>
</DOC>
<DOC>
<DOCID>LN-20020306040</DOCID>
<DOCNO>LN-20020306040</DOCNO>
<DATE>03/06/02</DATE>
<TITLE>
Z ruské baltské enklávy se může stát "území bezvládí" uprostřed prosperující Evropské unie
</TITLE>
<TEXT>
Kaliningrad je ruská enkláva, velká jako polovina Belgie. Díky své strategické poloze však značně problematizuje rozšíření EU na východ. Až totiž sousední Polsko a Litva vstoupí do unie, což je pravděpodobné již v roce 2004, stane se Kaliningrad územím, kterému bude hrozit totální izolace.
KALININGRAD - Představitelé Ruska, Evropské unie a deseti dalších okolních států se proto včera přímo v Kaliningradu sešli, aby si zde lámali hlavu nad jeho budoucností. A zatím se nezdá, že by se Moskva hodlala území vzdát, či jej unii alespoň přiblížit. Tato enkláva je nezcizitelnou součástí Ruské federace a nijak se neliší od ostatních regionů, zaznívá z Kremlu opakovaně.
</TEXT>
<HEADING>
Unie zavede víza
</HEADING>
<TEXT>
Nejde však jen o státoprávní otázku, odtrženou od reality. Jedná se totiž o záležitosti, dotýkající se každodenního života více než milionu obyvatel enklávy. Polsko i Litva se totiž po několika letech jistě stanou členy Schengenského prostoru. A to v praxi znamená, že lidé z Kaliningradu nebudou moci jezdit přes tyto země do Ruska bez víza, jak je tomu v současnosti. Statistiky hovoří jasnou řečí: v současnosti využívá třiadvacet kaliningradských hraničních přechodů s Polskem a Litvou v průměru devět milionů lidí ročně. Asi 15 procent obchodníků z této ruské enklávy je na propustnosti hranice existenčně závislých. Pokud se tedy v kaliningradské enklávě nepodaří vytvořit nové pracovní příležitosti a nalézt přijatelné řešení ohledně vízové povinnosti, ztratí mnozí Kaliningraďané přímo v důsledku rozšíření unie zdroj obživy. Jak tuto otázku řešit? Evropská unie trvá na požadavku víz pro občany Ruské federace. Podle některých politiků by však situaci mohly zjednodušit víza, umožňující obyvatelům enklávy opakovaný vstup do zemí unie. Sama Litva by pak ovšem jen obyvatelům Kaliningradu, nikoliv všem ruským občanům ponechala výjimku bezvízového vstupu na její území. Spor panuje také v otázce dopravy (především) vojenského materiálu. Moskva se - na rozdíl od Bruselu domnívá, že nebude v rozporu se směrnicemi Evropské unie, pokud bude i nadále přepravovat armádní materiál stejně jako své vojáky do Kalinigradu přes Litvu.
</TEXT>
<HEADING>
Vojáci odcházejí
</HEADING>
<TEXT>
Rusko si také dělá starosti, jak zajistit zásobování enklávy energií. V současnosti běží dodávky energie rovněž přes Litvu. Litva a Polsko mají pro změnu obavy, že se po jejich vstupu do EU stane z Kaliningradu "území nikoho" (či spíše "území bezvládí"), které bude ztěžovat jejich vlastní reformní úsilí. Aby Evropská unie zmírnila dopady svého rozšíření, pokouší se o rozvoj kaliningradské oblasti. V následujících třech letech by do ní mělo přitéci celkem osmnáct milionů euro na rozvoj energetiky, modernizaci vodovodních potrubí, boj proti zločinu či ochranu životního prostředí. Brusel se chystá přispět i na stavbu dálnice z Kaliningradu do Polska. Tak by se vlastně obnovila bývalá říšská dálnice, které Rusové přezdívali Berlinka. Ostatně, v souvislosti s přílivem peněz z Evropské unie hovoří ruští politikové rádi o pilotním projektu možné budoucí integrace Ruské federace do evropského hospodářského prostoru. V sovětských dobách byla celá oblast uzavřenou vojenskou zónou: šlo o opěrný bod Baltské flotily. Po rozpadu Sovětského svazu v roce 1991 a definitivním konci bipolárního světa pomalu ztrácela své strategické postavení. Do roku 1991 zde měla armáda 200 tisíc mužů, do roku 2003 by jich tu mělo být již jen 8600. Alespoň to loni prohlásil nový kaliningradský guvernér, jinak admirál Vladimir Jegorov.
</TEXT>
<HEADING>
Kaliningrad (Königsberg, Královec)
</HEADING>
<TEXT>
* založen roku 1255 Přemyslem Otakarem II. * bývalé centrum Východního Pruska se v roce 1945 stalo součástí SSSR * po rozpadu SSSR zůstala Kaliningradská oblast odříznuta od zbytku Ruska
Hlavní otázky jednání EU, Ruska a okolních států o budoucnosti Kaliningradu
* status Kaliningradské oblasti po vstupu Polska a Litvy do EU * otázka vízové povinnosti pro obyvatele Kaliningradské oblasti při cestě do Ruska přes území okolních zemí * životní prostředí * organizovaný zločin * příliv investic z EU
</TEXT>
</DOC>
<DOC>
<DOCID>LN-20020306041</DOCID>
<DOCNO>LN-20020306041</DOCNO>
<DATE>03/06/02</DATE>
<TEXT>
NEW YORK - Osmdesát silných reflektorů vytvoří příští pondělí na newyorkském nebi iluzi zničených budov Světového obchodního centra (WTC). Obyvatelé největšího amerického města si tak připomenou půlroční výročí teroristických útoků, při nichž islámští radikálové unesenými letadly rozbořili právě mrakodrapy komplexu WTC. Včera to oznámil nynější newyorkský starosta Michael Bloomberg s tím, že druhým památníkem bude bronzová koule, kterou odklízeči trosek našli poškozenou, ale nezničenou v sutinách střediska. Ta nyní bude vystavena v Battery Park poblíž řeky Hudson. Bronzová koule byla ústřední součástí skulptury, která zdobila newyorkské náměstí před Světovým obchodním centrem.
</TEXT>
</DOC>
<DOC>
<DOCID>LN-20020306042</DOCID>
<DOCNO>LN-20020306042</DOCNO>
<DATE>03/06/02</DATE>
<GEOGRAPHY>CARACAS</GEOGRAPHY>
<TEXT>
Představitelé venezuelských podnikatelských i odborových organizací včera v Caracasu za přítomnosti zástupců episkopátu a politické opozice představili "demokratickou dohodu", jejímž cílem je dosáhnout odchodu kontroverzního prezidenta a populisty Huga Cháveze. Ten by prý měl být odstraněn referendem, po kterém má nastoupit přechodná vláda. Bývalý výsadkář Chávez, který se roku 1992 neúspěšně pokusil o vojenský puč, byl velkou většinou zvolen prezidentem v roce 1998. Sliboval hlavně odstranění korupce a zlepšení hospodářské situace nemajetných. Podle opozice neuspěl a uchyluje se k nedemokratickým metodám vládnutí. Jeho obliba podle průzkumů klesá.
</TEXT>
</DOC>
<DOC>
<DOCID>LN-20020306043</DOCID>
<DOCNO>LN-20020306043</DOCNO>
<DATE>03/06/02</DATE>
<TITLE>
Komunistickou velmoc čeká v brzké době výměna stráží * Jména budoucích vládců se rýsují už nyní
</TITLE>
<TEXT>
Pranýřováním zkorumpovaných a plýtvajících úředníků zahájil premiér Ču Žung-ťi každoroční zasedání čínského parlamentu
PEKING - Téměř tři tisíce členů čínského parlamentu se jako každý rok sjely do Pekingu, aby schválili předložené návrhy a více či méně otevřeně mluvili o situaci v zemi. Letos se ale zasedání Všečínského shromáždění lidových zástupců, jak zní oficiální název sněmu, nese v poněkud odlišném duchu: Čínu čekají ekonomické otřesy způsobené vstupem do Světové obchodní organizace (WTO) a na obzoru je výměna nejvyšších představitelů. Čínský premiér Ču Žung-ťi během své včerejší zahajovací řeči upozornil, co zemi v souvislosti se začleněním do WTO čeká. Čínští představitelé počítají s tím, že v krátkodobém horizontu způsobí otevření čínské ekonomiky, spojené se vstupem do WTO, hospodářské a sociální problémy, z dlouhodobého hlediska by ale mělo zemi pomoct. Ču Žung-ťi také pochválil trvající ekonomický růst a ocenil, že Číňané získali pořadatelství olympijských her. Žádal také tvrdší postup proti organizovanému zločinu. V této souvislosti jmenoval nejen teroristy a kriminálníky, ale i separatisty a přívržence zakázaného náboženského hnutí Fa-lun-kung "a dalších kultů". Zvlášť ostrý výpad ale podle britské BBC učinil vůči korupci a plýtvání úředníků. Citoval mnoho příkladů zneužívání moci: od poskytování veřejných fondů na honosné večeře až po hrazení soukromých cest do zahraničí ze státních prostředků. Zmínil i zahajování velkolepých stavebních projektů bez dostatečných finančních prostředků. Kapitolou pro sebe jsou všudypřítomné úplatky. Právě korupce je největším zdrojem znepokojení Číňanů. Hospodářská kriminalita se ale netýká jen místních úřadů. Čínskému premiérovi například dělá hlavu případ jeho někdejšího chráněnce, bankéře Wang Süe-pchinga. Jak nedávno napsal týdeník The Economist, Wang je vyšetřován pro zpronevěru, které se měl na začátku 90. let dopustit při řízení newyorské pobočky Bank of China. Nepomohlo ani jeho "uklizení" do méně významné banky. Sám premiér sice z žádných nepravostí obviněn nebyl, jako bankéřův někdejší patron by ale mohl za jeho chyby pykat ztrátou politické prestiže. V ještě svízelnější situaci je šéf parlamentu Li Pcheng, který byl vůdčí postavou krvavého potlačení prodemokratických protestů na pekingském náměstí Tchien-an-men v roce 1989. Korupční skandál dorazil až k jeho rodině, jejíž členové jsou podezřelí, že zneužívali vládních kontaktů ke zbohatnutí ve státním energetickém sektoru.
</TEXT>
<HEADING>
Výběr nástupců
</HEADING>
<TEXT>
Zatím pouze v parlamentních kuloárech je probírána otázka výběru nových vládců země. Z debat by mohla vyplynout i jména některých kandidátů. Letos na podzim - nejspíš v říjnu - má totiž své posty opustit pět členů sedmičlenného stálého výboru politbyra, řídícího orgánu Komunistické strany Číny. Mezi nimi jsou i prezident Ťiang Ce-min, premiér Ču Žung-ťi a předseda parlamentu Li Pcheng. Všichni tři navíc příští rok odejdou i z vládních funkcí. Otázka, kdo po nich přijde, zůstává tabu. Mluvčí sněmu Ceng Ťien-chuej pouze potvrdil, že vládní post opustí i premiér Ču Žung-ťi, který na rozdíl od zbylých dvou slouží teprve první funkční období, a ústava mu tak nepředepisuje odchod. Všichni tři odcházející komunističtí předáci si už vybrali své "koně" a budou pro ně nyní shánět podporu. Prezidentovým oblíbencem je současný šéf organizačního oddělení strany Ceng Čhing-chung. Premiér bude zřejmě protežovat místopředsedu vlády Wen Ťiao-paa a šéf parlamentu by chtěl za sebe nejspíš dosadit vedoucího poradního orgánu strany Li Žuej-chuana. Výběr následovníků má své praktické důvody: Najít pokračovatele v započaté práci a zachovat si vliv. Už nyní se ale zdá být jasným, že prezidentský post je vyhrazen pro nynějšího viceprezidenta Chu Ťin-tchaa.
Čínský parlament
* v čele stojí předseda, nyní Li Pcheng
* tvoří ho 2987 členů volených nepřímo zástupci provincií, městských oblastí, autonomních regionů, armády, Hongkongu a Macaa
* zasedá jednou ročně, většinu agendy provádí 134členný stálý výbor parlamentu
* má jen minimální pravomoci
* funkční období poslanců je pětileté, nově složený parlament zasedne v březnu 2003
</TEXT>
<HEADING>
Hlavní body jednání:
</HEADING>
<TEXT>
* boj proti korupci - vstup Číny do Světové obchodní organizace (WTO) * soudní reforma * boj proti kriminalitě * klesající příjmy venkovských oblastí
Pramen: Reuters
</TEXT>
</DOC>
<DOC>
<DOCID>LN-20020306044</DOCID>
<DOCNO>LN-20020306044</DOCNO>
<DATE>03/06/02</DATE>
<TITLE>
Galerie hlavního města Prahy uspořádala už čtvrté Bienále mladého umění Zvon 2002
</TITLE>
<TEXT>
Na monitoru zavěšeném vysoko nad vchodem do vnitřního dvorku domu U Kamenného zvonu se potácí několik mládenců s předpaženýma rukama. Videozáznam trvá pouhé čtyři minuty, ale tak dlouho se skoro nikdo na Kakalíkův Parafotbal dívat nevydrží. Letošní Bienále mladého umění Zvon 2002 je - podle kurátora Michala Kolečka - záměrně "rozostřené, téměř fragmentární, soustředěné na dialog mezi konkrétním uměleckým dílem a divákem". Dialogem je míněno interaktivní působení a vnímání uměleckého díla, ale to v mnoha případech není možné. Stále více prací je totiž založeno na nápadu, rozprava s divákem se tak zužuje na okamžitý vjem podobný vtipu. Současné práce se stále častěji odvolávají na známá díla, na zavedené spotřební předměty, na modelové situace (zmenšená televizní scéna Jana Kadlece, nefunkční peněžní automaty Jana Kotíka, plošné siluety domácích mazlíčků (Pets) Pavla Ryšky).
</TEXT>
<HEADING>
Svět je plný nebezpečí
</HEADING>
<TEXT>
Doslovné přepisy a parafráze už dávno nepůsobí jako napodobenina nebo plagiát, staly se stvrzením určité kvality. Na podobnosti, příbuznosti a opakování je přece založena většina reklamních akcí. Už není třeba znát dějiny umění, pro pochopení současného díla stačí reference z barevných časopisů, billboardů a televize. Spřízněnost se známými jevy a skutečnostmi navozuje pocity bezpečí. Nové a dosud nezažité bylo vždy chápáno jako možné ohrožení. Svět je ale plný skrytého nebezpečí, možného utrpení. Kdoví, možná už jen tím, že své obavy vyslovíme, se stáváme spoluviníky, třeba zlá představa přivolává negativní jevy. Na dlouhém počítačovém tisku zavěšeném z balkonu atria (dílo Evy Husákové a Martina Mrázika) je pod snímkem vousatého mladíka s břitvou přitisknutou ke krku nápis: Zvol si svou pozici. A před nedávnem prolétla sdělovacími prostředky zpráva, že americký novinář Daniel Pearl, unesený v Pakistánu, už nežije. Na videozáznamu zaslaném FBI k němu přistoupil neznámý muž a v přímém přenosu mu prořízl hrdlo. Mladá tvorba má stále víc povahu glosy. Smyslem vizuálního umění už není vytvoření krásného díla, ale cosi jako poznámka mezi řádky. S překvapivými nápady znovu přišla Kamera Skura. Ve fotografickém cyklu Žijí mezi námi se tři členové skupiny proměnili v tuzemského indiána, černocha a Číňana (stačilo trochu koření, kečupu, těstovin a čokolády), ve veselé mrzáky s amputovanými horními končetinami. Samozřejmě i oni se odvolávají na billboardy firmy Benetton, ale současně se neobyčejně silně dotýkají citlivých problémů naší společnosti, české xenofobie, odmítavého vztahu k nejrůznějším menšinám. Kamera Skura tak opakovaně a opět úspěšně vstupuje do veřejného prostoru. Kdoví, jak by dokázala zvládnout konkrétní společenskou zakázku, kupříkladu nevydařenou mediální kampaň proti neonacismu. V domě U Kamenného zvonu je pozoruhodných prací víc. Dva filmy Michala Pěchoučka, plné naléhavosti a nejasné touhy. Pomůcky pro výcvik psů (aportky) a ženské spodní prádlo, oboje pošila Milena Olivová barevnými skleněnými korálky. Předmětné průzkumy Jána Mančušky. Ján Mančuška vždy několika způsoby rozebírá předměty z nejbližšího okolí. Obyčejnou láhev, kelímek nebo tužku kreslí, vytrhává z papíru, modeluje z různých materiálů, skládá z nepatřičných částí. Výsledek vypadá amatérsky, dojemně uboze, přímo nedostatečně, ale Mančuškovi nejde o zobrazení, ale o projekci věcí do jiného prostoru. Nechce zachytit vnější podobu, ale ducha předmětů, otisk jejich nehmotných stínů. Věrné či fotografické zobrazení, které nás denně obklopuje a manipuluje, je pro něho pouhým zdáním, sebeklamem. K vrcholům výstavy patří i šestiminutové video Pavla Mrkuse. V liduprázdné montážní hale provádějí dva stroje nepochopitelný obřad. Nejsou to pracovní úkony, ale synchronizovaná skladba, pohyby řízené nějakou vyšší vůlí. Kovová ramena se uklánějí, poklesají a pozdvihují, padají na kolena a znovu se vztyčují, v rytmu velebného chorálu opakují bezchybnou souhru. Zpočátku jasný obraz dvou živých strojů se nenápadně rozkládá do zmatku a organické tříště, až se nakonec vytratí. Vše, co je v pohybu, se jednou zastaví. A stroje jsou také smrtelné. Většina z 28 vybraných autorů už měla několik samostatných výstav, často ve významných galeriích, pravidelně se zúčastňují společných vystoupení. Jenom na Zlínských salonech mladých (1996 a 1999) se objevily dvě třetiny vystavujících umělců. Vůbec tedy nejsou jak se zmiňuje Michal Koleček - "na okraji zájmu odborných kruhů" - ale teprve na začátku své cesty.
</TEXT>
<HEADING>
Nahlédnutí do nezávislých galerií
</HEADING>
<TEXT>
Součástí nebo spíš doplňkem Bienále mladého umění Zvon 2002 je letos poprvé Fórum nezávislých galerií. Komerční výstavní síně s uměním obchodují, oblastní galerie se většinou soustřeďují na uznávané hodnoty, ale nestátní a nezávislé výstavní síně se na pohybu v současném výtvarném umění přímo podílejí. Nejsou svazovány konvencemi a předpisy, mnohé přímo vedou aktivní umělci, často působí mimo kulturní centra, uvádějí mladé a začínající autory. Úloha nezávislých galerií je - a vždy bude - nenahraditelná. Ve sklepních prostorách domu U Zlatého prstenu se v letmých ukázkách představují: Dům umění České Budějovice, Galerie Eskort a Galerie G 99 z Brna, Galerie Šternberk ze Šternberku na Moravě, ostravská Galerie 761 a tři pražské - Galerie Display, Galerie Jelení a Universal NoD Praha. Programu, koncepci a zaměření nezávislých galerií je věnována (12. dubna v 18 hodin v kavárně domu U Kamenného zvonu) veřejná prezentace.
IV. Bienále mladého umění Zvon 2002 a
Fórum nezávislých galerií
Galerie hl. m. Prahy, dům U Kamenného zvonu a dům U Zlatého prstenu Praha
</TEXT>
</DOC>
<DOC>
<DOCID>LN-20020306045</DOCID>
<DOCNO>LN-20020306045</DOCNO>
<DATE>03/06/02</DATE>
<TITLE>
Útlá knížka vydaná vlastním nákladem herečkou Dagmar Gregorovou-Prášilovou (její otec byl spisovatel Jozef Gregor-Tajovský, matka herečka Hana Gregorová), v sobě spojuje vlastnosti memoárů, korespondence i historického dokumentu. Představuje se tu život umělkyně, která dokázala své tvůrčí ambice skloubit s životním údělem milující manželky a matky a stát se ústřední osobností stmelující třígenerační rodinný kruh. Možná bude slovník a tón průvodního slova i dopisů, které si vyměňoval mladý pár před sňatkem a manželé v pozdějších letech, dnešním čtenářům patetický a sentimentální. Otvírá se tu však pohled na soužití muže a ženy, jehož smysl a hodnota se z dnešní skutečnosti vytrácí. ahm
</TITLE>
<TEXT>
Svatyně
</TEXT>
<HEADING>
VIDEO
</HEADING>
<TEXT>
Satanistické mystérium režiséra Michela Soaviho vzniklo v produkci mistra hororu Daria Argenta. Po krátkém expozé, v němž oddíl křesťanských rytířů vyvraždí vesnici podezřelou ze spolčení s ďáblem, se ocitáme v současnosti. Na místě masakru byla postavena katedrála, která má zamezit šíření zla ukrytého v jejích základech. Ale nový knihovník (Tomas Arana) se rozhodne zneužít temné síly k vlastnímu prospěchu... První třetina filmu působí skoro amatérsky. Od absurdní scény, v níž restaurátorka fresek kousne svého ochránce-policistu do ruky, však zaznamenáme obrat. Závěrečné sugestivní obrazy zkázy (např. nevěsta uvězněná v chrámových vratech) pak film katapultují o dvě kvalitativní příčky výš. pan
Satanistické mystérium režiséra Michela Soaviho vzniklo v produkci mistra hororu Daria Argenta. Po krátkém expozé, v němž oddíl křesťanských rytířů vyvraždí vesnici podezřelou ze spolčení s ďáblem, se ocitáme v současnosti. Na místě masakru byla postavena katedrála, která má zamezit šíření zla ukrytého v jejích základech. Ale nový knihovník (Tomas Arana) se rozhodne zneužít temné síly k vlastnímu prospěchu... První třetina filmu působí skoro amatérsky. Od absurdní scény, v níž restaurátorka fresek kousne svého ochránce-policistu do ruky, však zaznamenáme obrat. Závěrečné sugestivní obrazy zkázy (např. nevěsta uvězněná v chrámových vratech) pak film katapultují o dvě kvalitativní příčky výš. pan
</TEXT>
</DOC>
<DOC>
<DOCID>LN-20020306046</DOCID>
<DOCNO>LN-20020306046</DOCNO>
<DATE>03/06/02</DATE>
<TITLE>
Filmové setkání písničkářů: Jaromír Nohavica a Karel Plíhal
</TITLE>
<TEXT>
Smutná komedie o andělích nebo také Film pro lidi, kteří dokážou slyšet melodie - takové podtituly dal režisér a scenárista Petr Zelenka svému novému filmu Rok ďábla. Do hlavních rolí obsadil Jaromíra Nohavicu, skupinu Čechomor, Karla Plíhala a Jaze Colemana.
PRAHA - Od divadelní režie - Příběhy obyčejného šílenství v Dejvickém divadle - a scenáristiky - Samotáři - se Petr Zelenka opět vrátil k natáčení filmu. Jeho Rok ďábla, který má právě dnes premiéru, navazuje na linii vytyčenou mystifikačními filmy Visací zámek 1982 - 2007 a Mňága - Happy End. V žánrově obtížně zařaditelném snímku režisér využil reálné postavy - v čele s Jaromírem Nohavicou - a autentické situace k tomu, aby kolem nich rozvinul fiktivní příběh. Jedním z impulsů Roku ďábla bylo muzikantské setkání Jaromíra Nohavici s hudebním seskupením Čechomor, které loni začátkem léta vyústilo v koncertní šňůru. Na koncertech se také natáčela řada důležitých scén filmu.
</TEXT>
<HEADING>
Nohavica se rozhodoval čtrnáct dní
</HEADING>
<TEXT>
"Rok ďábla vznikal velmi rychle," vzpomíná producent Petr Strnad, "od chvíle, kdy se projekt rozjel, měl Petr Zelenka dva měsíce na napsání scénáře, my půl roku na sehnání peněz. Jarek Nohavica si vzal čtrnáct dnů na rozmyšlenou, než nám kývl." "Roli jsem přijal kvůli Petru Zelenkovi," tvrdí Nohavica, "mám ho rád a jeho filmy se mi líbí." Vedle Nohavici a skupiny Čechomor dostal v Roku ďábla důležitou roli i Karel Plíhal, objevuje se jako anděl strážný Jarka Nohavici, a Jaz Coleman, někdejší zpěvák britské kapely Killing Joke a dirigent Sydneyské opery. Písničky pro film vybíral z repertoáru Nohavici a Čechomoru režisér Zelenka. "Byl jsem pouze nástrojem v rukou režiséra, a to se mi právě líbilo," vzpomíná Jarek Nohavica, který přirovnal natáčení ke školnímu výletu nebo dobrodružné výpravě, "bylo to náročné, veselé a jedenkrát to stačilo." Ve filmu plném hudby a "andělských setkání" se spolu s jeho protagonisty dostaneme i do protialkoholní léčebny. Podle jedné z interpretací názvu filmu je oním ďáblem právě alkohol, podle jiných to může být režisér Zelenka nebo filmové dílo samo. Současně s uvedením Roku ďábla v kinech se na trhu objevuje také soundtrack se sedmnácti písněmi, na němž se podařilo zachytit leccos ze specifické atmosféry filmu.
"Rok ďábla vznikal velmi rychle," vzpomíná producent Petr Strnad, "od chvíle, kdy se projekt rozjel, měl Petr Zelenka dva měsíce na napsání scénáře, my půl roku na sehnání peněz. Jarek Nohavica si vzal čtrnáct dnů na rozmyšlenou, než nám kývl." "Roli jsem přijal kvůli Petru Zelenkovi," tvrdí Nohavica, "mám ho rád a jeho filmy se mi líbí." Vedle Nohavici a skupiny Čechomor dostal v Roku ďábla důležitou roli i Karel Plíhal, objevuje se jako anděl strážný Jarka Nohavici, a Jaz Coleman, někdejší zpěvák britské kapely Killing Joke a dirigent Sydneyské opery. Písničky pro film vybíral z repertoáru Nohavici a Čechomoru režisér Zelenka. "Byl jsem pouze nástrojem v rukou režiséra, a to se mi právě líbilo," vzpomíná Jarek Nohavica, který přirovnal natáčení ke školnímu výletu nebo dobrodružné výpravě, "bylo to náročné, veselé a jedenkrát to stačilo." Ve filmu plném hudby a "andělských setkání" se spolu s jeho protagonisty dostaneme i do protialkoholní léčebny. Podle jedné z interpretací názvu filmu je oním ďáblem právě alkohol, podle jiných to může být režisér Zelenka nebo filmové dílo samo. Současně s uvedením Roku ďábla v kinech se na trhu objevuje také soundtrack se sedmnácti písněmi, na němž se podařilo zachytit leccos ze specifické atmosféry filmu.
</TEXT>
</DOC>
<DOC>
<DOCID>LN-20020306047</DOCID>
<DOCNO>LN-20020306047</DOCNO>
<DATE>03/06/02</DATE>
<GEOGRAPHY>LONDÝN</GEOGRAPHY>
<TEXT>
Koncertem klasické hudby, na němž vystoupí operní hvězdy jako Kiri Te Kanawaová, Roberto Alagna a Angela Gheorghiuová, oslaví britská královna Alžběta II. padesáté výročí svého panování. Tato akce, která proběhne 1. června v Buckinghamském paláci, má předcházet koncertu populární hudby, na němž zazpívají Paul McCartney, Elton John nebo Phil Collins. K pořadatelům události nazvané Party at the Palace patří i bývalý producent skupiny Beatles George Martin. Dále zde vystoupí Aretha Franklinová, Eric Clapton, Tom Jones a další.
</TEXT>
</DOC>
<DOC>
<DOCID>LN-20020306048</DOCID>
<DOCNO>LN-20020306048</DOCNO>
<DATE>03/06/02</DATE>
<TITLE>
Americká zpráva o stavu lidských práv přináší informace, ne interpretace a soudy
</TITLE>
<TEXT>
Už pošestadvacáté vypracovalo americké ministerstvo zahraničí výroční zprávu o stavu lidských práv v jednotlivých státech - zpráva se letos týká 190 zemí, včetně České republiky. V zemích zprávou zmíněných je zpráva přijímána s velkým zájmem, nejinak je tomu u nás. Je to trochu, jako když přijde Santa Claus, u nás spíše Mikuláš: něco bonbonů v punčoše, aby bylo proč se radovat, pak nudné užitečné dárky a pak pytlík uhlí, abychom se mohli rozčilovat. Navíc - každý si může podle svého zaměření, povahy či přesvědčení vybrat, co bude považovat za bonbony a co za uhlí. Grobián přibouchne Santovi dveře před nosem: Co nám strkáš do naší domácnosti fousy, dědku!
</TEXT>
<HEADING>
Česká nadílka
</HEADING>
<TEXT>
Sama zpráva není adresně určená žádným zemím s výjimkou jediné, totiž Spojeným státům, ještě přesněji hlavě Sněmovny reprezentantů a zahraničnímu výboru Senátu. Týká se zemí, které dostávají americkou pomoc v jakékoliv formě, eventuálně zemí, jež pomoc nedostávají, ale jsou členy OSN. Tolik na vysvětlenou lidem, kteří se též výročně rozčilují nad drzými Američany, kteří strkají nos do cizích věcí. Zpráva je velmi podrobná a v sekci Česká republika neopomíjí ani takové detaily, jako že se nadále vyšetřuje důlní neštěstí z roku 1981 a vražda Charlese Jordana z roku 1967. Stojí za to si zprávu přečíst - a srovnat ji s mediálními referáty. Podle jednoho z nich například výroční zpráva "zvlášť uvádí zprávy o násilnostech, kterých se policisté dopustili na vyšetřovnách vůči demonstrantům zadrženým při zasedání Mezinárodního měnového fondu a Světové banky v Praze v roce 2000". Skutečnost je poněkud jiná - zpráva prostě zaznamenává, že inspekce ministerstva vnitra zkoumala a zkoumá určité konkrétní a vyjmenované případy. Nezaujímá přitom žádné stanovisko, je to suchý výčet skutečností. Právě tak suše a nezaujatě zpráva vyjmenovává další případy - nás novináře jistě potěšilo, že si všimla i žaloby na Respekt a jmenovitě Petra Holuba, ale také případů novinářů Zdeňka Zukala a Tomáše Smrčka. Sám o sobě nemá tento dokument žádný politický, hodnotící podtext. To až interpretace mu dodá šťávu a chuť, eventuálně říz. Žijeme v mediálním světě. Kdo kupříkladu byl svědkem událostí z podzimu 2000 kolem zasedání Mezinárodního měnového fondu a dozví se - jako já - z rozhlasu, že zpráva kritizuje tehdejší postup policie, řekne si: Ti Američané se už zbláznili. Jenže z reproduktoru nebylo slyšet informaci, ale interpretaci.
</TEXT>
<HEADING>
O co se zajímá svět
</HEADING>
<TEXT>
Zprávu Američané zveřejnili v pondělí. Konala se k ní tiskovka, na níž vystoupil ministr zahraničí Collin Powel a jeho pomocník ve věci lidských práv, demokracie a podmínek pracujících, asistent Lorne Craner. Z otázek se dalo soudit, že přítomným novinářům nejvíce leží na srdci porušování lidských práv ze strany Izraele, utlačujícího ubohé Palestince, usilující o svobodu a sebeurčení. Otázky se týkaly i amerického angažmá v ošemetných státech, jako je Uzbekistán. Jeden novinář se též zmínil o českých záležitostech. Ten, kdo průběh tiskovky písemně zaznamenal, použil dvakrát slovního spojení "banish decrees", k čemuž se Lorne Carner odmítl vyjádřit. Jde přirozeně o Benešovy dekrety. Nestaly se žádným "issue" čili problémem americké administrativy. Semínko je ovšem zaseto.
</TEXT>
<HEADING>
Nezaujatý pozorovatel
</HEADING>
<TEXT>
Interpretace, či dokonce převedení pro domácí jeviště je cosi nevyhnutelného. Trvám na svém příměru s mikulášskou nadílkou. Jistěže se v pytli bude kdekdo po libosti přehrabovat a to či ono prohlásí za pamlsek a uhlí. Jedni budou zprávu chválit za to, že poukázala na zřízení britských kontrol na ruzyňském letišti, jiní budou naopak vyzdvihovat fakt, že ke kontrolám se přistoupilo v odpovědi na emigrační vlnu Romů. Tak či onak, aspoň na pár dní se stane politickou kauzou, možná v předvolebním čase se z ní vyždíme i cosi k okořenění guláše. Tak jako tak je dobře, že takový suchý report existuje. Vlády, jejich výkonné orgány, justice i represivní složky potřebují, aby jim někdo koukal pod prsty, a to se průběžně děje už 26 let. Suchý, tedy věcný a nezaujatý pohled zřejmě může zaujmout jen pozorovatel z vnějšku, ve věci nezaangažovaný. Je to smutné konstatování, ale jinak to asi nejde.
Interpretace, či dokonce převedení pro domácí jeviště je cosi nevyhnutelného. Trvám na svém příměru s mikulášskou nadílkou. Jistěže se v pytli bude kdekdo po libosti přehrabovat a to či ono prohlásí za pamlsek a uhlí. Jedni budou zprávu chválit za to, že poukázala na zřízení britských kontrol na ruzyňském letišti, jiní budou naopak vyzdvihovat fakt, že ke kontrolám se přistoupilo v odpovědi na emigrační vlnu Romů. Tak či onak, aspoň na pár dní se stane politickou kauzou, možná v předvolebním čase se z ní vyždíme i cosi k okořenění guláše. Tak jako tak je dobře, že takový suchý report existuje. Vlády, jejich výkonné orgány, justice i represivní složky potřebují, aby jim někdo koukal pod prsty, a to se průběžně děje už 26 let. Suchý, tedy věcný a nezaujatý pohled zřejmě může zaujmout jen pozorovatel z vnějšku, ve věci nezaangažovaný. Je to smutné konstatování, ale jinak to asi nejde.
</TEXT>
</DOC>
<DOC>
<DOCID>LN-20020306049</DOCID>
<DOCNO>LN-20020306049</DOCNO>
<DATE>03/06/02</DATE>
<TITLE>
Netanjahu posílil, Arafat získal
</TITLE>
<TEXT>
Kabinet pravo-levé koalice Ariela Šarona převzal loni vládu v Izraeli s ambicí dovést zemi k míru. Sešel se rok s rokem, a jeho programem se stal boj se stíny, kterým on sám pomohl z politického hrobu. Nad Šaronovou hlavou se vznáší přízrak expremiéra Benjamina Netanjahua. Přes polovinu voličů vládního bloku Likud si přeje, aby právě tento rázný muž nahradil premiéra, jenž neumí plnit sliby. Netanjahuovi stačilo jen komentovat Šaronův neohrabaný tanec mezi mírem a válkou. Vejce míru rozšlápl, válečné řešení se mu kamsi zakutálelo. Zatím premiéra zachraňuje jen to, že obsese charismatickým Netanjahuem nedává spát ani Šimonu Peresovi a jeho Straně práce. Tmelem slábnoucí koalice se tak stává společně sdílená noční můra, ve které se oběma veteránům zjevuje mladý, silný a pohledný rival. Jásir Arafat, druhý stín probuzený k životu, není pohledný, ani mladý a nebyl ani silný. Dokud z něj Šaron neudělal hrdinu. "Arafat je terorista," vykřikoval tak dlouho, až mu Palestinci původně znechucení tím, jak kdysi milovaný vůdce nechává zatýkat "bojovníky za svobodu", uvěřili. Teď je Arafat silnější každou kulkou vypálenou na Izraelce, i každou Šaronovou bombou, která dopadne u Arafatova sídla. A on sám nemusí pohnout ani prstem. Zničit "vůli a kapacity" Palestinců se Šaronovu tažení zjevně nedaří. Informace o jednání izraelského kabinetu svědčí spíše o tom, že to je on, kdo obojího ve svém boji se stíny pozbývá.
</TEXT>
</DOC>
<DOC>
<DOCID>LN-20020306050</DOCID>
<DOCNO>LN-20020306050</DOCNO>
<DATE>03/06/02</DATE>
<TITLE>
Ministru Grégrovi neprošla privatizace dolů
</TITLE>
<TEXT>
Premiér Zeman včera zarazil privatizaci severočeských důlních společností. Zhatil tak další plán ministra Grégra, který chtěl hnědouhelné doly prodat bez výběrového řízení. Za kupce si vybral manažery obou polostátních firem, čímž oživil metodu zvanou česká cesta, oblíbenou to formu privatizace z éry Klausových vlád. Premiér Zeman a jeho první zástupce Špidla rozhodli zcela správně, když přímý prodej zamítli. Je totiž krátce před volbami a horečná privatizace čehokoli vyvolává oprávněnou otázku, proč má socialistická vláda tolik naspěch. Chce se snad někomu zavděčit? To ovšem neznamená, že by se státní podíly v dolech neměly prodávat vůbec. Není to ani útok proti důlním manažerům, kteří v uplynulých letech prokázali, že obě polostátní firmy vést umějí. Severočeské doly loni vydělaly zhruba jednu miliardu korun a v zisku je i Sokolovská uhelná. Přitom však stále platí, že privatizovat se má transparentně. A prodej bez výběrového řízení toto kritérium nesplňuje. Podle včerejších informací zpravodajského serveru Euro Online se proti Grégrovu privatizačnímu návrhu postavil jak premiér Zeman, tak vicepremiér Špidla. Doly má prý zprivatizovat až vláda vzešlá z červnových parlamentních voleb. Grégr jako by se tím ocitl v roli svého někdejšího úhlavního soka Pavla Mertlíka. Nikdo ho nemá rád a nikdo si s ním nechce hrát.
</TEXT>
</DOC>
<DOC>
<DOCID>LN-20020306051</DOCID>
<DOCNO>LN-20020306051</DOCNO>
<DATE>03/06/02</DATE>
<TITLE>
Do autobusů nechodíme poslouchat hudbu
</TITLE>
<TEXT>
Někteří autobusoví přepravci demontují z autobusů rádia, aby nemuseli platit poplatky za "veřejnou produkci". Tou je podle Ochranného svazu autorského (OSA) poslech rádia v autobuse, v němž jsou nějací cestující. Jiné dopravní podniky jsou ochotny zaplatit, další popírají, že by provozovaly veřejnou produkci, a platit odmítají. Dopravci se s OSA asi neshodnou, neboť OSA vlastně může "kasírovat" od toho, na koho si ukáže. Až budete pořádat večírek a pustíte několika přátelům hudbu, mohou inspektoři OSA, pokud usoudí, že pořádáte veřejnou produkci, zkasírovat i vás. Sledujeme-li počínání pánů z OSA, nelze se ubránit dojmu, že nejde ani tak o zájmy autorů, ale spíš o jakousi šikanu, zvláště když slyšíme nářky, že inspektoři OSA poplatky vyměřují podle své libovůle. Kdybychom byli zemí, která je posedlá soudními spory, byla by to jen otázka času, než by někdo OSA zažaloval za to, že za jedno rozhlasové vysílání inkasuje dvakrát. Rozhlasové stanice totiž OSA odvádějí příslušný poplatek. Proč má tedy dopravní firma platit za identické vysílání znovu? Proti dodržování autorských práv nelze nic namítat, jejich vymáhání by ale nemělo mít podobu, která odpuzuje.
</TEXT>
</DOC>
<DOC>
<DOCID>LN-20020306052</DOCID>
<DOCNO>LN-20020306052</DOCNO>
<DATE>03/06/02</DATE>
<TITLE>
...které si všechny výzvy okolí vykládají jako útok na vlastní integritu. Místo důkladné analýzy problému a následné uvážené odpovědi nabízejí hysterickou obranu či protiútok.
</TITLE>
<TEXT>
Nikdo z českého parlamentního výběru se dodnes nezeptal, co to vlastně ti sousedi po nás chtějí. Co to znamená, když Viktor Orbán, Wolfgang Schüssel, Edmund Stoiber nebo Evropský parlament žádají nebo jen navrhují zrušení dekretů? Kterých? A jak by takové řešení podle vás mělo vypadat? S jakými důsledky? Místní politická elita žádné podobné otázky neklade. Proč se někoho ptát, máme přece jasno předem, aniž bychom o čemkoliv s kýmkoliv mluvili: dekrety jsou jednou pevnou součástí našeho demokratického právního řádu, a jako takové jsou tabu. Bez jejich existence by se - zřejmě - zhroutilo vše české. Dekrety prezidenta Edvarda Beneše, zakládající tabu (post)moderní české společnosti. Něco jako zákaz incestu. Češi v tomto tabuizovaném světě ovšem nesou poněkud odpudivé indiánské jméno - "ti, kteří si zakazují obcovati s Němci". Němci jako nepřítel definují český politický národ už po staletí a současná politická elita na tom nechce nic měnit. Bojí se, že se ztrátou nepřítele náhle ztratí i sama sebe. Vždyť co by byl Čech - bez Němce! Právě tato vratká jistota vlastního Já, které se obvykle říká nedostatek sebevědomí, vytváří největší trauma české společnosti. Prudká obranná reakce politiků a velké části společnosti na povětšinou vágní, efektní a ploché populistické výzvy ke zrušení Benešových dekretů pouze symptomaticky dokládá, jak mocných rozměrů tento komplex z vlastní nedostatečnosti nabývá. Ani jeden z českých politiků v průběhu národního "boje o dekrety" nenašel odvahu, aby se o tento komplex byť jen otřel. Nikdo z nich se nezvedl a neřekl, že s tím nacionálním anachronismem prostě musíme jednou skoncovat. Nejen kvůli sousedům a okolnímu světu, ale hlavně a především proto, abychom se jednou neudusili nesnesitelným pachem vlastní nenávisti. Politický rozum se rychle ztratil ve společném a nadšeném tlukotu českých srdcí, která dodnes hlasitě bijí na ochranu národních zájmů. Politici jsou před volbami ve svém živlu a zručně nadbíhají voličům, kteří chtějí slyšet jediný hlas: Němcům, natožpak sudetským, se ustupovat nebude, velikost našeho malého státu ubráníme i sedmapadesát let po válce. Český boj za Benešovy dekrety se tak stává smutným svědectvím o úrovni místních politiků. Lídrem by chtěli být všichni, ke splnění své touhy po vůdčí roli však umějí jít jen tou nejsnadnější cestou: souzněním s mentalitou stáda. I čeští politici by ale mohli vědět, že vést není totéž co nechat se vláčet.
</TEXT>
</DOC>
<DOC>
<DOCID>LN-20020306053</DOCID>
<DOCNO>LN-20020306053</DOCNO>
<DATE>03/06/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Michal Viewegh, spisovatel
</TEXT>
<HEADING>
1. Koalice - což samozřejmě říkám trochu manifestačně.
</HEADING>
<TEXT>
2. To si netroufám odhadnout. Jak víme od vzniku takzvané opoziční smlouvy, možné je bohužel všechno i to zdánlivě nemožné.
3. Obnovit důvěru v politiku, to jest zbavit lidi pocitu, že dělají politikům voly.
Pavel Landovský, herec
1. Vyhraje ten, kdo bude mít nejvíc hlasů.
2. Premiérem bude ten, kdo se té funkce zmocní (třeba pučem).
3. Pozavírat všechny hajzly, kteří zavinili status quo.
</TEXT>
</DOC>
<DOC>
<DOCID>LN-20020306054</DOCID>
<DOCNO>LN-20020306054</DOCNO>
<DATE>03/06/02</DATE>
<TEXT>
ad LN 4. 3. 2002: Výroky minulých sedmi dnů. Již podruhé jste uveřejnili zprávu o tom, že šéf organizačního výboru olympijských her Mitt Romney se ve své závěrečné řeči zmínil i o Aleši Valentovi. Dle mého názoru to ale není pravda. Jeho věta "Olympijský duch zde inspiroval i skokana, který předvedl zcela nový skok a bylo mu přitom úplně jedno, zda za něj získá zlatou medaili" mluví totiž o Edu Moseleym, akrobatickém lyžaři závodícím v jízdě v boulích. Ten na OH v Salt Lake City předvedl naprosto nový skok, který mu rozhodčí odmítali obodovat, neboť podle jejich názoru byl v rozporu s pravidly. Aleš Valenta sice předvedl něco dosud nevídaného, ale přidání jednoho vrutu z jeho skoku jistě neučinilo "zcela nový skok". Kromě toho tímto jedním vrutem zvýšil obtížnost svého skoku s jasným záměrem zvýšit koeficient obtížnosti a tím i své šance na zlatou medaili, tedy žádné "bylo mu přitom úplně jedno, zda za něj získá zlatou medaili". Naproti tomu Američan svůj skok předvedl i přesto, že věděl, že ho rozhodčí odmítnou a že tím ztratí jakékoli šance na úspěch.
</TEXT>
</DOC>
<DOC>
<DOCID>LN-20020306055</DOCID>
<DOCNO>LN-20020306055</DOCNO>
<DATE>03/06/02</DATE>
<TEXT>
ad LN 5. 3. 2002: Česká filmová akademie by patrně raději spolkla oba lví ocasy... Úderné rozčilení Ondřeje Neffa nad tím, že Svěrákové nedostali za svůj tmavomodrý film Českého lva, lidsky chápu. Také mne vždy zamrzí, když můj oblíbený film či kniha nedostane to, co mu dle mého právem patří. Mluvit však o tom, že Svěrákové "posunuli český film o velký, opravdu velký kus dopředu", a srovnávat je dokonce s Milanem Kunderou je příliš. Svěrákové český film možná posunuli, ale jedině blíž k omšelým hollywoodským stereotypům s malým českým obsahem, což při nejlepší vůli není posun vpřed. Kundera je jiná kategorie. Jeho světovost pramení z osobitosti a originality, nikoli z nápodoby prověřených modelů. Až dosud se Ondřej Neff v LN projevoval jako samostatně myslící bytost bez větších předsudků. Z jeho Přímého úderu ale čouhá myšlenková strukturace nápadně se podobající argumentačním postupům lidí z okruhu Václava Klause. Takže znovu jakási závist, nepřejícnost a nechuť vůči úspěšným. Po kriminalizaci úspěšných podnikatelů, "kriminalizace" úspěšných umělců. Ach jo, kdy už se konečně zbavíme této maločeské slabosti rozumu.
</TEXT>
</DOC>
<DOC>
<DOCID>LN-20020306056</DOCID>
<DOCNO>LN-20020306056</DOCNO>
<DATE>03/06/02</DATE>
<TEXT>
ad LN 1. 3. 2002: Marvanová se Svobodou by byli skvělým výjezdním týmem... Nezaujatý čtenář musí získat dojem, že Koalice nemá žádný program, ale pouze "ďábelský plán" - chce získat přízeň voličů populistickou volební kampaní. Je zajímavé, že právě Miroslav Korecký často přehlíží věcná témata, která jsou spojena s Koalicí. Posledním příkladem je tisková konference, na níž Koalice prezentovala sociální a daňovou reformu na podporu rodin s dětmi. Koalice pravidelně představuje veřejnosti svůj detailně připravený program na tiskových konferencích či ho vtěluje do konkrétních návrhů zákonů. Před volbami nevytahuje nová, lákavá témata, ale zůstává u programově stálých (reforma právního systému, vstup do EU, otevření vysokých škol, boj s korupcí, snižování byrokracie, atd). Nejsme však stranou vládní, takže možnosti prezentace jsou dosti omezené. Personální spory a zákulisní informace jsou zajisté pikantnější, nelze však konstatovat, že Koalice nemá žádný program či se neprezentuje. Některé strany nabízejí voličům zjednodušené pohledy a přitom dopředu vědí, že sliby po volbách stejně nesplní. Soutěž, jejímž cílem je nasbírat části tematických pohlednic prezentujících náš program, může být oním nástrojem, jak lidem přiblížit naše konkrétní návrhy. Je zarážející, že pan Korecký svou kritiku nepostavil na faktech, ale na jednom článečku z konkurenčních novin. Kde byl se svým komentářem k reklamnímu billboardu předsedy jedné z parlamentních stran?
</TEXT>
</DOC>
<DOC>
<DOCID>LN-20020306057</DOCID>
<DOCNO>LN-20020306057</DOCNO>
<DATE>03/06/02</DATE>
<TEXT>
ad LN 16. 2. 2002: Malost velikánů Rád bych pisateli panu Ptáčkovi vyjádřil své sympatie za propagaci psaní "ad rem". Seriózní noviny by měly na tento princip dbát a pěstovat ho v autorech i ve čtenářích. Bylo by pak v silách novin donutit i politiky předkládat a diskutovat skutečné problémy, abychom věděli, k jakým řešením se přiklánějí. Zvlášť před volbami. Volič, který bude vědět, jak se která strana postaví k daním, důchodům, církevnímu majetku, energetice, ekologii atd., by se měl umět rozhodnout.
</TEXT>
</DOC>
<DOC>
<DOCID>LN-20020306058</DOCID>
<DOCNO>LN-20020306058</DOCNO>
<DATE>03/06/02</DATE>
<TEXT>
ad LN 2. 3. 2002: Spořitelna zdraží výběry malých částek na přepážkách. Výběry menších částek se týkají statisíců drobných střadatelů, jak v článku uvádí i ředitel spořitelny. Uvědomil si však, že na úkor těchto střadatelů musela vláda pro velmi špatné hospodaření vložit do ČS velké finanční částky, aby ČS mohla vůbec existovat? Velmi by mě zajímalo, kdo stoprocentní zvýšení poplatků za výběr menších částek navrhl, schválil a proč k němu vůbec došlo. Zvýšení poplatků v ČS je další zdražení vedle zvýšení cen za odvoz odpadů, nájemného, plynu, vody, elektřiny, tepla, poštovného, služeb... Domnívám se, že takovou neviditelnou ruku trhu si občané nepředstavovali ani nepřáli.
</TEXT>
</DOC>
<DOC>
<DOCID>LN-20020306059</DOCID>
<DOCNO>LN-20020306059</DOCNO>
<DATE>03/06/02</DATE>
<TEXT>
ad LN 4. 3. 2002: Republikáni nás zneužili, tvrdí neziskové organizace Informační centrum neziskových organizací je pořadatelem a koordinátorem kampaně 30 dní pro občanský sektor. V letošním roce, možná i proto, že je rokem volebním, se v tisku objevily články, v nichž byly spojovány aktivity neziskových organizací s aktivitami některých politických stran. Lidové noviny informovaly své čtenáře o zapojení "Republikánské mládeže z Ostravy" do kampaně 30 dní pro občanský sektor. Tato organizace (ani žádná její aktivita) však nebyla v rámci kampaně zaregistrována a ani Miroslav Sládek nikde nefiguruje jako přednášející. Na webových stránkách www.30dni.cz lze nalézt všechny zaregistrované akce ke zmíněné kampani. Autor chtěl zřejmě poukázat na zneužitelnost aktivit neziskových organizací pravicovými extremisty, ale v tomto případě právě média odvedla obrovský kus práce v medializaci aktivit pravicových extremistů.
</TEXT>
</DOC>
<DOC>
<DOCID>LN-20020306060</DOCID>
<DOCNO>LN-20020306060</DOCNO>
<DATE>03/06/02</DATE>
<TITLE>
V Česku naráží rovná daň na ideologické námitky a antipatie vůči Klausovi
</TITLE>
<TEXT>
Myšlenka rovné daně je nejzajímavějším tématem letošních voleb - a patrně i tématem nejlepším. Odpůrci myšlenky zdanění všech příjmů stejnou procentní sazbou (při současném odbourání pokud možno všech daňových odpisů, kliček a smyček) rádi citují dva ekonomické mýty.
</TEXT>
<HEADING>
Mýty a realita
</HEADING>
<TEXT>
Za prvé: rovná daň je bezprecedentní experiment, který nebyl nikde na světě vyzkoušen. Za druhé: výrazné snížení maximálních sazeb prospěje bohatým a způsobí propad příjmů státního rozpočtu. V každém mýtu je zrnko pravdy. Je skutečností, že rovná daň se ve své nejčistší podobě téměř nikde nepraktikuje, s výjimkou reformně úspěšného Estonska. Celosvětově však existuje velké množství daňových režimů. Každá země má obvykle aspoň tři: daň z příjmů fyzických osob, podniků a z kapitálových výnosů. Překvapivě mnoho z nich má charakter rovné daně. Alexis de Tocqueville Institution publikovala v roce 1997 výzkumnou zprávu, v níž hodnotila celkem 258 daňových režimů. Osmdesát procent režimů podnikové daně z příjmu mělo charakter rovné daně s průměrnou sazbou 30,5 %. Daně z kapitálových výnosů byly rovné zhruba v polovině případů (průměrná sazba 28,2 %). Výjimku tvořily daně z příjmu fyzických osob, které byly plošné v méně než ve 20 % případů. Podstatné je, že ekonomiky zemí s rovnou sazbou z příjmu fyzických osob rostly během let 1982 - 1997 výrazně rychleji než ekonomiky s progresivní daňovou sazbou. Rozvíjející se ekonomiky s rovnou daní rostly ve srovnání s průměrem dokonce téměř čtyřikrát rychleji. Rovná daň tedy v praxi skutečně funguje, třebaže bývá jen zřídkakdy praktikována zcela důsledně. Také druhý mýtus má pravdivé jádro. Zavedení rovné - a dostatečně nízké - daně by skutečně prospělo bohatým. Odpadly by jim starosti s daňovou optimalizací (každý, kdo někdy pracoval na finančních trzích, zná termín "praní kuponů", jakož i jiné triky). Nemuseli by složitě převádět zisky do daňových rájů a utrácet značné částky za kyperské nebo bahamské právníky. Nemuseli by vymýšlet málo produktivní způsoby, jak snížit daňový základ. Bylo by zbytečné vést dvojí účetnictví - oficiální a skutečné. Jenom laik si může myslet, že minimalizace daňového základu je snadná a levná činnost.
</TEXT>
<HEADING>
Pro bohaté i chudé
</HEADING>
<TEXT>
Snížení horní sazby v rámci zavedení rovné daně by pomohlo jak bohatým, tak chudým. Nepomohlo by jedině daňovým poradcům, právníkům, expertům na kreativní účetnictví a kyperským bankéřům. Když Ronald Reagan v roce 1981 snížil horní sazbu daně z příjmu fyzických osob z 50 % na 28 %, vzrostl podíl daní zaplacených nejbohatším procentem populace během 80. let ze 17,9 % na 25,6 %. Zároveň se zvýšil i objem vybraných daní - ve stejném období zhruba na dvojnásobek. Proč? Bohatí raději platili daně, než aby se obtěžovali s komplikovanými a nákladnými daňovými kličkami. Ruský prezident Putin šel ještě dále než Reagan: s platností od roku 2001 zavedl rovnou daň z příjmů fyzických osob ve výši 13 %. Také tentokrát různí "daňoví experti" varovali, že dojde k propadu příjmů státního rozpočtu. Putin naštěstí (podobně jako Reagan) neměl žádné ekonomické vzdělání, takže se řídil zdravým rozumem. Ten nezklamal: během roku 2001 vzrostl objem daní z příjmů fyzických osob vybraných Ruskou federací o 46 % (o 28 % po započtení vlivu inflace). Současně došlo k pozoruhodnému jevu: do Ruska se začaly vracet peníze, které předtím ruští zbohatlíci drželi na Kypru, v Lichtenštejnsku a v dalších lokalitách. Rovná daň tedy funguje, a to i navzdory tomu, že její ruská varianta má k ideálu "daňového přiznání velikosti pohlednice" velmi daleko. Ruský daňový formulář má dvě stránky, počítá s řadou odečitatelných položek a obsahuje i speciální kolonku pro podpis daňového poradce. Přestože má tato verze rovné daně k dokonalosti daleko, osvědčuje se. Ještě lépe by fungovala, kdyby byl z daňových zákonů odstraněn "plevel" nejrůznějších výjimek a odpočtů. Poplatníkům by to ušetřilo čas a daňoví poradci by se mohli věnovat nějaké produktivní činnosti. V českých podmínkách čelí rovná daň kromě ideologických námitek a tlaků zájmových skupin ještě antipatiím vůči osobě hlavního propagátora - Václava Klause. Škoda, v tomto případě by osobní emoce měly jít stranou. Klaus není dokonalý, ale v otázce rovné daně je nutné mu přiznat vynikající nápad.
Snížení horní sazby v rámci zavedení rovné daně by pomohlo jak bohatým, tak chudým. Nepomohlo by jedině daňovým poradcům, právníkům, expertům na kreativní účetnictví a kyperským bankéřům. Když Ronald Reagan v roce 1981 snížil horní sazbu daně z příjmu fyzických osob z 50 % na 28 %, vzrostl podíl daní zaplacených nejbohatším procentem populace během 80. let ze 17,9 % na 25,6 %. Zároveň se zvýšil i objem vybraných daní - ve stejném období zhruba na dvojnásobek. Proč? Bohatí raději platili daně, než aby se obtěžovali s komplikovanými a nákladnými daňovými kličkami. Ruský prezident Putin šel ještě dále než Reagan: s platností od roku 2001 zavedl rovnou daň z příjmů fyzických osob ve výši 13 %. Také tentokrát různí "daňoví experti" varovali, že dojde k propadu příjmů státního rozpočtu. Putin naštěstí (podobně jako Reagan) neměl žádné ekonomické vzdělání, takže se řídil zdravým rozumem. Ten nezklamal: během roku 2001 vzrostl objem daní z příjmů fyzických osob vybraných Ruskou federací o 46 % (o 28 % po započtení vlivu inflace). Současně došlo k pozoruhodnému jevu: do Ruska se začaly vracet peníze, které předtím ruští zbohatlíci drželi na Kypru, v Lichtenštejnsku a v dalších lokalitách. Rovná daň tedy funguje, a to i navzdory tomu, že její ruská varianta má k ideálu "daňového přiznání velikosti pohlednice" velmi daleko. Ruský daňový formulář má dvě stránky, počítá s řadou odečitatelných položek a obsahuje i speciální kolonku pro podpis daňového poradce. Přestože má tato verze rovné daně k dokonalosti daleko, osvědčuje se. Ještě lépe by fungovala, kdyby byl z daňových zákonů odstraněn "plevel" nejrůznějších výjimek a odpočtů. Poplatníkům by to ušetřilo čas a daňoví poradci by se mohli věnovat nějaké produktivní činnosti. V českých podmínkách čelí rovná daň kromě ideologických námitek a tlaků zájmových skupin ještě antipatiím vůči osobě hlavního propagátora - Václava Klause. Škoda, v tomto případě by osobní emoce měly jít stranou. Klaus není dokonalý, ale v otázce rovné daně je nutné mu přiznat vynikající nápad.
</TEXT>
</DOC>
<DOC>
<DOCID>LN-20020306061</DOCID>
<DOCNO>LN-20020306061</DOCNO>
<DATE>03/06/02</DATE>
<TITLE>
Pozor! Předvolební tipovací soutěž začíná
</TITLE>
<TEXT>
Do voleb zbývá rovných 100 dní, a proto jsme se rozhodli uspořádat předvolební tipovací soutěž. Své odhady výsledků letošních voleb do Poslanecké sněmovny posílejte do redakce LN do pondělí 11. března 2002
</TEXT>
<HEADING>
Tipy udávejte v procentech na dvě desetinná místa
</HEADING>
<TEXT>
(například ve volbách v roce 1998 získala ČSSD 32,31 %, ODS 27,74 %, KSČM 11,03, KDU-ČSL 9,00, US 8,60 % hlasů).
</TEXT>
<HEADING>
Sledujte Lidové noviny!
</HEADING>
<TEXT>
Příští pátek uveřejníme, jak jste hlasovali. V červnu - současně s oficiálními výsledky voleb - vyhlásíme vítěze čtenářské tipovací soutěže.
Hlasovací lístek:
ODS získá v letošních volbách do Poslanecké sněmovny procent hlasů
Koalice získá v letošních volbách do Poslanecké sněmovny procent hlasů
ČSSD získá v letošních volbách do Poslanecké sněmovny procent hlasů
KSČM získá v letošních volbách do Poslanecké sněmovny procent hlasů
* pomocí SMS na číslo 0603 88 33 30 ve formátu VOLBY2000 ODS XX,XX Koalice XX,XX CSSD XX,XX KSCM XX,XX + jméno a adresa.
Budete-li zprávu zasílat z internetu, připojte i telefonický kontakt.
</TEXT>
</DOC>
<DOC>
<DOCID>LN-20020306062</DOCID>
<DOCNO>LN-20020306062</DOCNO>
<DATE>03/06/02</DATE>
<TITLE>
Navzdory bezpečnostním opatřením byl britský princ v Rio de Janeiru políben na tvář neznámou ženou
</TITLE>
<TEXT>
Překonat strach musel následník trůnu při procházce chudinskou čtvrtí, kde se krátce před jeho návštěvou strhla přestřelka mezi policií a ozbrojenými lupiči.
RIO DE JANEIRO, Brazílie - Britský princ Charles si na vlastní kůži okusil tropické kouzlo Rio de Janeira. Když kráčel hrbolatou uličkou v místní chudinské čtvrti, proklouzla kolem jeho ochranky skromně oděná žena, a než se stráže vzpamatovaly, ohromeného následníka trůnu políbila na tvář. Britský princ navštíví v rámci své pětidenní cesty kromě Brazílie, kde byl naposledy v roce 1991 společně s princeznou Dianou, i Mexiko. Cílem jeho návštěvy je prosadit obchod a investice do těchto latinskoamerických států. Při návštěvě dětského kulturního centra ho přivítal dav dětí s pestrobarevnými balonky. "Je úžasné vidět prince," uvedla pro agenturu Reuters sedmnáctiletá Luciana, která v centru pro děti pracuje. "Ale přála jsem si, aby s ním přijeli i (jeho synové) William a Harry," dodala. Před princovou eskortou projížděl uličkami chudinské čtvrti nákladní vůz, který rozstřikoval přípravek proti hmyzu. Brazilci tak chtěli svého hosta ochránit před komáry šířícími horečku dengue. V Rio de Janeiru na ni už zemřelo 24 lidí a stovce dalších způsobila bolesti a trvající teploty. Britové se obávali nejen komárů. Konzulát málem princovu návštěvu chudinské čtvrti zrušil, protože se v ní krátce předtím strhla přestřelka mezi policií a ozbrojenými muži podezřelými z krádeže. Nakonec se následník britského trůnu přece jen objevil a přivítaly ho obrovské davy dospělých i dětí.
</TEXT>
<HEADING>
Oběd s prezidentem
</HEADING>
<TEXT>
Později Charles navštívil rafinerii v zálivu Guanabara. Tam probíhá speciální britský projekt, který je součástí národního programu na odstranění škod způsobených ropnou havárií. Během dne se ještě stihl zastavit v brazilském hlavním městě Brasilia, kde poobědval s prezidentem Fernandem Henriquem Cardosou v jeho sídle na břehu jezera. Včera Charles podnikl výlet do národního parku na říčním ostrově Bananal, který je jedním z největších na světě. Ostrov je domovem velkého množství živočichů a rostlin, řada z nich je na seznamu ohrožených druhů. Poté následník britského trůnu odletěl na třídenní návštěvu Mexika.
Později Charles navštívil rafinerii v zálivu Guanabara. Tam probíhá speciální britský projekt, který je součástí národního programu na odstranění škod způsobených ropnou havárií. Během dne se ještě stihl zastavit v brazilském hlavním městě Brasilia, kde poobědval s prezidentem Fernandem Henriquem Cardosou v jeho sídle na břehu jezera. Včera Charles podnikl výlet do národního parku na říčním ostrově Bananal, který je jedním z největších na světě. Ostrov je domovem velkého množství živočichů a rostlin, řada z nich je na seznamu ohrožených druhů. Poté následník britského trůnu odletěl na třídenní návštěvu Mexika.
</TEXT>
</DOC>
<DOC>
<DOCID>LN-20020306063</DOCID>
<DOCNO>LN-20020306063</DOCNO>
<DATE>03/06/02</DATE>
<GEOGRAPHY>WELLINGTON</GEOGRAPHY>
<TEXT>
Téměř padesát let poté, co na Mount Everest vystoupili Edmund Hillary a nepálský šerpa Tenzing Norgay, jsou podle agentury AP připraveni zdolat tento vrchol i jejich potomci. Edmundův syn, horolezec Peter Hillary společně s Tenzingovým vnukem Tašim se pokusí dosáhnout nejvyššího vrcholu světa příští měsíc. Jejich výstupem budou zahájeny celoroční oslavy padesátého výročí od prvovýstupu. Peter Hillary bude stoupat k vrcholu po stejné cestě jako jeho otec. Taši Tenzing půjde společně se švédskou expedicí jinou cestou. Setkat se mají až na vrcholku.
</TEXT>
</DOC>
<DOC>
<DOCID>LN-20020306064</DOCID>
<DOCNO>LN-20020306064</DOCNO>
<DATE>03/06/02</DATE>
<GEOGRAPHY>LONDÝN</GEOGRAPHY>
<TEXT>
Trapnou neznalost prokázala při rozhovoru s americkým novinářem populární zpěvačka Britney Spearsová, když na sebe nechtěně prozradila, že netuší, kdo je Yoko Ono. Když se novinář zeptal snoubence Spearsové, člena skupiny 'N Sync Justina Timberlakea, zda je pro něho Britney někým, jako byla Yoko Ono pro Johna Lennona, vyhrkla zpěvačka bezděčně: "Kdo je to Yoko Ono?" Novinář se nevzdal a pokusil se Britney přirovnat k Lindě McCartneyové. Ani toto jméno však Spearsové nic neříkalo, a tak se jen kvapně omluvila za neznalost s poukazem na své mládí.
</TEXT>
</DOC>
<DOC>
<DOCID>LN-20020306065</DOCID>
<DOCNO>LN-20020306065</DOCNO>
<DATE>03/06/02</DATE>
<TEXT>
Slova českého premiéra jsou pozoruhodná spíše svou falešností a chladným kalkulem než bezmeznou odvahou. Zeman se honosí tím, že prý nahlas a bez okolků říká to, co si sice mnozí myslí, ale bojí se ke svým názorům veřejně přihlásit. Jenže právě to je typický produkt zemanovské scénografie. Je možné mu věřit jen tehdy, pokud z jeho autoportrétu neodstraníme bohatě zlacený rám ozařující stokrát opakovaná klišé. Bez této iluminace je Zeman běžný demagog, který staví na odiv odvahu tam, kde jí není třeba, kde hra na pravdu naopak jen maskuje zbabělost, která dokáže říkat nahlas jenom to, co je apartní, co se leskne a co je na první pohled mnohem pravdivější. Tedy snadno zapamatovatelné heslo, primitivní zjednodušení, zkrátka polopravdu. Je to tak snadné: Arafat nepochybně podporoval a dodnes asi podporuje teroristické útoky proti civilistům. Jenže terorismus je jiný druh násilí než nacismus. Henleinova strana byla v předválečné republice zcela jistě instrumentem nacistického Německa. Jenže po válce byli potrestáni všichni sudetští Němci bez výjimky, tedy včetně antifašistů a tak dále. Protože je zřejmé, že panu premiérovi je už všechno jedno, nemá smyslu se s ním dále přít. Ale otázku polopravd nelze pominout, zejména když Miloš Zeman tak odhodlaně zabrousil do těsně poválečných let. Je-li totiž dnes možné jeho trapnou, protože kašírovanou odvahu snadno demaskovat, je to především proto, že se i v oněch temných dobách slepé msty našel někdo, kdo prokázal odvahu skutečnou. Jmenoval se Michal Mareš a v Peroutkově Dnešku, navazujícím na předválečnou Přítomnost, publikoval celou řadu reportáží z pohraničí. Věcných a nemilosrdných. Jejich autor v nich popisoval zcela konkrétní případy zvůle a bezdůvodného násilí, jehož se dopouštěli různí zdivočelí rudí gardisté. Vlastně to byl jeden z prvních případů opravdové investigativní žurnalistiky u nás. A bylo k tomu třeba hodně odvahy. To se také později ukázalo: hned po únorovém převratu byl Michal Mareš odsouzen na sedm let. S pravdou v politice je to velmi zvláštní: není to vždy jen shoda s veřejným míněním. Tím méně je pravdou každá polopravda, která nahrazuje samostatné uvažování a namísto něho nabízí efektní zjednodušení. Především ale: o odvaze je možné mluvit jenom tam, kde se jejím vyslovením člověk vystavuje nějakému nebezpečí. A pravdy pana premiéra jsou v tomto ohledu podivuhodné: ohrožují totiž jiné. Pro své pravdy by Miloš Zeman klidně rozbil podruhé Rakousko a znemožnil Českou republiku na prahu vstupu do EU. A nazývat něco takového odvahou je přinejmenším značně zpozdilé. Protože nejde o nic jiného než o odpudivou stránku předvolebního boje. Pěkně zastaralá čítanka...
</TEXT>
</DOC>
<DOC>
<DOCID>LN-20020306066</DOCID>
<DOCNO>LN-20020306066</DOCNO>
<DATE>03/06/02</DATE>
<TITLE>
GTS, alternativní telekomunikační operátor, přestane platit Českému Telecomu propojovací poplatky za spojení mezi sítěmi obou firem. Důvodem má být neustálé oddalování podpisu propojovací dohody ze strany Telecomu. Obě společnosti se loni na jaře nedokázaly dohodnout na uzavření řádné propojovací dohody, a proto ji musel nahradit svým rozhodnutím Český telekomunikační úřad. Rozhodnutí však Telecom v září napadl žalobou. Od tohoto okamžiku se Telecom řídí předchozí propojovací dohodou, jež je ovšem pro GTS podle jejího vyjádření nepřijatelná.
</TITLE>
<TEXT>
Předsednictvo vlády zamítlo návrh ministra průmyslu a obchodu Miroslava Grégra na manažerskou privatizaci Severočeských dolů (SD) a Sokolovské uhelné (SU), která se měla uskutečnit ještě před červnovými volbami. Uvedl to dobře informovaný zdroj. Podle informací internetového serveru týdeníku Euro se proti tomuto záměru postavil vicepremiér Vladimír Špidla a na jeho stranu se přiklonil i premiér Miloš Zeman.
Stát chce získat zbylý problematický majetek Investiční a Poštovní banky (IPB) co nejdříve. Převod posledních problémových úvěrů za zhruba 90 miliard korun má být dokončen do 19. června, uvedl pro ČTK generální ředitel Pavel Řežábek. Špatné úvěry převede na státní agenturu Československá obchodní banka, která v červnu 2000 převzala zkrachovalou IPB. "Nemám nejmenší tušení, kde pan Řežábek tuto částku vzal," říká k uvedené sumě úvěrů mluvčí ČSOB Milan Tománek.
Vivendi Universal, multimediální gigant, kvůli velkému odpisu nehmotného majetku hospodařil loni s čistou ztrátou 13,6 miliardy eur. Hrubý provozní zisk společnosti z klíčových filmových a telekomunikačních aktivit byl však lepší, než se čekalo, informoval předseda společnosti Jean-Marie Messier. Hrubý provozní zisk z hlavních mediálních a telekomunikačních aktivit vzrostl na 5,036 miliardy eur, což bylo v souladu s očekáváním.
Henkel, německý chemický koncern, vytvořil v loňském roce zisk před úroky a daní (EBIT) 885 milionů eur, což v meziročním srovnání znamená pokles o 6,8 procenta. Čistý zisk firmy se snížil o 5,7 procenta na 476 milionů eur. Výrobce pracího prášku Persil nebo parfému Sergio Tacchini dává pokles zisku do souvislosti s útlumem celosvětové ekonomiky. Letos plánuje růst zisku asi o deset procent.
Deutsche Telekom, německá telekomunikační společnost, utrpěla v loňském roce čistou ztrátu za celou skupinu 3,5 miliardy eur, zatímco v roce 2000 vytvořila čistý zisk 5,9 miliardy eur. Firma tak zaznamenala vůbec první ztrátu od roku 1996, kdy se s jejími akciemi začalo obchodovat na veřejných trzích. Čtvrté čtvrtletí se ale vyvíjelo poměrně příznivě, když zisk před daní, úroky a odpisy (EBITDA) činil 3,8 miliardy eur, což znamená meziroční nárůst o 22 procent. Deutsche Telekom má být podle neoficiálních informací jedním ze zájemců o privatizaci Českého Telecomu.
Evropská unie hrozí odvetnými akcemi na případné rozhodnutí Washingtonu zavést ochranářská opatření na dovoz oceli do USA. Předseda Evropské komise Romano Prodi poslal v pondělí prezidentovi USA Georgi W. Bushovi dopis, v němž vyjádřil obavy z důsledků, jaké by mělo zavedení kvót nebo cenových omezení na dovozy oceli ze strany USA.
České radiokom. 431,02 -0,91
Český Telecom 315,81 1,46
Česká spořitelna 391,34 0,19
</TEXT>
</DOC>
<DOC>
<DOCID>LN-20020306067</DOCID>
<DOCNO>LN-20020306067</DOCNO>
<DATE>03/06/02</DATE>
<TITLE>
Psychologickou hranici třiceti korun prolomily akcie Unipetrolu. Podle odborníků může jejich cena jít ještě níž.
</TITLE>
<GEOGRAPHY>PRAHA</GEOGRAPHY>
<TEXT>
Privatizace petrochemické společnosti Unipetrol se stává čím dál zajímavější. Části Unipetrolu mohou kromě Agrofertu a amerického gigantu Conoca získat i další společnosti. Conoco, které podpořilo Agrofert při privatizaci Unipetrolu v prosinci, má ze skupiny Unipetrolu zájem o Českou rafinérskou a Benzinu. Americká společnost přitom podle svého mluvčího Iana Fostera jedná s několika společnostmi, které by se podílely na celé transakci. Podle týdeníku Prague Business Journal (PBJ) oslovilo Conoco maďarskou firmu MOL a rakouskou OMV. Zároveň má jednat i s italskou rafinerskou firmou Agip, která s Conocem již v České republice spolupracuje. Agip, Conoco a britsko-nizozemská Shell tvoří konsorcium, které vlastní 49 procent akcií České rafinérské. Samotný Agrofert kromě Conoca s jinými investory nejedná. "Dokončujeme jednání s Conocem," uvedl generální ředitel společnosti Agrofert Andrej Babiš k tomu, zda Agrofert jedná i s dalšími společnostmi o prodeji částí skupiny Unipetrolu. Podle něj budou jednání dokončena včas. Mezi zájemci o část Unipetrolu je podle PBJ i neúspěšný kandidát v privatizaci Unipetrolu - britská Rotch Group. Podle privatizační podmínky ale nesmí nabyvatel Unipetrolu - Agrofert v následujících osmi letech rozprodávat majetek Unipetrolu pod hrozbou pokuty ve výši sto procent kupní ceny. V případě Agrofertu by případná pokuta dosáhla výše 361 milionů eur ( 11,4 miliardy korun). Výjimku může z privatizační podmínky udělit pouze vláda. Nejasná situace okolo Unipetrolu má přitom dopad na cenu akcií. "Nejistota ohledně uspořádání holdingu je vyšší, než se čekalo," říká analytik Dan Karpíšek z Komerční banky. Na pražské burze prolomily akcie Unipetrolu psychologickou hranici třiceti korun. Na konci obchodování stála jedna akcie chemické firmy zhruba 28 korun, což představuje propad o téměř sedm procent. Cena akcií Unipetrolu může přitom ještě klesat i v příštích dnech. "Bez problémů to může jít k pětadvaceti korunám za akcii i níž," říká makléř společnosti Wood &amp; Company Tomáš Karban
PRAHA - Privatizace petrochemické společnosti Unipetrol se stává čím dál zajímavější. Části Unipetrolu mohou kromě Agrofertu a amerického gigantu Conoca získat i další společnosti. Conoco, které podpořilo Agrofert při privatizaci Unipetrolu v prosinci, má ze skupiny Unipetrolu zájem o Českou rafinérskou a Benzinu. Americká společnost přitom podle svého mluvčího Iana Fostera jedná s několika společnostmi, které by se podílely na celé transakci. Podle týdeníku Prague Business Journal (PBJ) oslovilo Conoco maďarskou firmu MOL a rakouskou OMV. Zároveň má jednat i s italskou rafinerskou firmou Agip, která s Conocem již v České republice spolupracuje. Agip, Conoco a britsko-nizozemská Shell tvoří konsorcium, které vlastní 49 procent akcií České rafinérské. Samotný Agrofert kromě Conoca s jinými investory nejedná. "Dokončujeme jednání s Conocem," uvedl generální ředitel společnosti Agrofert Andrej Babiš k tomu, zda Agrofert jedná i s dalšími společnostmi o prodeji částí skupiny Unipetrolu. Podle něj budou jednání dokončena včas. Mezi zájemci o část Unipetrolu je podle PBJ i neúspěšný kandidát v privatizaci Unipetrolu - britská Rotch Group. Podle privatizační podmínky ale nesmí nabyvatel Unipetrolu - Agrofert v následujících osmi letech rozprodávat majetek Unipetrolu pod hrozbou pokuty ve výši sto procent kupní ceny. V případě Agrofertu by případná pokuta dosáhla výše 361 milionů eur ( 11,4 miliardy korun). Výjimku může z privatizační podmínky udělit pouze vláda. Nejasná situace okolo Unipetrolu má přitom dopad na cenu akcií. "Nejistota ohledně uspořádání holdingu je vyšší, než se čekalo," říká analytik Dan Karpíšek z Komerční banky. Na pražské burze prolomily akcie Unipetrolu psychologickou hranici třiceti korun. Na konci obchodování stála jedna akcie chemické firmy zhruba 28 korun, což představuje propad o téměř sedm procent. Cena akcií Unipetrolu může přitom ještě klesat i v příštích dnech. "Bez problémů to může jít k pětadvaceti korunám za akcii i níž," říká makléř společnosti Wood &amp; Company Tomáš Karban
</TEXT>
</DOC>
<DOC>
<DOCID>LN-20020306068</DOCID>
<DOCNO>LN-20020306068</DOCNO>
<DATE>03/06/02</DATE>
<TITLE>
PRAHA - Šéf Československé obchodní banky jednoznačně popřel, že by jeho společnost jakkoli usilovala o koupi bulvárního deníku Super. "Opravdu neplánujeme nakupovat žádná média, tedy ani deník Super. Pro banku by to byl stejně špatný obchod jako nákup akcií podniků, které bychom potom měli sami spravovat. Ani jedno opravdu není náš záměr," uvedl generální ředitel ČSOB Pavel Kavánek. Zprávu o zájmu ČSOB na koupi Superu zveřejnil časopis Týden s odvoláním na mluvčího banky Milana Tománka. "Hovořil jsem o této záležitosti s viditelnou nadsázkou, která přesně kopírovala povahu dotazů Týdne," shrnul Tománek. Majitelem deníku Super je společnost EPIC. Šéf společnosti Vladimír Motlík si prý cení deník na půl miliardy korun. Mediální experti ovšem tvrdí, že cena je výrazně nadnesená.
</TITLE>
<TEXT>
Rozhovor se šéfem ČSOB Pavlem Kavánkem přinesou LN v pondělí v rubrice Oběd s...
</TEXT>
</DOC>
<DOC>
<DOCID>LN-20020306069</DOCID>
<DOCNO>LN-20020306069</DOCNO>
<DATE>03/06/02</DATE>
<TEXT>
Na 4000 řeckých zemědělců z celé země se shromáždilo v centru Atén. Producenti tabáku, bavlny, obilnin a citrusového ovoce, kteří se sjeli v 55 autobusech ze všech zemědělských oblastí Řecka, se shromáždili před parlamentem, který střežily zesílené policejní jednotky.
</TEXT>
</DOC>
<DOC>
<DOCID>LN-20020306070</DOCID>
<DOCNO>LN-20020306070</DOCNO>
<DATE>03/06/02</DATE>
<TITLE>
říká vrchní ředitel Václav Srba, muž, který je na ministerstvu financí odpovědný za privatizaci
</TITLE>
<TEXT>
Prodej hutnictví a energetiky nyní intenzivně řeší vláda. Na ministerstvu financí za něj odpovídá vrchní ředitel Václav Srba.
LN: Předpokládáte, že se privatizace energetiky odloží až na období po volbami, anebo v ní ještě nějak lze pokračovat?
Můj osobní názor: Výběrové řízení bylo ukončeno, aniž mělo vítěze, vzhledem k tomu, že nikdo z uchazečů nesplnil podmínky vlády, a to především podmínku minimální ceny 200 miliard korun. V této situaci má vláda tři možnosti: rozhodnout o přímém prodeji, což vzhledem k tomu, že žádný uchazeč nesplnil podmínky vlády, domnívám se, není příliš reálné. Druhá varianta je vyhlásit další výběrové řízení nebo soutěž, což se osobně domnívám, že by asi nebylo příliš užitečné prostě proto, že se jednalo s většinou významných hráčů, to znamená, že takovéto další výběrové řízení by zřejmě skončilo stejně neúspěšně jako to, které bylo uzavřeno před měsícem. Čili zbývá třetí varianta, privatizaci odložit.
LN: Nedávno říkal poslanec Hoj-dar, že nějaký zájemce nabízí za ČEZ údajně 230 miliard...
Nic konkrétního na téma 230 miliard jsem nikdy neviděl. Bohužel na toto ministerstvo ty informace nedošly.
</TEXT>
<HEADING>
LN: Kdo jsou nyní oficiální zájemci o ČEZ?
</HEADING>
<TEXT>
Kdyby bylo další výběrové řízení, ve hře jsou všechny velké společnosti v tomto oboru a může se každá přihlásit a splnit podmínky. Všichni mají možnost. Ať je to Iberdrola, EdF, British Power...
LN: Lze uvažovat i o tom, že by elektroenergetika nebyla prodána jednomu zájemci, ale více společnostem? Například EdF jaderné elektrárny a Britům tepelné? Analytici říkají, že výnos by mohl být vyšší.
Pokud jde o úvahy, že by se prodával ČEZ bez distribučních společností, já bych pokládal toto řešení za nepříliš šťastné. Ale to je můj osobní názor. A pokud jde o rozdělení na ty dvě divize, rovněž se mi nezdá, že by to bylo nějak příliš výhodné nebo užitečné. Ale samozřejmě nelze nikdy dopředu předjímat, že v nějaké konkrétní situaci konkrétní zájemci mohou prodávajícího přesvědčit o výhodnosti navrhovaného řešení.
LN: Myslíte si, že cena za ČEZ byla reálná, když je tam spousta omezení a podmínek?
Reálná cena je taková, která projde ověřením na trhu a která se ukáže jako schůdná pro uzavření obchodu. Druhá věc je to, že co je reálná cena dnes nebo byla před měsícem, se může změnit za měsíc za dva v důsledku vývoje ekonomické situace nebo v důsledku nějakých nepředvídaných okolností. Ta cena vycházela z toho, že stát není nucen prodávat rychle.
LN: Cena asi nebyla reálná, když prodej nedopadl...
Nedopadlo to proto, že žádný z uchazečů neměl stejný názor jako vláda, že cena ČEZ je 200 miliard.
LN: Myslíte si, že se to může do budoucna změnit?
Já se domnívám, že se to může změnit na obou stranách, ale v důsledku, jak říkám, nějakých dalších okolností.
</TEXT>
<HEADING>
LN: Mohou se tedy měnit i vládní podmínky?
</HEADING>
<TEXT>
Pokud bude další soutěž, je možné, že dojde k nějakému sbližování stanovisek, ale já to osobně vnímám tak, že skutečně těm zájemcům ani tak nevadily ty podmínky, resp. že existuje více než jeden zájemce, kterému nevadí doplňující podmínky, ale ztroskotalo to na té ceně.
LN: Nyní probíhá prodej Vítkovice Steel. Bude firma Osinek, kterou vlastní FNM, garantovat cenu Vítkovice Steel?
Domnívám se, že společnost Osinek si je vědoma celkové situace kolem prodeje Vítkovice Steel. To znamená, že má informaci, že Vítkovice potřebují v procesu vyrovnání (s věřiteli) získat nejméně zhruba dvě a čtvrt miliardy korun, aby mohly úspěšně dokončit vyrovnání. Tato částka je taková spodní hranice pro každého uchazeče o Vítkovice Steel. Kromě toho již v minulosti byla jedna nabídka na odkup Vítkovice Steel a ta činila tři miliardy korun, takže se domnívám, že od této částky se bude kupní cena i nabídky odvíjet.
LN: Loni byla zrušena rozběhnutá privatizace Nové huti, nyní se tak dostává na začátek...
To bylo vyvoláno tím, že bylo zapotřebí řešit celý ocelářský průmysl. Má to především aspekt mezinárodněpolitický, protože vedeme velice obtížná jednání s EU, resp. s Evropskou komisí. A má to samozřejmě i rozměr sociální, který vládu nutil právě k tomu, aby řešila celý ocelářský průmysl. V té době bylo zpracováno několik studií, jakým způsobem jej řešit. Převládal názor, že je potřeba vytvořit integrovaný celek, který dostal pracovní název Český ocelářský podnik - a tento integrovaný celek by nebylo možné vytvořit bez Nové huti. To byl důvod, proč byla pozastavena privatizace Nové huti.
LN: Nemohla být už v současnosti Nová huť prodána?
Nemyslím si, že kdyby ta privatizace nebyla pozastavená, že by dnes už byla Nová huť prodána. Ministerstvo průmyslu řadu měsíců předtím jednalo s potenciálními zájemci o Novou huť a nikdo nepřišel s konkrétním projevem zájmu. Tenkrát svůj zájem neprojevovala ani firma LNM holding, která přišla později.
LN: Myslíte si, že bude možné prodat Novou huť i s obrovským zadlužením, nebo jsou tam varianty, že by se nějak očistila?
Rozhodně se Nová huť nebude očišťovat před zahájením prodeje. Otázka prodeje je záležitostí dvou stran: prodávajícího a kupujícího. Nelze tedy vyloučit, že v tom procesu přípravy prodeje Nové huti bude potřeba řešit některé záležitosti, o kterých hovoříte. Nová huť je podstatně zadlužená a je to otázka IFC (součást Světové banky pozn. red.) a především syndikátu bank. Pochopitelně věřitelé tam mají silnou pozici a proces prodeje se bez souhlasu věřitelů v podstatě realizovat nedá.
LN: Takže při prodeji se bude spolupracovat s IFC a ostatními velkými věřiteli...
Je potřeba s nimi dosáhnout dohody. Je potřeba řešit například zástavy majetku.
</TEXT>
</DOC>
<DOC>
<DOCID>LN-20020306071</DOCID>
<DOCNO>LN-20020306071</DOCNO>
<DATE>03/06/02</DATE>
<TITLE>
Na prestižním autosalonu se veřejnosti představují budoucí prodejní trháky, nechybějí
</TITLE>
<TEXT>
Událost roku. Světové automobilky se na právě začínajícím mezinárodním ženevském autosalonu snaží předvést v co nejlepším světle. Boleslavská Škoda předvedla studii sportovního čtyřmístného kupé na podvozku modelu Superb.
ŽENEVA (od zvláštního zpravodaje LN ve Švýcarsku) - Novinářskými dny včera odstartoval 72. ročník Mezinárodního autosalonu Palexpo v Ženevě. Během výstavy, která je odbornou veřejností považována za nejdůležitější motoristickou událost roku, se představí na 32 světových novinek z oblasti osobních automobilů a dalších 19 si jich odbude svou evropskou premiéru. Kromě toho zde prezentují své produkty i další výrobci z ostatních odvětví souvisejících s automobilovým průmyslem, kteří předvedou přes padesát světových novinek. Celkem se v Ženevě prezentuje na ploše 93 000 m 2 900 značek a 250 vystavovatelů z více než 30 zemí světa. Pokud bychom měli autosalon charakterizovat dvěma slovy, pak jsou to především prostor a výkon. Výrobci zde představili několik velkoprostorových automobilů nové generace. Velké pozornosti se těšil především společný projekt koncernu PSA a Fiatu, z něhož vzešly nové modely Fiat Ulysse, Citroën C8 a Peugeot 807. Obdiv si vysloužil sedmimístný Peugeot 307 SW i představa Fordu o ideálním autu do města pod názvem Fusion. Početné zastoupení zde mají i automobily typu kombi, jako jsou například Peugeot 206 SW či Mazda 6 SW. O tom, že se evidentně stupňují nároky na výkon automobilů, svědčí řada představených dynamicky zaměřených modelů. Jedná se jak o špičkové verze běžných aut, tak o ryze sportovní speciály. Za zmínku jistě stojí Audi RS 6, Opel Vectra GTS, Mazda 6, Mercedes-Benz CLK 55 AMG, ze speciálů pak Peugeot RC, Mazda RX8, Maserati Coupe GT, koncept Nissan Skyline GT-R či modifikované Ferrari Maramello pod označením 575M. Nechyběly ani populární vozy kategorie SUV jako Volvo XC 90, koncept Nissan Yanya či Kia Sorento. Pro veřejnost bude výstaviště autosalonu otevřené od zítřka až do 7. až 17. března, dospělí zaplatí za vstup 12 SFR, děti pak 7 SFR.
</TEXT>
</DOC>
<DOC>
<DOCID>LN-20020306072</DOCID>
<DOCNO>LN-20020306072</DOCNO>
<DATE>03/06/02</DATE>
<TITLE>
Šéfdesignér Škodovky Thomas Ingenlath hovoří o novém kupé
</TITLE>
<TEXT>
Velkou pozornost médií vzbudila na mezinárodním autosalonu studie sportovního kupé pod názvem Škoda Tudor. Zda se dočkáme její výroby, se Lidové noviny ptaly hlavního designéra mladoboleslavské automobilky Thomase Ingenlatha.
LN: Stalo se již tradicí, že se Škodovka snaží na důležitých automobilových výstavách něčím nečekaně šokovat motoristickou veřejnost. Loni to byla studie Škoda Montreux, letos je to Škoda Tudor.
V případě představení studie Montreux jsme chtěli především získat zpětnou odezvu na to, jak bude veřejnost reagovat na velký luxusní model. Šlo o to, abychom ještě před uvedením superbu mohli doladit některé maličkosti podle názorů veřejnosti. Letos je situace jiná, Škodou Tudor jsme veřejnosti chtěli ukázat něco z našich snů, chtěli jsme lidi vtáhnout do dění v našem designérském studiu.
LN: Škoda Tudor se podle vyjádření vedení Škody Auto vyrábět nebude. Co brání tomu, aby se tento sportovní model vyráběl?
Samozřejmě otázkou je, co chce vůbec Škodovka opravdu vyrábět. Kdybychom přišli s tím, že tudor vyrábět budeme, určitě byste se ptali, zda je to pro značku Škoda ten pravý segment. Nemůžeme se zabývat pouze tvrdými fakty, jako jaké máme náklady, co vyrábět za motory, jaké převodovky. Musíme se také učit, přemýšlet, rozvíjet fantazii a hledat fascinaci a k tomu slouží právě takové studie. Když jsme prezentovali Škodu Superb, spoustu lidí překvapilo, že ji vůbec budeme vyrábět. Brali ji jako zhmotnění naší futuristické vize. Tudorem chceme lidem ukázat, že umíme jít ještě dál, že naše hranice fantazie jsou daleko širší. Půvab tkví právě v tom, že si lidé nakonec řeknou: Ale ano, vždyť ono by se to vyrábět mohlo... Chci zkrátka rozbít ten úzký rámec, který vymezuje Škodu.
LN: V Česku se lze často setkat s názorem, že design superbu byl hodně ovlivněn koncernem VW a z tohoto důvodu se superb podobá Volkswagenu Passat. Představuje Škoda Tudor to, jak by mohly škodovky vypadat bez koncernových omezení?
Problém je trošku jinde. Právě díky tomu, že se jedná o studii, jsme neměli ničím svázané ruce a ukázali jsme, že můžeme svobodně tvořit, svobodně myslet. Samozřejmě pokud se rozhodnu něco vyrábět, dostávám se do daleko větších omezení. Musím zohlednit náklady, to, kdo by si vůz koupil, apod. A tato omezení, ne koncern VW, mě nutí daleko více a jinak přemýšlet. Kouzlo studie spočívá právě v tom, že se můžeme od všeho osvobodit, můžeme daleko více vzlétnout.
</TEXT>
</DOC>
<DOC>
<DOCID>LN-20020306073</DOCID>
<DOCNO>LN-20020306073</DOCNO>
<DATE>03/06/02</DATE>
<TITLE>
Lidové noviny zjišťovaly, zda je výhodnější pořídit nový automobil na leasing, či si vzít spotřebitelský úvěr od banky
</TITLE>
<HEADING>
TÉMA LN: Jak nejvýhodněji koupit auto
</HEADING>
<TEXT>
Více než polovinu nových aut pro osobní potřebu si zákazníci u nás pořídí prostřednictvím leasingu. V oblasti leasingu osobních aut panuje velká konkurence a podmínky jsou stále výhodnější.
PRAHA - Stojíte-li v současné době před problémem, jakým způsobem si pořídit automobil, v podstatě se nabízejí tři možnosti: nákup za hotové, na leasing nebo pomocí spotřebitelského úvěru. Každá varianta má své výhody a nevýhody, u automobilů však v poslední době nabývá na významu především leasing. Z hlediska celkové částky, kterou kupující za vůz zaplatí, je nejvýhodnější nákup za hotové. Kupující nemusí platit žádné úroky ani navýšení, a jediným problémem tak pro něj zůstává sehnání dostatečné hotovosti. Některé společnosti dokonce při platbě v hotovosti poskytují i slevu (ta se většinou pohybuje v rozmezí 1 - 3 % z kupní ceny vozu), podle autoprodejce Václava Opála se však jedná spíše o ojedinělý jev. "Mezi klienty opravdu panuje představa, že je pro prodejce výhodnější prodej za hotové, a na tomto základě požadují slevu. Málokdo si však uvědomí, že v případě leasingu zaplatí leasingová společnost prodejci nejen celou cenu vozidla, ale navíc přidá i zprostředkovatelskou provizi", vysvětluje Václav Opál.
</TEXT>
<HEADING>
Leasing, nebo půjčku od banky?
</HEADING>
<TEXT>
Zaplatit vysokou částku v hotovosti si dnes může dovolit jen málokdo. Většina lidí má ušetřenou pouze část z ceny auta a na zbytek si potřebuje nějakým způsobem vypůjčit a peníze bude postupně splácet. V takovém případě je nutné se rozhodnout, zda si na vůz vypůjčit peníze od banky, či si auto pořídit na leasing. Zatímco ještě před několika měsíci byly spotřebitelské úvěry cenově o něco výhodnější nebo srovnatelné s leasingem, dnes situace hovoří spíše pro leasing. Podle materiálů Asociace leasingových společností ČR (ALS ČR) bylo u nás v loňském roce pořízeno 55 procent všech nových automobilů pro osobní potřebu právě pomocí leasingu. "Leasing osobních automobilů je vůbec nejrozvinutějším odvětvím leasingového trhu v Česku. Osobní auta tvoří téměř polovinu všech věcí, které u nás byly na leasing pořízeny, a můžeme říci, že jsme se v této oblasti během deseti let vyrovnali západní Evropě. Díky velké konkurenci v tomto odvětví dnes leasing představuje nejjednodušší cestu k pořízení automobilu a nabízí i nejvýhodnější podmínky - je dostupný prakticky během několika hodin, podmínky lze přizpůsobit požadavkům zákazníka, nabízí řadu doprovodných služeb, např. levnější pojištění, asistenční služby apod. Ve většině případů je dnes už i levnější nebo stejně drahý jako úvěr," říká tajemník ALS ČR Jiří Pulz.
</TEXT>
<HEADING>
Leasing je rychlejší
</HEADING>
<TEXT>
Vyřízení leasingu na automobil je daleko jednodušší a rychlejší než v případě úvěru. Pokud máte potvrzení o výši příjmů, je otázkou prakticky několika hodin. U úvěrů banky naopak vyžadují u vyšších částek většinou ručitele, zástavní právo ke vkladu či nemovitosti, navíc musí žádost projít složitým schvalovacím procesem, jehož výsledek není zaručen. A poplatky za vyřízení a správu úvěru se mohou pohybovat i v řádech tisíců korun. U leasingu se zákazník stává majitelem vozu až po zaplacení všech splátek a zůstatkové ceny, do té doby je vůz majetkem leasingové společnosti a klient si ho pouze pronajímá. Z toho plynou omezená dispoziční práva a na veškerou manipulaci je třeba mít souhlas pronajímatele. Z tohoto důvodu je také nutné podle zákona sjednat na vůz havarijní pojištění. To je u většiny leasingových společností zahrnuto do měsíčních splátek, zákazník si samozřejmě může pojistit vůz i sám, zpravidla se ale dostane na daleko vyšší ceny, protože nemá množstevní slevy jako leasingová společnost. U spotřebitelského úvěru nutnost havarijního pojištění odpadá. Zákazník je majitelem vozu hned od začátku a v případě, že klient přestane splácet, věřitel (banka) nemůže zabavit automobil tak lehce jako u leasingu. Proto je získání úvěru obtížnější a dnes už i dražší. Úrokové míry se totiž běžně pohybují v rozmezí 12 až 16 procent za rok. Spotřebitelský úvěr se tak vyplatí pouze v případě, že se jej podaří získat s velmi nízkou úrokovou sazbou. Leasingové společnosti navíc ke smlouvě nabízejí i řadu doprovodných služeb, jako jsou například asistenční služby, pohonné hmoty či zimní pneumatiky zdarma. Vzít si na pořízení automobilu spotřebitelský úvěr je tak v současné době spíše výjimečné, což potvrzují i zástupci bankovních ústavů. "Spotřebitelský úvěr klienti využívají spíše na pořízení jiných předmětů do domácnosti, v případě automobilu existují výhodnější možnosti - např. leasing. Spíše se setkáváme s tím, že klienti mají na vůz peníze našetřené a chybí jim třeba 100 tisíc Kč, na jejichž získání využijí právě úvěr," dodává ing. Pavel Hejzlar z ČSOB.
Co je výhodnější - pořídit si automobil na leasing, nebo na spotřebitelský úvěr od banky?
Pořizovací cena - 309 900 Kč
LEASING NA ŠKODU FABIA COMBI 1.4 MPI 36 MĚSÍCŮ
</TEXT>
<HEADING>
36 měsíců měsíční splátka* náklady celkem*
</HEADING>
<TEXT>
V současné době představuje pořízení automobilu na leasing nejrychlejší a nejjednodušší cestu. Díky velké konkurenci mezi leasingovými společnostmi se leasing stává i cenově výhodnější než spotřebitelské úvěry, měsíční splátky u leasingu navíc zahrnují i havarijní pojištění vozidla. Leasingové firmy ke smlouvě nabízejí i řadu doplňkových služeb, jako například asistenční služby, pohonné hmoty či zimní pneu zdarma. * uvedené měsíční splátky a celkové náklady zahrnují i částku za havarijní pojištění vozidla během trvání leasingové smlouvy
V současné době představuje pořízení automobilu na leasing nejrychlejší a nejjednodušší cestu. Díky velké konkurenci mezi leasingovými společnostmi se leasing stává i cenově výhodnější než spotřebitelské úvěry, měsíční splátky u leasingu navíc zahrnují i havarijní pojištění vozidla. Leasingové firmy ke smlouvě nabízejí i řadu doplňkových služeb, jako například asistenční služby, pohonné hmoty či zimní pneu zdarma. * uvedené měsíční splátky a celkové náklady zahrnují i částku za havarijní pojištění vozidla během trvání leasingové smlouvy
</TEXT>
</DOC>
<DOC>
<DOCID>LN-20020306074</DOCID>
<DOCNO>LN-20020306074</DOCNO>
<DATE>03/06/02</DATE>
<TITLE>
test auta
</TITLE>
<TEXT>
100 let působení v motoristickém sportu oslavila vloni mladoboleslavská automobilka. Do prodeje k této příležitosti připravila speciální limitovanou sérii Škoda Octavia RS - WRC Edition.
Příznivcům automobilových závodů připravili v Mladé Boleslavi ke 100. výročí Škoda Motorsportu malý dárek. Sériové sportovní Octavii RS, která se na silnicích pohybuje spíše nenápadně, totiž propůjčili tytéž barvy, s jakými se Škodovka účastní podniků seriálu mistrovství světa v automobilových soutěžích. Pokud patříte k těm, kteří si občas na silnici neodpustí malou provokaci, pak u Octavie RS z limitované série WRC si můžete být jistí, že vizáž auta podobná té ze závodních speciálů Bruna Thiryho a Armina Schwarze vzbudí mezi motoristy rozhodně pozdvižení. Ke stému výročí se vyrobilo přesně sto kusů. Zásadní změny lze zaznamenat u této série oproti běžnému "eresu" pouze z vnějšku, základní komponenty podvozku ani pohonné jednotky se nezměnily. Dravější a sportovnější výraz podtrhují sedmnáctipalcová kola z lehkých slitin značky Spider s bílým lakováním a pneumatikami o rozměru 205/50 R17. Na výjimečnost vozidla upozorňuje identifikační štítek umístěný na přístrojové desce, jenž označuje pořadí vozu ve stokusové sérii. Součástí výbavy jsou xenonové světlomety s čirým sklem, dynamickou regulací výšky a ostřikovači. Bohatá výbava zahrnuje i samočinnou klimatizaci, vyhřívaná přední sedadla, přípravu na mobilní telefon a radiopřijímač s CD přehrávačem. Z bezpečnostních prvků nechybí vypínatelný elektronický stabilizační systém, boční airbagy či alarm.
</TEXT>
<HEADING>
Octavia zvládá klidnou i sportovní jízdu
</HEADING>
<TEXT>
I pod kapotou "WRC-éčka"se usadil přeplňovaný benzinový čtyřválec o objemu 1,8 litru, jehož výkon byl vyladěn ze 150 na 180 koní. Velice pružná pohonná jednotka vyniká schopností akcelerace prakticky při jakýchkoliv otáčkách a při klidném tempu není problém dostat se na spotřebu okolo 7 l na 100 km. I při sportovní jízdě lze průměrnou spotřebu udržet na přijatelné hranici 12 l. Největší sílu dostává motor od 3500 1/min a ochotně se vytáčí až do 7000 1/min, kdy zasahuje omezovač. Rychlost 100 km/h atakuje za necelých 8 vteřin, o chvíli později se již řítíte rychlostí 170 km/h, stále ještě na třetí převodový stupeň. Hranici 200 km/h pokoříte záhy, ani za touto hranicí vůz neztrácí ochotu dále zrychlovat. Ručička tachometru se zastaví až na hodnotě 250 km/h. Důležité je, že i při takto vysokých rychlostech si vůz zachovává jisté jízdní vlastnosti. Na silnější boční vítr reaguje sice drobným zavlněním, jinak je ale klidný a v přímém směru ho bezpečně drží zadní spoiler. Problémy nemá ani s podélnými nerovnostmi, na příčných se projeví tvrdší naladění podvozku. Jistá je octavia i v zatáčkách. Podvozek snížený o 15 mm a dodatečné výztuhy karoserie za zadními sedadly umožňují rychlý průjezd bez většího náklonu a vozu trvá poměrně dlouho, než se dostane díky lehké zádi na hranici smyku. Řidič je však na smyk včas upozorněn a situaci může při vypnutém ESP lehce korigovat protipohybem volantu či ubráním plynu. Kotoučové brzdy s ABS plně odpovídaly zaměření vozu a jejich účinnost neslábla ani při intenzivním opakovaném použití.
Škoda Octavia RS WRC Edition
Rozměry: 4507x1731x1413 mm
Hmotnost (pohotovostní/celková): 1325/1810 kg
Motor: zážehový přeplňovaný čtyřválec o objemu 1781 cm 3
Maximální výkon: 132 kW (180 k) při 5500 1/min
Max. točivý moment: 235 N.m při 1950-5000 1/min
Nejvyšší rychlost: 235 km/h
Zrychlení (0 - 100 km/h): 7,9 s
Spotřeba paliva (město/mimo město/kombinace): 10,8/ 6,4/ 8,0 l/100 km
Objem zavazadlového prostoru: 528 l
Objem palivové nádrže: 55 l
Cena testovaného vozu: 895 000 Kč
</TEXT>
</DOC>
<DOC>
<DOCID>LN-20020306075</DOCID>
<DOCNO>LN-20020306075</DOCNO>
<DATE>03/06/02</DATE>
<TITLE>
V České republice leasingové společnosti nepotřebují ke své komerční činnosti zvláštní licenci. Výběr není proto možné konzultovat se žádným ze státních orgánů. Obecně platí, že není žádoucí vstupovat do leasingového vztahu se společností, která není dostatečně kapitálově vybavená a nemůže se vykázat delším působením na trhu a profesionálně vybaveným personálem. Vyplatí se věnovat pozornost hospodářským výsledkům příslušné společnosti a seznámit se s jejím komoditním zaměřením, což může souviset se zajímavými doprovodnými službami. Za pozitivní je považováno členství leasingové společnosti v leasingové asociaci, která přispívá k odbornosti pracovníků členských společností a napomáhá ke kontrole jejich činnosti z hlediska právních předpisů i podnikatelské etiky. Při výběru je důležité porovnání cenových nabídek několika leasingových společností. Klíčovým ukazatelem je přitom především výše první navýšené splátky a koeficient navýšení. Ten informuje, o kolik bude za leasovanou věc zaplaceno více než při koupi za hotové. Výhodnost nabídky nelze posuzovat jen podle koeficientu navýšení, protože firmy do jeho výpočtu ne vždy zahrnují veškeré platby. Porovnávat bychom měli všechny platby. Tedy nejen zálohu, měsíční splátky, zůstatkovou hodnotu, ale i výši případného poplatku za zprostředkování a sepsání leasingové smlouvy a případně další poplatky. Ověřte si, jaké vám hrozí penále při prodlení plateb (od 0,003 % do 1 % z dlužné částky denně) nebo jaké zaplatíte poplatky při případném ukončení leasingové smlouvy třeba z důvodu odcizení vozidla nebo havárie s totální škodou. Důležitá je i skutečnost, zda leasingová firma zaručuje neměnnost splátek v průběhu trvání smlouvy i v případě inflace nebo změny úrokových sazeb.
</TITLE>
<HEADING>
VÝHODY LEASINGU
</HEADING>
<TEXT>
+ leasing je dostupnější než úvěr, vyřízení je téměř okamžité + leasing je pružný v závislosti na platební schopnosti nájemce + leasing umožňuje zkrácené odepisování investice a její rychlejší obnovu + leasing je výhodný z daňového hlediska, splátky lze řadit do nákladů + k pořízení věci není třeba velká finanční hotovost a náklady na pořízení se rozloží na delší dobu
NEVÝHODY LEASINGU
- pořízení věci prostřednictvím leasingu je dražší než při platbě v hotovosti
- na nájemce je přenesena řada vlastnických rizik
- nájemce má omezená užívací práva, protože předmět není jeho majetkem až do splacení
- nájemce nemůže vypovědět smlouvu, popřípadě jen s vysokým penálem
- při bankrotu leasingové společnosti musí nájemce vrátit předmět pronajímateli a jednat o vyrovnání - k úpravě předmětu je nutný souhlas pronajímatele
Za jakých podmínek nabízejí banky úvěry
</TEXT>
<HEADING>
ČSOB
</HEADING>
<TEXT>
Spotřební úvěr: je určen fyz. osobám nepodnikajícím, možnost získat účelové i neúčelové úvěry minimální výše: od 20 000 Kč maximální výše: až 750 000 Kč, do 450 000 Kč možnost získat účelový úvěr bez zajištění, bez udání účelu pak do 150 000 Kč doba splatnosti: podle délky trvání úvěru od 1 až do 6 let úroková sazba: 12,50 % zajištění: prohlášení ručitele, zástavní právo ke vkladu v bance, zástavní právo k nemovitosti; banka nabízí pojištění úvěru
Komerční banka
Osobní úvěr: slouží k financování osobních (tedy nepodnikatelských) potřeb klientů, jsou účelové (hotovostní čerpání) i neúčelové (bezhotovostní čerpání)
minimální výše úvěru: 50 000 Kč maximální výše úvěru: 500 000 Kč doba splatnosti: u anuitního způsobu splácení maximálně 72 měsíců, u jednorázového způsobu splácení také úroková sazba: stanovena jako pevná, v současnosti 11,70 % zajištění: ručitelským prohlášením, zástavním právem k pohledávce apod; úvěry do 70 000 Kč jsou obvykle poskytnuty bez ručitele.
</TEXT>
</DOC>
<DOC>
<DOCID>LN-20020306076</DOCID>
<DOCNO>LN-20020306076</DOCNO>
<DATE>03/06/02</DATE>
<TITLE>
Jsem zaměstnána jako recepční v hotelu, který patří soukromníkovi. Minulý měsíc nám oznámil, že celý podnik prodává akciové společnosti a že zaměstnavatelem bude od příštího měsíce tato společnost. Mělo dojít k rozvázání pracovního poměru a k novému uzavření smlouvy a mělo nám být vyplaceno odstupné?
</TITLE>
<TEXT>
Váš zaměstnavatel využil svého práva a převedl své podnikání v souladu s obchodním zákoníkem na jiný subjekt. Tento postup zákoník umožňuje a spojuje s ním určité právní následky. V ustanovení paragraf 249 zakotvuje pravidla platná pro přechod práv a povinností z pracovněprávních vztahů. Na základě těchto ustanovení na nabyvatele podniku přechází práva a povinnosti z pracovněprávních vztahů v plném rozsahu. Změnou subjektu na straně zaměstnavatele nedochází k žádné podstatné změně pracovní smlouvy - povinnými náležitostmi pracovní smlouvy jsou druh práce, místo výkonu práce a den nástupu do práce. Údaje o smluvních stranách, tedy zaměstnavateli a zaměstnanci, jsou údaje, které slouží k identifikaci subjektů. Pokud se provdáte, změní se vaše jméno, nezmění se však pozice u zaměstnavatele, stejně tak pokud zaměstnavatel změní jméno či právní formu, nic se nezmění na tom, že je to stále on, s kým jste ve smluvním vztahu. Obdobná situace nastává i v případě, že podnik je převeden na jiný podnikatelský subjekt - ten, kdo je vázán osobním výkonem práce, jste vy, nikoli váš zaměstnavatel. Zaměstnanec musí být stále týž (nemůžete být vyměněn za svého strýčka), ale zaměstnavatel se v průběhu doby měnit může. Může změnit svůj název, právní formu, ale může i veškerá práva převést na jiný subjekt. Vás jako zaměstnance změna zaměstnavatele nepostihne. Zůstane vám vaše práce i plat. Na začátku se změní jen nejvyšší vedení. I v případě, kdy nový zaměstnavatel usoudí, že vaše služby již dále nepotřebuje a dá vám výpověď, budete mít nárok na odstupné. Jiná situace by nastala, kdyby váš současný pan majitel končil svou činnost - třeba proto, že má dluhy. V tom případě pak může dát všem výpověď, ale pro některé z vás domluví, že vás nový nájemce zaměstná. Pak by přicházelo v úvahu rozvázání pracovního poměru, vyplacení odstupného a uzavření nového pracovního poměru. Ve vámi uvedeném případu zaměstnavatel tuto povinnost neměl.
</TEXT>
</DOC>
<DOC>
<DOCID>LN-20020306077</DOCID>
<DOCNO>LN-20020306077</DOCNO>
<DATE>03/06/02</DATE>
<TITLE>
Byla jsem přijata na pozici středního managementu, ale nemám zkušenosti s řízením lidí. Nejsem autoritativní typ, upřednostňuji diplomacii a porozumění. Budu řídit tým cca 20 lidí. Jde o tvůrčí práci, která vyžaduje maximální nasazení. Co všechno bych si o svých zaměstnancích měla zjistit a "jak na to"?
</TITLE>
<TEXT>
Domnívám se, že nejlepší, jak si něco o svých spolupracovnících zjistit, je promluvit si s člověkem, na jehož místo nastupujete.Velmi často to možné není, ale jistá naděje tu je. Jestliže se vám podaří schůzku uskutečnit, doporučuji vám co nejvíce se ptát. Je samozřejmě možné, že tyto informace budou poněkud zkreslené. Ale ze všech zdrojů dostanete pouze subjektivní informace - neberte je proto tak doslova. Největší váhu bych přikládal chování na pracovišti. Myslím, že velmi rychle poznáte, kdo opravdu pracuje a kdo ne. Také to, kdo je v kolektivu přirozenou autoritou, kdo tým stmeluje a podobně. Velkou váhu bych v každém případě věnoval i osobním pohovorům se všemi lidmi vašeho budoucího týmu. Doporučuji tyto pohovory udělat co nejdříve po vašem nástupu a poté je pravidelně opakovat, nejlépe jednou za čtvrt roku. Během pohovorů by mělo padnout několik otázek. Velmi důležité je, co podle názoru pracovníka je na pracovišti potřeba změnit a kde bychom měli zlepšit činnost. Podstatné také je, jakým způsobem práci zjednodušit a jak funguje komunikace s ostatními odděleními. Zeptejte si i na to, jak pracovníci hodnotí společnost jako celek a jak on osobně chce přispět k lepšímu fungování oddělení. Měla byste dát "svým lidem" šanci vyjádřit se i k vaší budoucí práci: jak můžete k lepšímu fungování přispět vy jako vedoucí. Rozhodně byste neměla opomenout zeptat se, jestli mají na oddělení všechno potřebné vybavení. Rozhodně radím vyhnout se otázkám typu: kdo by podle vás měl více pracovat nebo co vám vadilo na předchozím šéfovi... Odpovědi si pečlivě zapište a pak je vyhodnoťte. Dohromady se budete vídat na poradách. Doporučuji jednu takovou hned svolat a oficiálně se představit. Existující problémy budete rozebírat paralelně jak na poradách, tak na osobních pohovorech. Zjistíte také, jak se chovají lidé ve skupině a jak mimo ni.
</TEXT>
</DOC>
<DOC>
<DOCID>LN-20020306078</DOCID>
<DOCNO>LN-20020306078</DOCNO>
<DATE>03/06/02</DATE>
<TITLE>
Firmy nejčastěji přijmou toho, kdo se o práci zajímá sám - naučte se proto jim své služby nabídnout
</TITLE>
<TEXT>
Předpovědi o vývoji nezaměstnanosti na konci roku byly velmi příznivé. Přesto v lednu počet lidí bez práce stoupl. Patříte mezi ty, kteří si z různých důvodů nové místo hledají? K úspěchu je nutné především jedno: buďte aktivní.
Bez znalosti prostředí trhu práce je hledání nového místa trochu jako sázka do loterie. Aby "to vyšlo", měl by každý zájemce především vědět, jakou pozici chce zastávat. Není to tak jednoduché, jak se na první pohled zdá. O konkrétní náplni práce svých budoucích zaměstnanců někdy nemají jasno ani sami zaměstnavatelé. Dobrou pomůckou může být Integrovaný systém typových pozic (www. istp.cz). Zájemce o místo se zde může seznámit s konkrétní náplní práce jednotlivých pozic, rozsahem kompetencí a nejčastěji plněnými pracovními úkoly.
</TEXT>
<HEADING>
Nejdůležitější je zaujmout
</HEADING>
<TEXT>
O důležitosti přípravy na přijímací pohovor jsme již v této příloze informovali. Prvním předpokladem je být k přijímacímu pohovoru pozván. Při náboru nových pracovníků používají zaměstnavatelé všechny informační kanály. Záleží na typu a velikosti firmy a na zažitých postupech. Podle výzkumu, který zpracoval tým autorů v rámci projektu Uplatnění absolventů: analýza a výhled, jsou preference zaměstnavatelů jednoznačné. Největší šanci mají ti, kteří se o práci přihlásí sami. Autoři studie z tohoto faktu usuzují na zhoršenou situaci na trhu práce nabídka pracovních sil výrazně převyšuje poptávku. Nezanedbatelným faktorem je ale i stereotyp při náboru nových pracovních sil. Úřady práce i soukromí zprostředkovatelé, personální agentur, si své místo už sice vydobyli, ale řada podniků a jejich personalistů zachovává postupy let osmdesátých. Je zřejmé, že tyto závěry nelze zobecnit. Podstatným faktorem je dosažené vzdělání i praxe. Mnoho personálních agentur vyhledává vysoce kvalifikované odborníky a řídící pracovníky. Na druhé straně i zájemci o dělnické profese mají šanci najít díky agenturám práci - některé jsou na ně přímo specializované. Nicméně platí, že nejjistější způsob je oslovit zaměstnavatele sám. Nábor nových pracovníků ovlivňuje i velikost podniku. Přihlásit se o práci sám se vyplatí především u středních a větších firem, kde se dá rovněž předpokládat vyšší fluktuace. Záleží také na tom, o jakou pozici máte zájem. Podle studie malé a menší firmy vůbec nerozlišují při hledaní nekvalifikovaných či odborných míst zaměstnance hledají stejným způsobem. Pro obsazování vyšších odborných pozic však přesto hledají nové lidi hlavně prostřednictvím inzerátů. Často také využívají služeb úřadů práce. Personální agentury osloví jen tehdy, pokud se jedná o skutečně vysoce kvalifikované pozice. Firmy, které zaměstnávají 100 až 250 lidí, už odlišují, jak hledat pracovníky. Také společnosti této velikosti se obracejí na personální agentury jen tehdy, pokud potřebují vrcholného manažera. Střední řídící pozice jsou většinou obsazovány prostřednictvím inzerce. Méně kvalifikovaní mají šanci získat místo prostřednictvím úřadu práce. Hodně šancí mají právě aktivní lidé - podniky si často vytvářejí vlastní databáze možných spolupracovníků, na které se v případě potřeby obracejí. Velké firmy s více než 250 zaměstnanci při hledání nových pracovníků využívají nejvíce způsobů. Prostřednictvím inzerátů hledají nové lidi na všechny pozice. Na úřady práce se obracejí jen tehdy, pokud hledají nekvalifikovanou pracovní sílu. Spolupráce s personálními agenturami je u velkých firem podstatným prvkem. Takže jak hledat místo? Každému se vyplatí sebrat odvahu a oslovit konkrétní společnost přímo. Skoro každého druhého zaměstnance si našly firmy přes úřady práce. Když k tomu budete pročítat inzeráty, určitě práci najdete.
JAK HLEDAJÍ FIRMY NOVÉ ZAMĚSTNANCE
počet inzeráty úřady personální hlásí doporučení na školách jinak zaměstnanců práce agentury se sami zaměstnanců
Poznámka: čím větší procento, tím častěji společnosti hledají nové lidi daným způsobem
Pramen: Uplatnění absolventů škol: analýza a výhled
5 způsobů, jak hledat místo
</TEXT>
<HEADING>
1. Přímé kontaktování
</HEADING>
<TEXT>
Tuto možnost využije zhruba každý desátý zájemce. Přitom řada společností upřednostňuje ty zájemce, kteří sami projeví aktivitu a zájem - firmy udávají, že tímto způsobem přijmou zhruba polovinu všech nových zaměstnanců. Předem si o podniku zjistěte všechny dostupné informace a zavolejte. Zjistěte si na internetu, jestli právě hledají nové lidi. I když třeba momentálně nemají žádnou nabídku, kontaktujte personální oddělení a zanechte jim svůj životopis. Pokud se místo uvolní, budete mezi prvními, kdo se to dozví.
Výhoda: Získáte možnost sami se prezentovat a dokázat, že máte zájem pracovat právě pro vybranou firmu.
Nevýhoda: Tento způsob je náročnější na čas i přípravu, přesto dává velkou šanci na úspěch.
</TEXT>
<HEADING>
2. Úřad práce
</HEADING>
<TEXT>
Šance najít dobré místo záleží na regionu, ve kterém bydlíte. Přesto na úřadu můžete sehnat celou řadu informací (nejenom sociální podporu). I tady se vyplatí být aktivní a zajímat se o všechny novinky.
Výhoda: Řada podniků hledá prostřednictvím úřadů práce nové lidi, spíše však na místa administrativní či dělnické profese.
Nevýhoda: Firmy často neplní ohlašovací povinnost a nezadávají své nabídky. Při vysoké míře nezaměstnanosti poptávka po práci mnohonásobně převyšuje nabídku volných míst.
3. Personální agentury
Dávno neplatí, že prostřednictvím soukromých zprostředkovatelů najdou práci jen manažeři či lidé s vysokou kvalifikací.
Výhoda: Personalista vám pomůže při výběru vhodné pozice a doporučí práci "šitou na míru".
Nevýhoda: V některých případech může dlouho trvat najít dobré místo. Šanci mají spíše obyvatelé větších měst.
4. Doporučení známých
Je to osvědčený způsob vždycky se vyplatí optat se ve svém okolí. Tento způsob je vhodný pro všechny profese.
Výhoda: Pokud se skutečně najde volné místo, máte velkou šanci, že ho získáte.
Nevýhoda: Pokud se neosvědčíte, odnese to spíše ten, kdo vám práci prostředkoval, než vy.
5. Internet
Tato oblast se velmi dynamicky rozvíjí, nabídek volných míst přibývá. Existují i servery zaměřené výhradně na studenty
Výhoda: Nabídka je denně aktualizována.
Nevýhoda: Tento způsob mohou využít jen ti, kdo mají přístup na internet. A to nejsou zdaleka všichni.
</TEXT>
</DOC>
<DOC>
<DOCID>LN-20020306079</DOCID>
<DOCNO>LN-20020306079</DOCNO>
<DATE>03/06/02</DATE>
<TITLE>
V bahně se povalují odpadky, na holých stromech visí cáry papíru a igelitu. Asi dva kilometry za Kladnem stojí o samotě v polích otlučený, dvoupatrový panelák.
</TITLE>
<TEXT>
U staré ledničky si hraje hlouček dětí, v polorozpadlém vchodu je zaparkován pokroucený dětský kočárek. Stojíme před bývalou ubytovnou masokombinátu, zvanou jednoduše Masokombinát, dnes domovem pro tzv. neplatiče města Kladna. Popraskanými skleněnými dveřmi se vchází do pusté chodby. Podlaha je pokrytá bahnem, špinavé stěny jsou rozryté nápisy. Pod stropem se táhne do útrob paneláku svazek vodovodních trubek. Zevnitř se ozývá divoká změť zvuků: hudba, dupot, křik a štěkot psů. Ve tmě chodby se rýsuje několik dveří bez klik. Za nimi jsou tzv. holobyty - místnosti o jednadvaceti metrech čtverečních bez vody a příslušenství. Sprchy s jedním bojlerem a záchody jsou na chodbě, dohromady je užívá čtrnáct rodin. V úzké místnosti se tísní na dvou postelích a dvou židlích devět lidí: dva dospělí a sedm dětí. Na prádelníku stojí televize, v koutě žhne elektrická plotýnka. Stěny zdobí svaté obrázky a šlahouny umělých květin. "Jako kdyby nás vystěhovali do pouště," popisuje Irena Ridajová (36). "Nemůžeme nikam jít, všude máme daleko a sem za námi nikdo nepřijde. Nemáme soukromí, prostě nic. Je tu nuda k zešílení. Prostě sedíme a koukáme na televizi." Rodinu Ridajových sem umístili před třemi lety, za místnost platí kolem dvou tisíc měsíčně. Práci nemají devět let, na sociálních dávkách pobírají dvaadvacet tisíc. Největším problémem je prý vymotat se z nekonečných dluhů: nesplatili ani starý, a už jim naskočí nový. "Umíte si asi představit ty nedoplatky," říká. "Někdy i několik desítek tisíc korun." Topí se totiž elektřinou, voda v domě je společná.
</TEXT>
<HEADING>
Odtud není návratu
</HEADING>
<TEXT>
Nyní žije v Masokombinátu pětatřicet rodin, převážně romských. Pouze jeden bílý muž pracuje, někteří Romové nemají práci přes deset let. Do města je přes lesy daleko, doprava jezdí šestkrát denně. Není tady telefon a do obchodu se jde dva kilometry. V magistrátní ubikaci však nežijí pouze neplatiči, ale také rodiny se kterými si Kladno nevědělo rady: o byt přišli při havárii či na něj neměli nárok. Magistrát jim sice slíbil náhradu: z paneláku se zatím ale nikdo nedostal. V bytě číslo osmnáct ve druhém patře bydlí Anna Pacíková (58) spolu s rodinou dcery s pěti dětmi. Stěny dvojpokojového bytu jsou zčernalé plísní, někde opadává i omítka. Rámy oken se odchlipují, všude je cítit těžký zápach hniloby. Podle nájemníků asi někudy zvenku zatéká, plísní jsou totiž postiženy i okolní byty. Prý nejdou odvětrat a slunce sem nikdy nesvítí. "Přeci se něco takového neudělá z hrnců," zlobí se paní Pacíková. "Úřady nám to ale nevěří. Myslí, že jsme si to udělali sami." Nájem činí i s poplatky přes tři tisíce korun. Ve druhém a třetím patře jsou totiž byty první a druhé kategorie. Dělí se o ně i dvě rodiny, některé s osmi dětmi. Na chodbě postává několik obyvatel, hlasitě se dohadují, kdo z nich vytočil víc vody a kolik na společném elektroměru prosvítil elektřiny. Menší muž s plachým úsměvem se jmenuje Andrej Krišta (43), na stočném má zaplatit šestnáct tisíc. "V životě jsem žádný dluh neměl, takové peníze ale včas dohromady nedám," krčí rameny. Pan Krišta má sedm dětí a tři vnoučata, bydlí v bytě 3 + 1. Na šachtě pracoval osmnáct let, místo ztratil po infarktu. Ke vší smůle se jim v kladenském bytě propadl strop. "Když žádám o práci, tvrdí mi že jsem starý," svěřuje se. "Manželce řeknou, že nezaměstnávají ženy a synovi oznámí: nemáme." Navíc dvě nejstarší děti vzdaly učení, měly to odtud daleko. "Jako když nás sem odhodí," říká hořce. "Je to strašný pocit: sami si už asi nepomůžeme."
</TEXT>
<HEADING>
Místo hraček odpadky
</HEADING>
<TEXT>
Kladenská radnice zřídila na své periferii podobné objekty hned čtyři. Do nákupu a rekonstrukce věnovala přes deset milionů, postupem času se ale z ubikací stal těžko obyvatelný slum plný špíny.
Navíc s dluhem kolem tří milionů korun. "To je přeci známý efekt," komentuje situaci Kálmán Daňo ze společnosti Člověk v tísni. "Pokud je sesypou do jednoho pytle, není se čemu divit." Pokoušel se o zřízení funkce domovníka, jakéhosi vajdy, který by alespoň částečně dohlížel na pořádek. Městský úřad to ale nepovolil: v domě prý nebydlí jen Romové. "Pak ale říkají, jak jsou ti lidé špatní a že s nimi vlastně nic jiného nejde dělat," stěžuje si. Podle pracovníka Člověka v tísni jsou pobytem v Masokombinátu ohroženy především děti. V takových podmínkách se jen těžko můžou učit a nikdo se jim nevěnuje. I když jich tady žije kolem stovky, nemají si kde hrát a jsou ponechány samy sobě. Dům se tak proměnil v jedno velké hřiště a za hračky slouží odpadky. "Nevědí už, co mají dělat, zapalují v domě zařízení, ryjou do zdí," říká. "Naštěstí tu nejsou drogy, to všechno ale může přijít." Jednu pozitivní událost ale místní obyvatelé přeci jen zaznamenali: pro nejmenší děti začala v domě fungovat předškolní výchova a klubovnu si tady otevřel Skaut.
</TEXT>
<HEADING>
Co by řekli voliči
</HEADING>
<TEXT>
Kladno spravuje přes čtyři tisíce bytů, 2200 neplatičů má dluh kolem třiceti milionů. "Musíme se přece nějak bránit," komentuje náměstek primátora Vladimír Formánek kladenská zařízení pro neplatiče. "Co by nám řekli voliči? Máme patnáct set žádostí o byt a pokladna není bezedná. Navíc čerpáme stomilionový úvěr." Město ale určitý stupeň solidarity přece jen ctí: na Západě prý neplatiče stěhují rovnou na ulici. "Chováme se vlastně jako komunisté: za jejich dluh jim dáme ještě ubytování," směje se náměstek. Dál se ale radnice o neplatiče nemůže nějak starat ani je dotovat, prý by pak ve městě nepostavili silnici ani vodovod. Navíc opravují tři stovky havarijních bytů. Svou situaci musí chápat i jako trest: po třech upomínkách jdou k soudu, který pak nařídí jejich vystěhování. Radniční opatření však postihuje především sociálně slabé Romy: starý dluh splácejí obtížně a naskakuje jim nový. "Vím, nemají práci ani peníze," říká. "Bílí, když na ně houknem, většinou zaplatí. Kdyby nám Romové alespoň něco odváděli, vždyť dostávají od státu příspěvek na bydlení." S romskou nesolventností si ale město ví do budoucna rady: po půlroční lhůtě půjdou už doopravdy na ulici. "My jejich celkovou situaci tady na radnici nevyřešíme," brání se náměstek Formánek. "Musíte se obrátit na pány poslance. Mám Romy rád, když sem ale někteří přijdou, mají na sobě víc zlata než odbor sociální péče dohromady."
Kladno spravuje přes čtyři tisíce bytů, 2200 neplatičů má dluh kolem třiceti milionů. "Musíme se přece nějak bránit," komentuje náměstek primátora Vladimír Formánek kladenská zařízení pro neplatiče. "Co by nám řekli voliči? Máme patnáct set žádostí o byt a pokladna není bezedná. Navíc čerpáme stomilionový úvěr." Město ale určitý stupeň solidarity přece jen ctí: na Západě prý neplatiče stěhují rovnou na ulici. "Chováme se vlastně jako komunisté: za jejich dluh jim dáme ještě ubytování," směje se náměstek. Dál se ale radnice o neplatiče nemůže nějak starat ani je dotovat, prý by pak ve městě nepostavili silnici ani vodovod. Navíc opravují tři stovky havarijních bytů. Svou situaci musí chápat i jako trest: po třech upomínkách jdou k soudu, který pak nařídí jejich vystěhování. Radniční opatření však postihuje především sociálně slabé Romy: starý dluh splácejí obtížně a naskakuje jim nový. "Vím, nemají práci ani peníze," říká. "Bílí, když na ně houknem, většinou zaplatí. Kdyby nám Romové alespoň něco odváděli, vždyť dostávají od státu příspěvek na bydlení." S romskou nesolventností si ale město ví do budoucna rady: po půlroční lhůtě půjdou už doopravdy na ulici. "My jejich celkovou situaci tady na radnici nevyřešíme," brání se náměstek Formánek. "Musíte se obrátit na pány poslance. Mám Romy rád, když sem ale někteří přijdou, mají na sobě víc zlata než odbor sociální péče dohromady."
</TEXT>
</DOC>
<DOC>
<DOCID>LN-20020306080</DOCID>
<DOCNO>LN-20020306080</DOCNO>
<DATE>03/06/02</DATE>
<TITLE>
Lidé, žijící v izolovaných enklávách na okrajích měst, kde je soustředěna chudina, se postupně adaptovali na život bez zaměstnání a bez perspektivy. Hlavním projevem životního stylu je zejména neefektivní a na přítomnost orientované nakládání s příjmem ze sociálních dávek. Například placení nájmu nebo energie není vnímáno jako priorita, přinejmenším do doby, kdy za neplacení hrozí postih. Tím, že města sestěhují několik desítek rodin, ve kterých jsou předpoklady pro formování takovýchto postojů, se problém znásobí. Vznikne místo, v němž všichni obyvatelé tíhnou ke stejným krátkodobým strategiím a vzájemně se v jejich volbě podporují, není zde nikdo, kdo by byl nositelem a příkladem nějaké alternativy. Situaci dále zhoršují konflikty a nekomunikace mezi rodinami, které zabraňují tomu, aby se objevily mechanismy svépomoci. V těchto lokalitách pak neexistuje sféra či zájem, které by byly jejími obyvateli považovány za společné. Obyvateli chudinských lokalit se stávají lidé s nejméně příznivými vzdělanostními a profesními předpoklady a tedy s nejmenšími možnostmi "chytit se a udržet" v provozu společnosti. Z mnoha různých historických důvodů se právě mezi Romy vyskytuje největší podíl lidí s těmito handicapy. Téměř ve všech městech pak navíc existuje významná skupina etnických Čechů, kteří neplatí nájem, ale ti se do ghetta dostanou jen výjimečně. Někdy mají lepší možnost vyhnout se postihu nebo si najít nové bydlení, ale většinou s nimi samospráva prostě zachází jinak než s neplatiči s romskou etnicitou. Koncentrace chudoby dostává v očích úředníků a veřejnosti etnickou nálepku: "vypadá to tam tak, jak vypadá, protože jsou to Romové". Neplacení nájmu, hromadění odpadků nebo dokonce užívání drog je vykládáno jako "romské specifikum", v řeči nejvynalézavějších populistů dokonce "romská tradice".
</TITLE>
<TEXT>
Podle obrazu obyvatel chudinských lokalit si lidé vytvářejí a potvrzují stereotyp "cikána", a ten pak žije svým vlastním životem v médiích a hospodských řečech, ztěžuje život všem Romům bez výjimky. Zabraňuje vidět a přijímat ty Romy, kteří se do prostředí českých měst bez problémů integrovali.
</TEXT>
<HEADING>
Výhody stereotypů
</HEADING>
<TEXT>
Městům tento stereotyp umožňuje zjednodušovat si práci s bydlením romských nájemníků: umisťují je do enkláv pro neplatiče, i když žádnými neplatiči nejsou. Takto umístění Romové se pak obvykle adaptují na život v neplatičské lokalitě, stanou se součástí vyloučeného společenství a tamní atmosféra letargie je pohltí. Totéž se děje při privatizaci domů, v nichž žijí Romové: nový majitel naloží obvykle stejně s neplatiči i s dobrými nájemníky. Samosprávy tak nejen spoluvytvářejí podmínky pro sociální propad některých svých občanů, ale dokonce přímo vyrábějí bezdomovce a takové nájemníky, které pak mohou označit jako "problémové" nebo "nepřizpůsobivé". V téměř každém chudinském ghettu naleznete lidi, kteří tam vůbec nemuseli být a i takové, které tam město nastěhovalo v rozporu se zákonem. Nejčastější je případ, kdy město jako majitel domu, který potřebovalo zrekonstruovat, nedodrželo podmínky pro udělování náhradního bytu a nájemníky "uklidilo" do ghetta. Lidé v ghettech žijí zcela mimo systém institucí, které jsou pro nás samozřejmé. Pojmy jako právní stát, práva menšin, informační společnost nebo "welfare state" tu nemají žádný význam. Tito lidé nemají žádný užitek ze svých práv, protože jim zcela chybí nejen základní právní gramotnost, ale dokonce i základní představa, že nějaké právo existuje a že ho lze, byť těžko, vymáhat. Fungování institucí, které zásadním způsobem ovlivňují jejich život, je jim úplně skryto, připomíná magii papírů, kterou nikdy neovládnou. Od státu dostávají sociální dávky. Jinak ale znají jen nevlídnou tvář institucí - ty vypínají elektřinu, vystěhovávají z bytu, navrhují ústavní výchovu dětí. Jednání na úřadě se téměř vždy změní v konflikt mezi žadatelem, který každý nepříznivý výsledek - i když odpovídá právu - vnímá jako příklad diskriminace nebo jako rozmar úředníka, a mezi úředníkem, který neumí s nepříjemnými sděleními pracovat a nemá zájem a schopnosti věc žadateli vysvětlit. Samosprávy, které jsou v tvorbě své bytové politiky autonomní, považují ghetta vesměs za dobré řešení svých krátkodobých problémů s neplatiči a s bydlením sociálně slabých rodin. Neuvědomují si přitom ničivé dopady "ghettoizace" chudiny, které město na dlouhou dobu postihnou: zakonzervování chudoby a nízké vzdělanosti, nárůst drobné kriminality, šíření užívání drog a prostituce, konflikty mezi obyvateli ghett a jejich okolím, chátrání celých městských čtvrtí. Když už ale ghetto vznikne, je potřeba zmírňovat problémy spjaté s jeho existencí a s životem v něm. Taková sociální práce musí být založena na vcítění a na detailním pochopení problémů klienta, musí se proto odehrávat na místě, kde klient žije, a ne v kanceláři městského nebo okresního úřadu. Sociální pracovník musí mít na starosti nanejvýš několik desítek rodin a musí mít lidský zájem svým klientům pomoci a schopnost kontrolovat dění v lokalitě nikoliv z pozice síly, ale silou své osobnosti a komunikačních dovedností.
</TEXT>
<HEADING>
Jsme na začátku
</HEADING>
<TEXT>
V České republice se model takové sociální práce, orientované na potřeby klienta, prosazuje teprve od začátku devadesátých let, a práce s chudými romskými rodinami je v úplných začátcích. Provozuje ji několik neziskových organizací, jako například brňenský Drom, nebo jednotlivci jako Kumar Vishwanathan v Ostravě. Společnost při ČT Člověk v tísni provozuje tuto službu na 22 místech po celé republice, většinou v severočeských městech. Meziresortní komise pro záležitosti romské komunity podle těchto vzorů zahájila vlastní program, který nyní zaměstnává kolem padesáti terénních pracovníků, které úkolují samosprávy a okresní úřady. Pracovník funguje pro společenství vyloučených jako neformální autorita, poradce, průvodce, organizátor. Motivuje rodiny a pomáhá jim k tomu, aby se udržely na "normální hladině fungování", především aby platily nájem a splácely dluhy. Poskytuje nebo zprostředkovává právní poradenství a pomoc, účastní se jednání s úřady, zmírňuje konflikty mezi klienty a institucemi a mezi klienty navzájem. Často spolu s dobrovolníky zajišťuje vzdělávání a různé kroužky pro děti. Přitom zásadně motivuje klienty, aby si řídili svůj život samostatně a snaží se je zapojovat do všech činností, což může změnit jejich subjektivní pocit vykořeněnosti a zbytečnosti. Pokud se podaří získat ke spolupráci příslušnou samosprávu, mohou se hranice ghetta stát propustnými: sociální pracovník má moc pomoci těm rodinám, které mají kapacitu ghetto opustit, aby tak učinily. Vzhled lokality, školní docházka dětí nebo komunikace s úřady se obvykle zlepší už po roce činnosti profesionála v místě. Nakonec je ale terénní sociální práce také cestou k tomu, aby se stalo normálním vnímat obyvatele ghett jako živé lidi, a ne jako pouhý zdroj problémů či cizorodou skupinu, které je možné připsat kolektivní záporné vlastnosti a provinění.
Projekt Terénních programů Společnosti Člověk v tísni je realizován ve spolupráci s Open Society Fund. V roce 2001 byli dalšími donátory projektu Alfred Bader, Canada Fund, Ministerstvo kultury ČR, Ministerstvo práce a sociálních věcí ČR, Nadace rozvoje občanské společnosti, Nadace VIA, Polaner Family, Velvyslanectví USA a Westminster Foundation.
</TEXT>
</DOC>
<DOC>
<DOCID>LN-20020306081</DOCID>
<DOCNO>LN-20020306081</DOCNO>
<DATE>03/06/02</DATE>
<TEXT>
V desítkách českých měst vznikají místa, kde se život stává noční můrou. Jak pro samotné lidi "uvnitř", tak pro sousedy z okolí. Politici si zatím hrají se slovy jako "nepřizpůsobiví" (používaný jen pro Romy), "holobyty" "slušný občan a romský spoluobčan". Nepátrají po tom, že neplacení nájmu i další problémy mají vždy svou příčinu. Že je možné prací s klientem, který neplatí nájem, situaci změnit, a město může získat své peníze. Dnes se nájemník jen zadlužuje a nakonec je soudně vypovězen z bytu a přestěhován do tzv. "holobytu". Je označen za "neplatiče" bez ohledu na to, zda důvodem pro neplacení byl nezájem o vlastní situaci, nemožnost po roce 1993 získat občanství, nebo závislost na vyděračských "službách" lichvářů. V případě rozsudku o vyklizení bytu bez náhrady jsou rodičům odebírány děti. Sociální práce v podání státních institucí má převážně starý úřednický charakter. Vznikají místa, která jsou jedním velkým začarovaným kruhem. V takovém prostředí vyrůstají další generace dětí. Už desítky let jsou romské děti posílány do škol pro mentálně handicapované, které jim nedávají skoro žádnou možnost budoucího pracovního uplatnění. Děti tráví volný čas na ulicích a je jim nepřímo vštěpována představa, že jejich místem pro život je sociální dno.
</TEXT>
</DOC>
<DOC>
<DOCID>LN-20020306082</DOCID>
<DOCNO>LN-20020306082</DOCNO>
<DATE>03/06/02</DATE>
<TITLE>
Desítky měst a obcí svými vyhláškami porušují zákaz diskriminace, říká Mgr. Barbora Bukovská z Poradny pro občanství, občanská a lidská práva.
</TITLE>
<TEXT>
Co zjistil průzkum vaší poradny zaměřený na diskriminaci v bydlení?
V České republice není, až na velice obecný a pouze deklarovaný zákaz diskriminace v Listině základních práv a svobod a některých úmluvách dle článku 10 ústavy, zákaz diskriminace v oblasti bydlení vůbec upraven. Nemáme například zákon srovnatelný s jinými civilizovanými zeměmi, který by vymezoval, co je diskriminací, přímou nebo nepřímou, stanovil by za ni postihy a podobně. Stát nedokáže předcházet rasové segregaci, ani ji zakázat a postihovat. Ze strany obcí dochází především k diskriminaci při přidělování obecních bytů. Většinou jde o diskriminaci nepřímou - formou různých kritérií nebo bodovacích systémů pro uchazeče o obecní byty. Za ponižující zacházení by mohly být považovány i podmínky a praktiky v některých tzv. holobytech.
</TEXT>
<HEADING>
Jak s vámi úřady spolupracovaly?
</HEADING>
<TEXT>
Žádali jsme města a obce o příslušné předpisy upravující přidělování bytů nebo bydlení v "holobytech". Tyto informace nám některé obce poskytly velice nerady nebo se zpožděním. Pak následovaly naše podněty k okresním úřadům k pozastavení platnosti příslušného předpisu, pokud jsme ho shledali závadným. Úspěšnost se lišila. V jedné obci třeba na náš podnět zareagovali tak, že než by postupovali v souladu s právem, chtěli ubytovnu raději zavřít a lidi vyhodit na ulici. Vznikla tedy dramatická situace, kterou se ale naštěstí nakonec podařilo vyřešit.
Kde vidíte příčiny vzniku problému s tzv. sociálně nepřizpůsobivými?
Ráda bych se vyvarovala nějakého škatulkování. Obecně u nás určitě existuje problém bydlení sociálně slabých skupin, týká se ale zejména určité etnické skupiny. Má mnoho různých příčin od různých násilných akcí za komunismu a pak nedostatků při rozpadu federace, problémů souvisejících s transformací ekonomiky a jejich sociálních dopadů, nedostupností levného, ale slušného bydlení, slabé sociální politiky v této oblasti. V ČR se nezohledňuje, do jaké míry k nim přispívá diskriminace v jiných oblastech, jako například ve školství a na pracovním trhu. Pokud bude romské dítě vzděláno ve zvláštní škole, těžko bude konkurovat na trhu práce, kde bude navíc diskriminováno pro svoji barvu pleti, a tudíž si nebude moci opatřit bydlení ve slušné části města. Jde o propojený systém, který nyní sociální dopady stále zhoršuje a prohlubuje.
Existují nějaké možnosti řešení problému diskriminace v otázce bydlení?
Diskriminaci lze řešit jen tak, že se zakáže a bude postihovat. Souvisí s tím samozřejmě dostupnost právní pomoci, včetně právní pomoci bezplatné, zde také náš právní systém výrazně zaostává. Jde také o to, aby stát napomáhal sociálně slabým vrstvám při řešení otázky bydlení.
Jaká právní a sociální rizika podle vás hrozí při neřešení těchto problémů?
Právní úprava diskriminace v bydlení snad bude brzy řešena, alespoň by měla být, protože spadá do oblasti směrnice EU číslo 43/2000, kterou musíme povinně začlenit do našeho právního řádu v souvislosti se vstupem do EU. Nutnost této zákonné úpravy vyplývá ze závazku ČR například k Úmluvě o odstranění všech forem rasové diskriminace a dalším úmluvám. Co se týče sociálních rizik, zdá se, že se většina lidí domnívá, že problém se vyřeší tím, že se odsune někam za město, do lesů. Negativní dopady existence ghett na celou společnost jsou ale dostatečně známé ze zahraničí: dochází k nárůstu kriminality, zvyšování zdravotních rizik, ekonomickému propadu určitých oblastí, zneužívání drog.
Jaké důsledky by mohly mít případné žaloby na ČR pro rasovou diskriminaci u Evropského soudu pro lidská práva?
U stížností k Evropskému soudu pro lidská práva je nutné dovolávat se ochrany před diskriminací ještě ve spojení s dalším článkem Evropské úmluvy, například s nelidským a ponižujícím zacházením nebo s právem na ochranu soukromého a rodinného života. Je však možné žádat finanční odškodnění, které může být dost vysoké. Například v rozsudku z 5. února 2002, jenž se týkal slovenských Romů žádajících o azyl v Belgii, jim Evropský soud přiznal náhradu újmy ve výši 10 000 eur. Aby se ale Evropský soud žalobou zabýval, musejí být nejdřív vyčerpány všechny vnitrostátní opravné prostředky, včetně stížnosti k Ústavnímu soudu.
Vyhlášky obcí odporující zákonu
</TEXT>
<HEADING>
počet procenta
</HEADING>
<TEXT>
prověřované vyhlášky/opatření obcí 47 100 podnět k pozastavení 34 72 okresní úřad odmítl podnět 18 38 podnětu bylo vyhověno 16 34
prověřované vyhlášky/opatření obcí 47 100 podnět k pozastavení 34 72 okresní úřad odmítl podnět 18 38 podnětu bylo vyhověno 16 34
</TEXT>
</DOC>
<DOC>
<DOCID>LN-20020306083</DOCID>
<DOCNO>LN-20020306083</DOCNO>
<DATE>03/06/02</DATE>
<TITLE>
Radek Jiránek z odboru prevence kriminality Ministerstva vnitra ČR je spoluautorem zprávy o problému lichvy v romské komunitě, určené pro Republikový výbor pro prevenci kriminality.
</TITLE>
<TEXT>
Jak rozšířeným jevem je podle vás lichva v České republice?
Odhaduji, že postiženy jsou tisíce, možná i o desetitisíce lidí, pokud bych respektoval odhad, že v ČR žije 300 tisíc Romů. Zprávy policie a jiných orgánů činných v trestním řízení o ní ale příliš nehovoří. Policie ve své zprávě za rok 2001 uvádí pouze malý počet zaregistrovaných či nahlášených lichev. Exaktní údaje tedy k dispozici nejsou, ale odhady terénních sociálních pracovníků, Romů samých a romských poradců mluví o tom, že k lichvě dochází v každé komunitě, kde je pro ni vhodné prostředí. Policie má informace, že například v Ústí nad Labem je lichva dost rozšířená, lichváři se stahují z jiných částí například do Matiční ulice. V Jeseníkách, kde Romové žijí spíše tradičním, vesnickým životem, je lichva také, ale nepohybuje se v tak velkých částkách a neprovází ji taková brutalita jako ve městech.
Tvrdíte, že policie má o těchto činech operativní informace. Jak si vysvětlujete, že se tak málo případů objeví v hlášeních?
Problém je v důkazech a ve svědectvích. Operativní informace, které jsem měl na mysli, vznikají v případech, kdy se policista nějakou dobu pohybuje v prostředí, kde k lichvě dochází. Po nějaké době, kdy se zorientuje, se k němu informace o lichvách dostanou. Kdyby ovšem chtěl získat konkrétní důkazy, fotografie či svědectví, setká se s neúspěchem. Informace tedy policista má, chybějí však důkazy.
Statistiky tvrdí, že vloni bylo podle paragrafu na lichvu obviněno jen devět lidí. V čem je tedy problém?
Ze strany obětí je velká obava o bezpečnost a o průběh a rychlost řízení. Jsou lichváři velmi drasticky zastrašovány a nemají důvěru v rychlost procesu.
</TEXT>
<HEADING>
Myslíte, že by zrychlení trestního řízení mohlo pomoci?
</HEADING>
<TEXT>
Myslím že ano. Také by mohla být užitečná novela trestního řádu, která poškozené straně dává právo na zmocněnce, který jí pomůže se v procesu lépe orientovat. Dodnes měl toto právo na zmocněnce pouze obviněný, zatímco poškozená strana se v trestním řízení pohybovala sama. Zmocněnec poškozeného může i poukazovat na nedostatky v postupu orgánů činných v trestním řízení. To vidím jako šanci. Tato novela platí od 1. ledna 2002.
Pracujete v odboru prevence kriminality, můžete nějak přispět k boji proti lichvě?
Praktičtější diskuse o lichvě začala až vloni na zasedání meziresortní komise pro záležitosti romské komunity. Je pravda, že rok uplynul a nic konkrétního se neudělalo, ale pracuji na materiálu, který by měl být rozeslán na všechna okresní ředitelství policie specialistům na extremismus, soudům a zastupitelstvím. Odlišná verze tohoto dokumentu by směřovala k sociálním pracovníkům, romským poradcům a terénním pracovníkům. Šlo by o informace o tom, že lichva existuje, jaký má charakter a jak s ní nakládat. Zkušenosti ale ukázaly, že na stejnou zprávu reagují různí lidé jinak. Sjednocení metodiky tedy není možné. Ale můžeme se o to aspoň pokoušet na školeních odborných složek policie.
Lidé se stávají obětí lichvy, protože se nacházejí v tíživé sociální situaci. Existuje metodika umožňující pomáhat lidem, kteří mají určitou sociální potřebu a nejsou schopni ji uhradit ze svého sociálního minima?
Tato metodika existuje právě jen pro problémy s bydlením. Umožňuje řešit problémy spojené s placením nájemného a služeb souvisejících s bydlením.
Města ale někdy tvrdí, že nemají administrativní kapacity ji naplňovat...
To je bohužel částečně pravda. S lichvou jsou z pohledu represivních orgánů potíže kvůli špatné znalosti terénu. Stejný problém mají obce. Obec většinou přijde na nějaký problém s dluhy na nájemném až za dlouhou dobu, kdy už jde o mnoho peněz. Pak je těžší zpětně přijímat nějaká novátorská řešení. Sice by se jim část těch peněz potom vrátila, ale muselo by se to hradit formou jiných složenek, jiných účtů a podobně. Nechci přeceňovat roli terénních pracovníků, ale mohli by k zprostředkování kontaktu postižených s úřady svojí činností prospět. Ve věci oznámení problémů s lichvou se lidé nemusejí obracet jen na místní policii, ke které mají často nedůvěru. Lze se obrátit i na krajské ředitelství či na policejní prezidium. K těmto účelům je zde k dispozici speciální pracovník v oddělení extremistů, v současnosti major Stanislav Daniel. Ten je ministrem vnitra pověřen pro veškeré oblasti týkající se národnostních menšin.
Byly už v některých případech stíhání lichvy použity instituty na ochranu svědků?
Ano, někteří svědci vypovídali pod změněným jménem či za využití zařízení k přenosu obrazu a zvuku z jiné místnosti. Zákon na ochranu svědků přijatý v loňském roce se ale na tyto svědky nebude vztahovat, neboť je konstruován spíše na velmi závažnou organizovanou kriminalitu, často s mezinárodním dosahem. Často ale identita svědků vyjde najevo ze souvislostí, které uvádějí u soudu. Obhájce se často snaží výpovědi co nejvíc konkretizovat, takže někdy dochází k odtajnění svědka.
Navrhujete, aby část operativních informací získávali na místě terénní pracovníci. Nemělo by ale v tomto ohledu být aktivní spíše město či okres, nějaký sociální odbor?
Náš sociální systém po roce 1989 přestal být paternalistický, ale ještě vůbec není terénní...
</TEXT>
<HEADING>
Takže v podstatě není adresný...
</HEADING>
<TEXT>
Je úřednický. Zatím přetrvává trend sedět na úřadě a čekat, až problém přijde sám. Kdežto terénní sociální pracovníci žijí v komunitě, znají její problémy a ty problémy donášejí na úřad, který by si je mohl dohledat sám. Absenci terénní sociální práce vidím jako velký dluh našeho sociálního systému. Je uzavřený do sebe.
</TEXT>
<HEADING>
Sociální práce by tedy měla být jakousi prevencí?
</HEADING>
<TEXT>
Je to jeden z prvků prevence. Když jsou dobré informace o lokalitě, o rodině či jednotlivci, dá se předejít tomu, aby si musel půjčit. Někdy jde pouze o to, koupit v bazaru starou věc, v charitě nakoupit oblečení... Další funkce sociálních pracovníků by měla být informativní. Mohli by i pomoci policistům v mapování terénu, neboť ti většinou nejsou dostatečně aktivní. Ale i romská komunita je nedůvěřivá. Často neumí formulovat svoje stanoviska způsobem, na který majorita slyší. I díky tomu je romská komunita uzavřená. Pravdu se dozvíte, teprve až když vás Romové poznají. Těch izolovaných systémů je tedy víc, nejde jen o správu a policii. Prostupnost a boření jejich hranic je obecně problém ghett a chudoby.
Lichva - "úžera"
Co -§ 253 trestního zákona, zneužití tísně, nezkušenosti, rozumové slabosti nebo rozrušení dlužníka
Jak - například půjčování na 100% i vyšší měsíční úrok
Proč - oběti nemají kde získat peníze na mimořádné výdaje (doplatky za elektřinu, plyn, vodu, pohřby, svatby)
Kde - v komunitách dlouhodobě nezaměstnaných, závislých na sociálních dávkách
Kdo - půjčují členové komunity lépe adaptovaní většinové společnosti, s lepším sociálním a ekonomickým postavením
Důsledek - dávky sociální podpory nejdou potřebným, ale lichvářům, další zbídačování těch nejchudších, drobná kriminalita, neplatičství
</TEXT>
</DOC>
<DOC>
<DOCID>LN-20020306084</DOCID>
<DOCNO>LN-20020306084</DOCNO>
<DATE>03/06/02</DATE>
<TITLE>
Privatizace v Předlicích jen prohloubila problémy sociálně slabých * Nájemníci žijí ve strachu z nových majitelů
</TITLE>
<TEXT>
V ulicích záhonky s růžemi, secesní činžáky zdobené štuky, zahrádky se zeleninou. Tak kdysi vypadala čtvrť Předlice v Ústí nad Labem, dnes několik špinavých ulic s polorozpadlými baráky, zápachem uhelného kouře a hromadami odpadků. Výstavní čtvrť se začala měnit v šedesátých letech: nejdříve v dělnickou kolonii místních fabrik, postupem času pak ve shluk chátrajících domů, kam komunistický režim stěhoval "nepřizpůsobivé" Romy. Dnes jich tady žije kolem patnácti set.
</TEXT>
<HEADING>
Revitalizace
</HEADING>
<TEXT>
Po pádu komunismu svitla Předlicím a jejich romským obyvatelům jistá naděje: místní samospráva v rámci tzv. revitalizace část zdevastovaných činžáků odprodala. Noví majitelé je měli opravit, obnovit okolní zahrádky a vybudovat nové obchody nebo třeba kino. Zkrátka vrátit do ponuré čtvrti život konce dvacátého století. Domy se prodávaly od třiceti do osmi set tisíc, do dnešního dne jich radnice udala šestašedesát. Novými nabyvateli se stala i řada romských rodin. Pokus o obnovu čtvrti se částečně podařil: v ulicích je sem tam vidět dům po rekonstrukci. Přesto měl projekt jeden háček. "Prodali je bez jakýchkoli podmínek," říká Jan Černý ze společnosti Člověk v tísni. "Vůbec si nedělali hlavu s tím, že tam bydlí sociálně slabí lidé. Prostě měli zajistit, aby stávající nájemní smlouvy přešly na nového majitele beze změn. Dělá to dojem, že se radnice spolu s činžáky zbavila i Romů."
</TEXT>
<HEADING>
Dávky pro gaunery
</HEADING>
<TEXT>
Ústecká privatizace tak doslova vybídla ke spekulaci: někteří z nových majitelů do oprav nevložili ani korunu. Pouze uzavřeli nové smlouvy a drasticky zdražili činži. Zkrátka si za pár desítek tisíc pořídili slušné živobytí. Těžko jim už někdo dokáže, že si nové smlouvy vynutili výhrůžkami či zneužili nevědomosti svých klientů. Za byt nejnižší kategorie se tak platí i šest tisíc měsíčně. Většinou v nich ale bydlí lidé bez práce, zcela závislí na sociálních dávkách. "Vlastně to, co dostanou od státu na bydlení a jídlo, jim obratem sebere nějaký gauner," zlobí se Jan Černý. "Často zůstávají úplně bez prostředků, musí ale živit třeba pět dětí." Celá sociální péče tak úplně selhává, postižení lidé se dostávají do opravdové nouze. Neexistuje záruka, že až Romy majitelé pořádně vyždímají, nevyhodí je prostě na ulici. Náhradní byty město k dispozici nemá, sedmdesát procent bytového fondu je v osobním vlastnictví. "Udělali jsme velkou chybu," přiznává starostka městského obvodu Ústí nad Labem - - město Majdalena Jelínková.
</TEXT>
<HEADING>
Dejte si pozor
</HEADING>
<TEXT>
Předlice se nacházejí na periferii města mezi Tovární ulicí a kolonií zahrádek. Pusté ulice lemují zčernalé třípatrové činžáky, z komínů stoupají chuchvalce žlutého kouře. V prolukách domů jsou vidět pobořené garáže, v sutinách několik postav pálí oheň. Opodál se v kalužích válí několik pneumatik, ve větru se vznáší pár špinavých papírů. Stojíme na okraji čtvrti v ulici Dostojevského. Je poledne, panuje ticho a klid. Hned v prvním vchodu nás vítá usměvavá žena s rozcuchaným dítětem v náruči. Bydlí s pěti dětmi ve dvou místnostech. Skromný nábytek osvěcuje holá žárovka. Ve vitrínce stojí pečlivě vyrovnané hrníčky, jedinou ozdobou jsou fotografie dětí a svaté obrázky. Topení je na uhlí, v malé koupelně teče jen studená voda. Obci se platilo čtrnáct stovek, nový majitel stanovil nájem na šest tisíc korun měsíčně. "Je to drsné, ale nedá se nic dělat, " říká paní Alena (25). "Manžel je bez práce a jsme rádi, že máme alespoň kde bydlet. Když si půjdu stěžovat, že nás majitel vydírá, vyhodí nás na ulici. Máme z něj strach. I když je to Rom, moc se s námi nebaví. Prostě bere jen prachy." Vedle v domě se pokouší několik Romů rychle zavřít okno, jeden z nich mezerou potichu říká: "Tady vám nikdo nic neřekne, každý se bojí. Dejte si pozor." Ulicí se pomalu blíží bílý luxusní vůz se čtyřmi pasažéry. Za volantem sedí muž se strništěm a černými brýlemi, ruku vystrčenou z okýnka má ozdobenou zlatými prsteny. Jeho soused si nás přísně měří. Je to jedna z rodin místní "mafie", právě vyjeli zkontrolovat své teritorium.
</TEXT>
<HEADING>
Betonové jeskyně
</HEADING>
<TEXT>
Sporný krok radnice se stal populárním i za hranicemi města a snaží se ho využít kdekdo: například bytová družstva nebo podnikatelé třeba až z Berouna. Levně tady koupí byt nebo dům, do kterého pak vystěhují své nepohodlné nájemníky. Podobným způsobem postupoval v případě jedné romské rodiny dokonce i obecní úřad Nové Paky. I když v Předlicích zbývá zprivatizovat osmatřicet domů, o svůj vliv ve čtvrti Ústečtí zřejmě definitivně přišli. O žádné revitalizaci se už také nemluví, podle starostky Jelínkové se prý zastupitelé mimo už zmíněnou privatizaci snažili víc než dost: postavili nové dětské hřiště, do čtvrti navezli desítky kontejnerů na odpad. "Je to ale marné, vždyť vidíte, jak to tam vypadá," říká Majdalena Jelínková. Mezi domy vznikají nové skládky, nedávno zřízené dětské hřiště je dnes zničený plácek. Hygienické podmínky jsou na pokraji únosnosti a policii prý nic jiného nezbývá, než bezmocně projíždět ulicemi a řešit neustálé konflikty s nedalekými zahrádkáři. Podle starostky Jelínkové se už Předlice staly ghettem. "Pořád vymýšlíme nějaké sociální projekty či vynakládáme spousty peněz do prevence romské kriminality, je to ale k ničemu," tvrdí starostka Jelínková. Sama ale žádný lepší návrh nemá. Zato její kolega, starosta městského obvodu Ústí nad Labem - Neštěmice a zástupce hejtmana Pavel Tošovský se už o jedno řešení stavbou zdi v Matiční ulici pokusil. S dalším přišel před pár týdny v televizním dokumentu "Úžera": "Takoví lidé, kteří nejsou ochotní se přizpůsobit normálním běžným pravidlům slušného mezilidského chování, ať nebydlí mezi slušnými lidmi. Navrhoval bych někam za město postavit betonové buňky nebo jeskyně."
Sporný krok radnice se stal populárním i za hranicemi města a snaží se ho využít kdekdo: například bytová družstva nebo podnikatelé třeba až z Berouna. Levně tady koupí byt nebo dům, do kterého pak vystěhují své nepohodlné nájemníky. Podobným způsobem postupoval v případě jedné romské rodiny dokonce i obecní úřad Nové Paky. I když v Předlicích zbývá zprivatizovat osmatřicet domů, o svůj vliv ve čtvrti Ústečtí zřejmě definitivně přišli. O žádné revitalizaci se už také nemluví, podle starostky Jelínkové se prý zastupitelé mimo už zmíněnou privatizaci snažili víc než dost: postavili nové dětské hřiště, do čtvrti navezli desítky kontejnerů na odpad. "Je to ale marné, vždyť vidíte, jak to tam vypadá," říká Majdalena Jelínková. Mezi domy vznikají nové skládky, nedávno zřízené dětské hřiště je dnes zničený plácek. Hygienické podmínky jsou na pokraji únosnosti a policii prý nic jiného nezbývá, než bezmocně projíždět ulicemi a řešit neustálé konflikty s nedalekými zahrádkáři. Podle starostky Jelínkové se už Předlice staly ghettem. "Pořád vymýšlíme nějaké sociální projekty či vynakládáme spousty peněz do prevence romské kriminality, je to ale k ničemu," tvrdí starostka Jelínková. Sama ale žádný lepší návrh nemá. Zato její kolega, starosta městského obvodu Ústí nad Labem - Neštěmice a zástupce hejtmana Pavel Tošovský se už o jedno řešení stavbou zdi v Matiční ulici pokusil. S dalším přišel před pár týdny v televizním dokumentu "Úžera": "Takoví lidé, kteří nejsou ochotní se přizpůsobit normálním běžným pravidlům slušného mezilidského chování, ať nebydlí mezi slušnými lidmi. Navrhoval bych někam za město postavit betonové buňky nebo jeskyně."
</TEXT>
</DOC>
<DOC>
<DOCID>LN-20020306085</DOCID>
<DOCNO>LN-20020306085</DOCNO>
<DATE>03/06/02</DATE>
<TITLE>
Osmašedesátiletý pan Berki je jedním z nejstarších obyvatel prunéřovského sídliště. V jeho řeči se mísí čeština se slovenštinou, na jazyk se mu občas připlete romské slovíčko. Vypráví o tom, jak ze Slovenska odešel do Čech hned po válce s celou rodinou. Dnes žije sám v jednopokojovém, spoře zařízeném bytě. Na stěně visí housle, na které kdysi hrával. "Keď Cigáni urobí bandu, to sú najhorší ludia! Musí žiť pohromadě s gádži!" říká se startkou v mozolnaté ruce. V Prunéřově sice bydlí pohromadě jak Romové, tak "gádžové", život tady ale bez komplikací rozhodně není.
</TITLE>
<HEADING>
Sídliště na nádraží
</HEADING>
<TEXT>
Kadaň je sotva osmnáctitisícové město, neplacení nájemného v obecních bytech je ale problém nezanedbatelné části jeho obyvatel. Částečně to vysvětluje vysoká nezaměstnanost dosahující téměř 16 procent. Mnohým lidem tak často peníze z podpor na nájem nevystačí. Jiní nejsou zvyklí uvažovat ekonomicky a finance ihned utratí doslova za cokoli. Ti nejzoufalejší pak obětují veškeré peníze svým závislostem - alkoholu, gamblerství, drogám... Pro projekt "sídliště pro neplatiče a nepřizpůsobivé" se kadaňská radnice rozhodla v roce 1992. Rekonstrukční práce na domech v příměstské části Prunéřov začaly vzápětí. První obyvatelé sem byli vystěhování už na sklonku roku 1993. I po osmi letech je zřejmé, že některé domy tady kdysi sloužily jako nádraží. Koleje, po kterých i dnes projíždějí nákladní vlaky, přetínají sídliště a oddělují jeden z bloků. Jednotlivé domy se uvnitř liší - podle toho, kdo v nich bydlí. Někde je všudypřítomná špína, zápach a křik, o dům vedle čisto a relativní klid. Všude však naleznete stejné "společné prostory" - WC, prádelny a také sprchy, které fungují jen několik minut po vhození desetikoruny...
</TEXT>
<HEADING>
Fond spásy
</HEADING>
<TEXT>
Kromě asi sedmdesáti rodin - tedy přibližně 350 lidí - tu žijí i klasičtí bezdomovci. Pro ně tady byla zřízena ubytovna, kde mohou za pár korun přespávat. O místa tady ale není příliš zájem. Proč? Před osmi lety začal přímo v Prunéřově pracovat nadační fond Charitas. Podle záměru města se měl soustředit na práci se zdejšími lidmi. Fond pevnou rukou řídí Marie Malijovská, městská zastupitelka za křesťanské demokraty, členka bytové komise MÚ a částečně i zaměstnankyně realitní kanceláře, jež spravuje některé obecní nemovitosti. Při takovém nakupení funkcí má právě ona zásadní vliv na život prunéřovské komunity. Je prakticky jediná, kdo prosazuje zájmy "svých" lidí na jednáních zastupitelstva. Některým Prunéřovským domluvila legální půjčky na splácení dlužného nájmu. I proto byste tady lichváře hledali marně. Na oplátku ale od místních také něco vyžaduje - jistou dávku disciplíny. Bezdomovci tak třeba musí dodržovat základní hygienické návyky. To je často pro lidi zvyklé žít na ulici problém. Malijovská a její asistentky jedna z nich je bývalou neplatičkou mají ale mizivý vliv na volný čas zdejších mladých lidí. Ty vede nulová životní perspektiva k touze po úniku. Fetování toluenu je jednou z jeho nejčastějších podob...
</TEXT>
<HEADING>
Rovnost tady nehledejte
</HEADING>
<TEXT>
Prunéřov není výlučně romské ghetto. Žije tu asi deset neromských rodin, výjimkou nejsou smíšené nemanželské páry s dětmi. Právě tito lidé jako by ale často definitivně mávli rukou nad možností pokusit se o nějakou pozitivní změnu. Jedna ze "smíšených" rodin se pro nesplácení sníženého nájmu i v Prunéřově ocitla na dlažbě. V provizorním obydlí z dřevotřísky a papíru, hned vedle cesty mezi bloky domů na "území nikoho", žijí spolu s rodiči i děti... Řešení problémů znesnadňují i rodové nevraživosti a přežívající kastovní odlišnosti uvnitř romské komunity. "Oni sami mezi sebou často dělají větší rozdíly, než děláme my mezi Čechy a Romy. A podle toho se k sobě chovají," říká Malijovská. Po osmi letech práce tady ví, o čem mluví.
</TEXT>
<HEADING>
Cesta z města a zase zpátky
</HEADING>
<TEXT>
Rodinám, které chtějí z Prunéřova pryč, teoreticky nic nebrání. Musí ale ušetřit na splacení dluhu na nájemném. Navíc si musí ve městě najít jinou rodinu neplatičů, kterou přesvědčí k výměně svého bytu za bydlení v Prunéřově. To ale vzhledem k divoké pověsti lokality není snadné. Výsledek? Výměny dnes probíhají takřka výlučně mezi Prunéřovem a jiným problematickým místem - sídlištěm B na okraji Kadaně, kde je soustředěna podstatná část místních Romů. A tady začíná větší problém: Romové, z nejrůznějších důvodů označení za "nepřizpůsobivé", takto vlastně pendlují mezi Prunéřovem a sídlištěm B. Kruh je uzavřen. I přes jistou snahu se ani v Kadani zatím nepodařilo najít z něj cestu ven. Zkušená slova pana Berkiho, stejně jako mnoha dalších, o nutnosti spolužití Romů a gádžů, zatím vyznívají do ztracena...
Rodinám, které chtějí z Prunéřova pryč, teoreticky nic nebrání. Musí ale ušetřit na splacení dluhu na nájemném. Navíc si musí ve městě najít jinou rodinu neplatičů, kterou přesvědčí k výměně svého bytu za bydlení v Prunéřově. To ale vzhledem k divoké pověsti lokality není snadné. Výsledek? Výměny dnes probíhají takřka výlučně mezi Prunéřovem a jiným problematickým místem - sídlištěm B na okraji Kadaně, kde je soustředěna podstatná část místních Romů. A tady začíná větší problém: Romové, z nejrůznějších důvodů označení za "nepřizpůsobivé", takto vlastně pendlují mezi Prunéřovem a sídlištěm B. Kruh je uzavřen. I přes jistou snahu se ani v Kadani zatím nepodařilo najít z něj cestu ven. Zkušená slova pana Berkiho, stejně jako mnoha dalších, o nutnosti spolužití Romů a gádžů, zatím vyznívají do ztracena...
</TEXT>
</DOC>
<DOC>
<DOCID>LN-20020306086</DOCID>
<DOCNO>LN-20020306086</DOCNO>
<DATE>03/06/02</DATE>
<TITLE>
"Největším problémem je nedostatek lidí a prostředků," říká v rozhovoru pro LN ministr práce a sociálních věcí Vladimír Špidla.
</TITLE>
<TEXT>
LN: Podle hodnotící zprávy Evropské komise za loňský rok jsou "bytové podmínky v romských komunitách mnohem horší než mezi ostatními obyvateli. Mnozí Romové bydlí v obecních bytech nízké kvality, a to často vede k tomu, že se ocitají na okraji společnosti."
To je tak vágní informace, že ani nemá cenu ji komentovat. Jestliže řeknu mnozí, tak stejně tak mohu říci, že mnozí obyvatelé ČR bydlí ve špatných životních podmínkách.
LN: K těmto závěrům ale nedošla pouze Evropská komise. Existuje řada zpráv neziskových organizací...
Ale s tím nelze polemizovat. Navíc musím zcela zásadně odmítnout informaci, že integrace neprobíhá. Jak to můžete prohlásit! Já jsem byl v mnoha romských bytech a setkal jsem se s vynikající bytovou úrovní. Třeba použití barev neodpovídalo mým zvyklostem, ale přesto to byly obyčejné domácnosti. Nejde ale o to, že existují romské rodiny, které žijí ve špatných poměrech ani o to, že to je jev, který není ojedinělý. To nepopírám. Ale nemůžu z toho vyvozovat, že integrace nepostupuje. Naši Romové jsou integrovanější než Romové jinde v Evropě. Nekočují a umějí číst a psát. Nechápu, že se to u nás tak nemístně podceňuje. Nemám dobré statistické materiály, protože se zkrátka nedají udělat. Nemůžete přece prohlásit, že pán, který je černovlasý s tmavší pigmentací než my a vypadá jako Rom, že toho přiřadíme k Romům. Všechny tyto úvahy a statistiky jsou na vodě a nemají cenu.
LN: Tak jinak - jak bydlí sociálně slabé obyvatelstvo? Příslušníky této vrstvy jsou přece většinou Romové....
Nejsou. Nemáme pořádná data a nemá je nikdo.
LN: Nemůžete ale popřít, že ve městech vznikají ghetta.
Je pravda, že některá města a některé radnice si neuvědomují, že z perspektivního hlediska je riskantní vytvářet ghetta jakéhokoliv typu. Například holandské město Rotterdam z toho mělo pěkný průšvih, také v Anglii najdete mnoho čtvrtí, které obývají výhradně sociálně slabí obyvatelé. A Amerika - to není nic jiného než země ghett. Ano, to je špatně. Je chybná strategie kupit byty na jednom místě. Správná strategie je, že radnice musí mít představu, jak vypadá společnost a jednotlivé vrstvy společnosti naředit a působit tak, aby průřez společností zůstal zachován. Jsou radnice, které se těchto chyb dopustily a nemohou se jich roky zbavit.
LN: Jak tedy chcete situaci v těchto městech vyřešit?
Jedině intenzivní sociální prací a podporou projektů, které nemají územně lokalizovaný charakter.
LN: Můžete být konkrétnější?
Rozumná radnice se zkrátka snaží v každé části svého města udržet průřez běžného složení obyvatelstva.
LN: Nedalo by se to vyřešit například odstraněním plošné regulace nájemného?
Jediné, co se stane, když se dereguluje nájemné, bude, že se vytvoří trh s byty. Ten bude stejný jako třeba trh s diamanty. Značná část lidí je z trhu vytlačena. S diamanty se obchoduje podle tržních parametrů velmi rovnovážně, ale 95 procent lidí se toho neúčastní. Neregulované nájemné by vedlo k šíleným rozdílům v bytové úrovni. Když zavedete tržní nájemné, tak naopak ghetto zavedete. Jakkoliv je správné, aby bydlení bylo podporováno ze sociálních systémů, ti, kteří chtějí deregulovat systém v této nerovnovážné situaci, si chtějí pro sebe vyrazit rentu. Deregulace je falešné řešení.
LN: Zdá se vám, že v Česku působí dostatek pracovníků v terénu? Například v Nizozemsku nebo ve Velké Británii je systém terénní práce mnohem rozvinutější než u nás.
Otázka číslo jedna - zabývala jste se někdy tím, jak vypadá běžná situace romských rodin v Holandsku? Ne. Jejich situace je úplně jiná. Z vlastní zkušenosti vím, že často bydleli v karavanech a zabývali se obchodem s ojetými auty. To nelze porovnávat.
LN: Ale já neporovnávám situaci romské menšiny, já porovnávám úroveň sociální práce s nimi.
Ano - to je druhá otázka. Nemůžete prohlásit, že neexistuje terénní práce s Romy. Existuje v podrobném rozsahu.
</TEXT>
<HEADING>
LN: Je ten rozsah dostatečný?
</HEADING>
<TEXT>
Není. Považuji to za jednu ze slabin našeho systému. Dělali jsme výpočty a podle nich a mého názoru tady chybí takových osm tisíc lidí. Ti by měli být nasazeni do terénu. Chci právě terénní práci posilovat, protože je u nás podceňovaná.
</TEXT>
<HEADING>
LN: Daří se vám to?
</HEADING>
<TEXT>
Když porovnáme údaje o podpoře nevládních organizací, tak se situace zlepšila. Stále ale ještě není stabilizovaná. Je důležité, že sociální práce se musí přesouvat na samosprávy a taky už se tam přesouvá. Rozvíjíme systém komunitního plánování. Na základě demografické analýzy území může stát reagovat na konkrétní potřeby samosprávy a přidělit pak krajům prostředky. Tyto peníze pak budou moci vydávat na cokoliv, co budou považovat za rozumné. Tento systém upravuje zákon o sociálních službách. Podle něj bude mít obec téměř úplnou svobodu. Bude ovšem moci vydat prostředky jen na to, co v tom zákoně bude definováno. Obec tedy bude moci platit neziskovým organizacím, ovšem jedině tehdy, pokud neziskovka dosáhne odpovídající úrovně.
LN: Ve Velké Británii je systém sociálních dávek adresnější než v Česku. Terénní pracovník dohlíží na to, aby určitá částka z dávek šla okamžitě na nájem a podobně. Proč se i u nás takto nenakládá třeba s neplatiči nájemného?
Ale to je možné i u nás. Rodina s tím však musí souhlasit.
LN: Narážím tím na další velký problém v romské komunitě, totiž lichvu. Tzv. úžerníci lidem v den výplaty dávek peníze okamžitě seberou.
Dojde-li k trestnímu oznámení, tak se ten člověk může potrestat. Ale možnost, že sociální pracovník bude spravovat něčí peníze, tu je. Jen s tím ti lidé musí souhlasit.
</TEXT>
<HEADING>
LN: Nabízejí jim to sociální pracovníci?
</HEADING>
<TEXT>
Nevím. Na toto nemůžu odpovědět korektně na základě průzkumů. Tuto otázku jsem si nepoložil. Ale setkal jsem se s tím. Vím, že v post vězeňské péči to poměrně běžné je. Rozhodně však s vámi souhlasím, že jeden z dílčích oborů, které nejsou rozvinuty, je poradenství pro zvládání dluhů. Takové poradenství existuje v Rakousku i v jiných zemích. Plánujeme se na tento problém rovněž zaměřit. Je to řešitelné, ale vyžaduje to určitý projekt.
LN: Máte konkrétní představu, jak by to vypadalo v praxi? Měla by to být součást práce terénních pracovníků?
Ano, byla by to jedna z činností.
LN: Bude to stačit? Určitě jste slyšel o narůstajících desetitisícových dluzích, z nichž nemají dlužníci šanci uniknout....
Ale mají.
LN: Jak? Jít na policii se většina obětí úžerníků bojí.
Je třeba, aby zodpovědné orgány v okamžiku, kdy se vytvoří důkazní situace, po tom tvrdě šly. Principiálně musí být smlouva v souladu s dobrými mravy. A lichvářská smlouva v souladu s dobrými mravy není. Ten člověk, kdyby se nebál - nechci nikoho odsuzovat za to, že se bojí - , tak z právního hlediska může tyto dluhy odmítnout platit. Naše právo ho k tomu nutit nebude. A kdyby se někdo snažil ten dluh vymáhat, tak by byl potrestán. Vyšlo by najevo, že se dopustil zločinu útisku a dalších.
LN: Ale to by se úžerníci nejdřív museli dostat před soud.
Tady je skutečně jediná možnost - poradenství. A to není dostatečně rozvinuté. Klíčové tedy je, aby se do takových situací nedostávali.
LN: Jak tomu chcete zabránit?
My rozvíjíme systém sociálních služeb, vzdělávání, vznikají sociálně-právní školy. Znovu opakuji, že největším problémem je nedostatek lidí a prostředků.
</TEXT>
</DOC>
<DOC>
<DOCID>LN-20020306087</DOCID>
<DOCNO>LN-20020306087</DOCNO>
<DATE>03/06/02</DATE>
<TITLE>
Derby o nápravu reputace. V dnešní dohrávce 19. kola fotbalové ligy plánují Teplice i Jablonec reputaci za slabé výkony, které předvedly v minulém kole, takže severočeské derby slibuje dramatický souboj. Domácí vytáhnou do zápasu s trumfem v podobě Luďka Zelenky, jehož včera koupili ze Slavie. Zápas začne v 17.30, rozhodovat ho bude trojice Šedivý - Petřík, Lhoták
</TITLE>
<TEXT>
Judistický svátek s vítězi OH. O víkendu se v pražské hale na Folimance uskuteční judistický turnaj kategorie A, který se poprvé uskuteční jako Noris Cup. Domácí elitu čeká konkurence se třemi olympijskými vítězi Turkem Özkanem, Polákem Nastulou a Španělkou Fernandezovou. Program odstartuje v sobotu od 9.30 a vyvrcholí finálovými utkáními v neděli od 17 hod.
Lyžař Baxter má pozitivní testy. Seznam dopingových hříšníků z olympijských her v Salt Lake City rozšířil britský lyžař Alain Baxter. Senzační bronzový medailista ze slalomu měl pozitivní test na metamfetamin, který patří na seznam zakázaných látek. "Nikdy jsem vědomě neužil žádný lék nebo prostředek, abych vylepšil svou výkonnost," bránil se osmadvacetiletý slalomář.
Rekordní jackpot Sportky. Pouhý měsíc po rekordní výhře ve Sportce čeká dnes na sázející opět rekordní jackpot, jehož předpokládaná výše činí 67,7 milionu korun. Již podruhé v tomto roce se tak jackpot přehoupl přes hranici 60 milionů korun.
</TEXT>
</DOC>
<DOC>
<DOCID>LN-20020306088</DOCID>
<DOCNO>LN-20020306088</DOCNO>
<DATE>03/06/02</DATE>
<TEXT>
ŠPINDLERŮV MLÝN - Olympijský vítěz Aleš Valenta vyhrál včerejší závod Evropského poháru akrobatických skokanů ve Špindlerově Mlýně. V areálu sjezdovky Svatý Petr se Valenta k vítězství propracoval v podobném stylu jako na můstcích v Salt Lake City. Po prvním kole byl čtvrtý, ale ve druhém předvedl skok s nejvyšším koeficientem a suverénně vyhrál. Valenta obul lyže poprvé od svého vítězství na olympiádě a do tempa se dostával pomalu. V tréninku, který začal kvůli načechrávání zmrzlého doskoku o dvě hodiny později, skočil jako první v soutěži na českém území trojné salto. "Uvědomoval jsem si, že budu první," cítil Valenta chvění. Trojný skok a dva vruty zvládl čistě. Posléze přidal tři vruty a čtyři vruty, i když dopadl na patky a na záda. To přisuzoval tréninkovému výpadku. "Měl jsem velkou mezeru, takže jsem měl strach, jak to dopadne," přiznal Valenta později. Soutěž devětadvacetiletý závodník zahájil trojným saltem a v každém udělal jeden vrut. Při dopadu se ovšem dotkl rukou sněhu. "Moc rád jsem nebyl," řekl sebekriticky akrobat. Ve druhém kole přidal o vrut více a čistým dojezdem se vyhoupl k výhře. "Mám z toho radost," ušklíbl se. Na druhém místě skončil Švýcar Martin Walti, jen o šest desetin za ním byl třetí Kanaďan Nicolas Fontaine. Až sedmé místo patřilo dalšímu Kanaďanovi Jeffu Beanovi.
</TEXT>
</DOC>
<DOC>
<DOCID>LN-20020306089</DOCID>
<DOCNO>LN-20020306089</DOCNO>
<DATE>03/06/02</DATE>
<TITLE>
DOLNÍ BENEŠOV - Fotbalisté Sparty vyhráli ve 4. kole Poháru ČMFS v Dolním Benešově 3:1 a zajistili si účast ve čtvrtfinále. Favorit sice splnil povinnost, ale herně na hřišti účastníka moravskoslezské ligy nepřesvědčil.
</TITLE>
<HEADING>
D. Benešov - Sparta 1:3
</HEADING>
<TEXT>
Sparta se za celou první půli téměř nedostala do šance. Nabuzený soupeř s ní hrál v poli zcela rovnocennou partii a vedení až v závěru poločasu zajistil hostům Horák. Obraz hry se nezměnil ani po přestávce. Hned v 50. minutě musel navíc nedorozumění v obraně řešit Horák faulem a Sluka z penalty vyrovnal. Favorit pak přece jen udeřil a Klein hlavou za Kramářova záda umístil Michalíkův centr. Postup stvrdil v poslední minutě Zelenka.
Branka: 50. Sluka z pen. - 44. Horák, 61. Klein, 90. Zelenka. Rozhodčí: Dvořáček. Diváci: 2052.
</TEXT>
</DOC>
<DOC>
<DOCID>LN-20020306090</DOCID>
<DOCNO>LN-20020306090</DOCNO>
<DATE>03/06/02</DATE>
<TITLE>
ZÁPAS KOLA: Kladno - Litvínov 1:2
</TITLE>
<TEXT>
Až devatenáct vteřin před koncem utkání o bytí a nebytí litvínovští hokejisté definitivně unikli strašáku baráže. Kubinčák trefil prázdnou kladenskou branku, a odsoudil tak domácí k sérii zápasů o udržení v extralize s nejlepším týmem z druhé nejvyšší soutěže.
KLADNO - Osud domácího týmu se však začal naplňovat již dvanáct minut před koncem závěrečné třetiny. Litvínovský obránce Kroupa se opřel do puku, brankáře Orcta, svého donedávna spoluhráče z Litvínova, prostřelil a vyrovnal stav na 1:1. Od těch chvil do kladenských řad pronikla viditelná nervozita, protože Kroupova branka posunula domácí tým do barážových vod. "Já jsem vlastně původně ani střílet nechtěl," chechtal se šťastný střelec vyrovnávací branky. "Napravo jsem viděl najíždět spoluhráče, pokusil jsem se mu přihrát, ale puk jeden z kladenských obránců srazil. Tak jsem v nouzi vystřelil..." Do té doby měli kladenští hokejisté jasně navrch a ustrašeného a bezbranného soupeře válcovali, jak se jim zachtělo. V polovině úvodní třetiny pykali Severočeši za šest hráčů na ledě, a obránce Kruliš při přesilové hře prostřelil od modré čáry někdejšího kladenského brankáře Pince. Domácí tým se dál snažil tápající litvínovské mužstvo dorazit, ale kladenští útočníci se v pálení šancí předháněli. Krátce před první přestávkou si neporadili ani s přesilovkou 5:3. "Kdybychom v polovině utkání vedli o pět branek, nikdo by se nemohl divit," kroutil hlavou domácí trenér Jaromír Šindel. "Hráli jsme velmi dobře, ale neproměněné šance se nám nakonec krutě vymstily." Litvínovští hráči se pozvolna probírali z hlubokého spánku, ve druhé třetině už dokonce několikrát i zaútočili a v závěrečné části hry dokonce sebevědomé Kladno začali trápit. "Skóre 0:1 po dvou třetinách bylo pro nás vynikající," jásal trenér hostů Josef Beránek. "Když jsme dostali první gól, nabádal jsem hráče, ať zůstanou dál trpěliví a nepouštějí se do bezhlavého útoku. Disciplína se nám nakonec vyplatila." Beránek složil poklonu především brankáři Pincovi, který tým v nejtěžších okamžicích spasil a udržel v ději. "Rozhodující bylo, že se Kladnu nepodařilo zvýšit na 2:0," rozhazoval rukama nadšený Martin Pinc. "Z brankové čáry jsem jasně viděl, jak se minutu od minuty lepšíme, takže jsem stále věřil, že alespoň bod uhrajeme. Poslední třetina už byla z naší strany super, takže si myslím, že výsledek je spravedlivý." Jelikož remíza Litvínovu k záchraně stačila, Šindel 90 vteřin před koncem vsadil vše na jednu kartu a odvolal Orcta z branky. Poslední zoufalý tlak ale vyzněl hluše a naopak Kubinčák krátce před koncem namířil přesně do prázdné branky a o všem definitivně rozhodl. Po dlouhých šestnácti letech tedy klub, v němž vyrůstal i Jaromír Jágr opět nepříjemně koketuje s druhou nejvyšší soutěží.
* Leška vyhrál bodování. Gólem v oslabení včera stvrdil vítězství v produktivitě zlínský Petr Leška, jenž nasbíral celkem 68 bodů. O čtyři body za ním skončil na druhém místě týmový kolega Petr Čajánek, se 61 body obsadil třetí místo sparťan Jaroslav Hlinka.
* Slávistický kolaps. Ještě 10 minut před koncem vedli Pražané ve Vsetíně o dva góly a byli blizoučko 4. místu a tím pádem i výhodě domácího prostředí pro 1. kolo play off. Zápas však nakonec stihli prohrát a do vyřazovacích bojů vstoupí duelem na horkém pardubickém ledě.
HVĚZDY KOLA
1. Vlastimil Kroupa (Litvínov) - vyrovnávacím gólem zachránil tým před baráží
2. Marek Uram (Znojmo) - dvěma brankami a přihrávkou na vítězný gól vybojoval Znojmu 7. místo a uchránil ho před soubojem se Spartou
3. Radovan Somík (Zlín) - dvěma góly v rozmezí dvou minut otočil zápas a vytáhl tým na konečné druhé místo v tabulce
1. kolo play off
</TEXT>
</DOC>
<DOC>
<DOCID>LN-20020306091</DOCID>
<DOCNO>LN-20020306091</DOCNO>
<DATE>03/06/02</DATE>
<TITLE>
K. Vary - Sparta 3:1
</TITLE>
<TEXT>
Radim Rulík, trenér K. Varů: "Do utkání jsme šli s motivací, chtěli jsme bodovat a získat desáté místo. Děkuji mužstvu, že k tomu přistoupilo zodpovědně." Pavel Hynek, trenér Sparty: "Gratuluji domácím k vítězství a naopak našemu mužstvu k vítězství v základní části."
</TEXT>
<HEADING>
Havířov - Vítkovice 1:3
</HEADING>
<TEXT>
Ivo Peštuka, trenér Havířova: "Chtěli jsme vyhrát a s diváky se rozloučit vítězstvím, to se však nepovedlo." Kamil Konečný, trenér Vítkovic: "Pozitivem utkání je výkon mladého gólmana Faltera, který výborně nahradil Trvaje. Ten po špatném jídle ulehl v pondělí se střevním katarem."
</TEXT>
<HEADING>
Znojmo - Třinec 6:4
</HEADING>
<TEXT>
Pavel Pazourek, trenér Znojma: "Utkání jsme začali skvěle, ale pak jsme nestačili bruslit a dělali chyby. Vítězství bylo otázkou vůle, proto si ho ceníme." Antonín Stavjaňa, trenér Třince: "Utkání pro nás bylo nešťastné. Prohra nás dvojnásob mrzí, protože jsme si na úvod play off přáli Zlín."
</TEXT>
<HEADING>
Plzeň - Č. Buděj. 5:3
</HEADING>
<TEXT>
Radek Kampf, trenér Plzně: "Rozhodl úvod druhé třetiny, kdy jsme během jedenácti minut vsítili pět branek." Jaroslav Liška, trenér Č. Budějovic: "Definitivně nás porazila první desetiminutovka druhé třetiny, kdy jsme inkasovali pět branek."
</TEXT>
<HEADING>
Vsetín - Slavia 4:3 pp
</HEADING>
<TEXT>
Jan Neliba, trenér Vsetína: "Jsme moc rádi, že poslední zápas skončil naší výhrou. Sezona končí a my věříme, že hokej ve Vsetíně zůstane i v příštím roce." Ondřej Weissmann, trenér Slavie: "Vedli jsme 3:1, dvakrát jeli sami na branku, ale neproměnili jsme. Pardubice jsme si nepřáli."
</TEXT>
<HEADING>
Pardubice - Zlín 4:6
</HEADING>
<TEXT>
Petr Hemský, trenér Pardubic: "Jsem z utkání zklamán, prohráli jsme si ho sami vlastními chybami." Zdeněk Venera, trenér Zlína: "Byla to taková divná hra, pokud jde i branky i vyloučené. Mám ale radost z výkonu brankáře Maříka."
</TEXT>
<HEADING>
Konečná tabulka
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení. O umístění klubů se stejným bodovým ziskem rozhodly vzájemné zápasy.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení. O umístění klubů se stejným bodovým ziskem rozhodly vzájemné zápasy.
</TEXT>
</DOC>
<DOC>
<DOCID>LN-20020306092</DOCID>
<DOCNO>LN-20020306092</DOCNO>
<DATE>03/06/02</DATE>
<TITLE>
NHL: Dopita vystřílel dvěma góly Philadelphii výhru v Bostonu
</TITLE>
<TEXT>
Další zdrcující prohru při stíhací jízdě do play off musí strávit hokejisté Washingtonu. Na domácím ledě promrhali dvougólový náskok, což je stálo zápas s Torontem (2:3) a na postupové mety ztrácejí devatenáct duelů před koncem šest bodů.
NEW YORK - Jaromír Jágr srší po návratu z olympiády dobrou pohodou, gól a asistence proti Torontu byly již devátým bodem v posledních pěti kláních, Capitals to však nepomáhá. Odehráli palčivý zápas, po jehož závěrečné siréně si jen jejich kouč Ron Wilson povzdechl. "Máme, co jsme si zasloužili," nazlobeně reagoval na pouze odježděnou druhou část zápasu, do které jeho svěřenci vstupovali s vedením 2:0, ale po dalekonosné Reichlově střele, jež zapadla do brány od modré čáry, ztratili duel v poměru 2:3. "Úplně jsme přestali hrát," smutnil Jágr, jenž se s 59 body vyhoupl na 12. místo tabulky produktivity NHL, na vedoucího Iginlu z Calgary má ale manko 13 bodů a obhajoba Art Ross Trophy se mu podle všeho asi nepodaří.
</TEXT>
<HEADING>
Iginla uniká Jágrovi v bodování
</HEADING>
<TEXT>
Iginla je totiž v přinejmenším stejné formě jako Jágr, v utkání proti New York Rangers přímo řádil a zařídil hostům z Calgary vítězství 5:3. Během deseti minut dosáhl čistého hattricku, navíc přidal jednu asistenci. "Dostával jsem výborné přihrávky od Conroye a Savarda. Připravovali pro mě situace, kdy mi stačilo zavřít oči a máchnout hokejkou a padl gól," řekl Iginla. Svůj devátý a desátý gól v NHL vstřelil proti Bostonu útočník Jiří Dopita, jenž svůj zisk z této sezony vylepšil na 23 bodů (10+13). Philadelphia prohrávala po první třetině 0:1, od druhé třetiny však na ledě kralovala. Dopita nejprve zařídil vyrovnání poté, co se svým typickým způsobem dostal před brankou k odraženému puku. "Obránce se mi snažil zmenšit úhel, měl jsem štěstí, že se mi podařilo vystřelit kolem něj," popsal moment český centr. Podruhé se Dopita prosadil v závěru třetí třetiny za stavu 2:1 pro Flyers. Po jeho střele z větší vzdálenosti se puk otřel o lapačku Byrona Dafoea, ale skončil v brance. Flyers, v jejichž brance chyběl kvůli podvrtnutému kotníku Roman Čechmánek, nakonec vyhráli 4:1 a upevnili si pozici nejlepšího celku Východní konference.
Výsledky NHL
</TEXT>
</DOC>
<DOC>
<DOCID>LN-20020306093</DOCID>
<DOCNO>LN-20020306093</DOCNO>
<DATE>03/06/02</DATE>
<TITLE>
Chuť trénovat reprezentaci ve skoku na lyžích měl nulovou. Pavel Mikeska ale přesto v pondělí nabídku přijal. Jakožto častý kritik poměrů na českých můstcích se totiž obával, že by v případě odmítnutí vypadal poněkud hloupě...
</TITLE>
<TEXT>
LN: Váš první počin v nové funkci byl zvláštní. Za svého asistenta jste jmenoval dosavadního trenéra Davida Jiroutka, kterého jste dost pranýřoval. Co vás k tomu vedlo?
Protože nejsou lidi a potřeboval jsem někoho z Liberce. Nemohu být zároveň ve Frenštátu i v Liberci. Jiroutka jsem však kritizoval celkem uhlazeně a navíc nezastávám názor, že se, obrazně řečeno, má kopat do mrtvoly. Hned v pondělí jsme si sedli a vše si vyříkali.
</TEXT>
<HEADING>
LN: Co se vám na práci Jiroutka nelíbilo?
</HEADING>
<TEXT>
Jak se třeba prezentoval na webových stránkách skoků, a jak na nich všechno kolem pomlouvali. A taky jsem se ho donekonečna ptal, kdy napíše zprávu ze své loňské cesty do Japonska. Nenapsal nic, otazníky zůstaly i kolem proplacení téhle cesty.
LN: Od příští sezony nejspíš dostanete zahraničního asistenta. Máte radost?
To neovlivním, zajímalo by mě ale, kdo ho při současné ekonomické situaci svazu zaplatí. Zatím mám smlouvu do konce sezony a jestli ji podepíšu na čtyři roky se uvidí po dalších jednáních. Chci vědět, jaké bude mít skok u nás podmínky.
LN: Ví se o vás, že jste především trénoval Poláky i s Malyszem a před pěti roky také Sakalu. Co jste dělal naposledy?
Staral jsem se o malé kluky v Kozlovicích u Frenštátu.
LN: Proč si myslíte, že reprezentanti skáčí tak mizerně?
Třeba u Jandy se jedná skutečně o psychickou záležitost, Sakalu trápí záda. Celá věc je ale samozřejmě dost složitá a já doufám, že si nikdo nemyslí, že sotva se ujmu funkce, všichni hned začnou skákat výtečně.
LN: Příští týden prý na Světový pohár s Jandou a Mazochem odlétá trenér Jiroutek. Proč ne vy?
Nepovažuji za dobré ihned po svém nástupu do funkce odjet. Musím tady zařídit spoustu věcí.
LN: Sotva jste se stal trenérem, už vás čeká mistrovství světa v letech. Co si od svých svěřenců slibujete?
Především je dost nešťastné, že německá televize RTL zavřela celý areál, takže do čtvrtka se může trénovat jen na můstku K-90, což je o ničem...
LN: V širší nominaci je zatím i mladý Mazoch, ačkoli na olympiádě řekl, že se na lety ještě necítí. Vy ho na mamuta chcete pustit?
Mazoch chuť má, ale trochu se obává špatného počasí. Kdyby se do čtveřice nejlepších nominoval, pustíme ho na nájezdovou věž jen za slušného počasí.
LN: Když se ale počasí zhorší, tak budou skákat jen tři Češi?
Trochu se bojím, co tomu řeknou novináři, ale asi by to tak bylo...
</TEXT>
</DOC>
<DOC>
<DOCID>LN-20020306094</DOCID>
<DOCNO>LN-20020306094</DOCNO>
<DATE>03/06/02</DATE>
<GEOGRAPHY>PRAHA</GEOGRAPHY>
<TEXT>
Českomoravská konfederace odborových svazů podpořila protestní demonstraci odborového svazu Stavba, která se má konat v pondělí 11. března před sídlem Svazu podnikatelů ve stavebnictví v Praze. Předseda konfederace Richard Falbr se této demonstrace na podporu požadavku odborů na zvýšení nominálních mezd o šest procent a pětitýdenní dovolenou zúčastní.
</TEXT>
</DOC>
<DOC>
<DOCID>LN-20020306095</DOCID>
<DOCNO>LN-20020306095</DOCNO>
<DATE>03/06/02</DATE>
<TITLE>
Podvody s telefonáty do ciziny. Škodu za téměř deset milionů korun způsobila podle obžaloby trojice mužů, jejichž případem se včera zabýval brněnský krajský soud. Trojice si v roce 1999 pronajímala kanceláře a na účet jejich majitelů zprostředkovala zájemcům levné telefonování zejména do Vietnamu, Thajska a na Ukrajinu. Mužům hrozí až 15 let vězení. Podle dostupných informací si pronajímali kanceláře v Brně a dalších moravských městech. Obvykle v nich však neměli nic jiného než telefony. Přátelům a náhodným známým pak za výhodné ceny nabízeli telefonáty do zahraničí. Když měli platit, zmizeli, a účty tak zbyly majitelům kanceláří.
</TITLE>
<TEXT>
Policie našla v autě tělo turisty. Tělo osmačtyřicetiletého turisty z Německa nalezla včera ráno policie v cizincově automobilu BMW. Vůz byl zaparkovaný v ulici Baltazara Neumanna v Chebu. Mluvčí západočeské policie Milada Suchá nesdělila, zda byl muž obětí násilného trestného činu, nebo zemřel přirozenou smrtí. Ulice, v níž bylo tělo objeveno, leží v okrajové části města. Podle zástupce městské policie je obvyklým místem, kde nabízejí své sexuální služby prostitutky.
V Ostravě hořela suchá tráva. Hasičům se podařilo zlikvidovat požár, který včera krátce před polednem vypukl v Ostravě-Polance. Hořelo několik hektarů suché trávy a rákosu. Při zásahu, který zajišťovalo 12 hasičských jednotek, nebyl nikdo zraněn. Příčinu požáru vyšetřují technici. Vyloučeno není samovznícení ani úmyslné zapálení. Požár se podařilo zastavit několik stovek metrů před plynovým potrubím, a hasiči tak zabránili možnému výbuchu.
Na soudě se možná kradlo. Ministerstvo spravedlnosti má podezření, že pracovníci bývalého Krajského obchodního soudu v Ostravě kradli. Během několika let se totiž z evidence soudu ztratilo vybavení kanceláří za více než 1,2 milionu korun. "Zařízení, počítače a další věci se nám během rozsáhlé inventury nepodařily dopátrat," řekl včera předseda Krajského soudu v Ostravě Jiří Doležílek, kterého ministr pověřil kontrolou. Nejasnosti vyšly najevo v okamžiku, kdy se obchodní soud sloučil s Krajským soudem v Ostravě. "Zkoumám, kdo za škodu nese odpovědnost. Rozhodnu do měsíce," řekl Doležílek.
</TEXT>
</DOC>
<DOC>
<DOCID>LN-20020306096</DOCID>
<DOCNO>LN-20020306096</DOCNO>
<DATE>03/06/02</DATE>
<GEOGRAPHY>BRUSEL</GEOGRAPHY>
<TEXT>
NATO zvažuje v rámci racionalizace mírových operací na Balkáně, že sníží početní stav mezinárodních mírových sil v Kosovu (KFOR) o několik tisíc vojáků. "Můžeme přistoupit ke snížení početního stavu jednotek KFOR, řádově o několik tisíc," řekl nejmenovaný zdroj z NATO. KFOR mají nyní asi 40 tisíc příslušníků, z toho 35 tisíc operuje přímo v Kosovu. "KFOR je poněkud přebujelá struktura," připustil nejmenovaný diplomatický zdroj z NATO. Až dosud aliance jakékoli úvahy o redukci KFOR nepřipouštěla s poukazem na to, že situace v Kosovu to neumožňuje. Staženo by mělo být i několik tisíc vojáků z Bosny.
</TEXT>
</DOC>
<DOC>
<DOCID>LN-20020306097</DOCID>
<DOCNO>LN-20020306097</DOCNO>
<DATE>03/06/02</DATE>
<GEOGRAPHY>MOSKVA</GEOGRAPHY>
<TEXT>
Ruská prokuratura včera oznámila, že má k dispozici svědecké výpovědi o účasti podnikatele Borise Berezovského na přípravě vpádu čečenských ozbrojenců do Dagestánu v roce 1999. Uvedla zároveň, že na něj vydá mezinárodní zatykač, pokud shromáždí dostatek důkazů o jeho účasti na financování teroristů. Generální prokuratura se k případu Berezovského, který se již několik měsíců skrývá v zahraničí, vyjádřila právě v den, kdy podnikatel ohlásil v Londýně tiskovou konferenci k dokumentárnímu filmu o teroristických útocích v Moskvě na podzim 1999. Při atentátech tehdy zahynulo přes dvě stě Moskvanů. Podle Berezovského se na jejich organizaci měly podílet ruské tajné služby. Prokuratura také naznačila, že se prověřuje účast Berezovského na únosech a vraždách ruských občanů na Kavkazu.
</TEXT>
</DOC>
<DOC>
<DOCID>LN-20020306098</DOCID>
<DOCNO>LN-20020306098</DOCNO>
<DATE>03/06/02</DATE>
<GEOGRAPHY>VATIKÁN</GEOGRAPHY>
<TEXT>
Papež Jan Pavel II. byl ze zdravotních důvodů nucen zrušit generální audienci, která se koná v prostorách vatikánského paláce každou středu. "Osobní lékař nejvyššího pontifika po konzultacích se svými spolupracovníky doporučil papeži naprostý klid vzhledem k přetrvávající bolesti v pravém koleně. Zdrojem této bolesti je bezpochyby artróza," prohlásil vatikánský mluvčí Joaquín Navarro-Valls. Jak ale dodal, papež požehná lidem, kteří přijdou na římské Svatopetrské náměstí, z okna své kanceláře a odtud také pronese krátký projev. Setkání s věřícími v audienčním sále se ovšem neruší: vysoce postavení preláti zde totiž dnes přečtou v několika jazycích text, který by za normálních okolností přednesl papež.
</TEXT>
</DOC>
<DOC>
<DOCID>LN-20020306099</DOCID>
<DOCNO>LN-20020306099</DOCNO>
<DATE>03/06/02</DATE>
<GEOGRAPHY>HAAG</GEOGRAPHY>
<TEXT>
Požár nevelkého rozsahu vypukl včera v haagské budově Mezinárodního trestního tribunálu pro bývalou Jugoslávii (ICTY), kde je nyní souzen bývalý jugoslávský prezident Slobodan Milošević. Jednání s někdejším srbským hegemonem, který je viněn z odpovědnosti za zločiny proti lidskosti a za genocidu během balkánských válek z 90. let minulého století, bylo proto dočasně odloženo. Při požáru nebyl nikdo zraněn, celá budova však byla evakuována. Miloševičův právní poradce Zdenko Tomanović v této souvislosti řekl, že bývalý jugoslávský prezident byl z bezpečnostních důvodů odveden do cely předběžného zadržení. Mluvčí soudu Fred Lek poté rovněž uvedl, že šlo o malý požár v bufetu druhého poschodí soudní budovy.
</TEXT>
</DOC>
<DOC>
<DOCID>LN-20020306100</DOCID>
<DOCNO>LN-20020306100</DOCNO>
<DATE>03/06/02</DATE>
<TITLE>
Ústavní dilema "Za jakých okolností lze provádět interrupci" mohou vyřešit Irové v dnešním referendu. Vládní návrh předpokládá, že interrupci bude možné provádět na základě lékařského doporučení. Nikoliv však na základě výhružek matky, že spáchá sebevraždu.
</TITLE>
<GEOGRAPHY>DUBLIN</GEOGRAPHY>
<TEXT>
Deset let starý "Případ X" jitří v Irské republice vášně ještě dnes. Tehdy čtrnáctiletá dívka, která otěhotněla poté, co byla znásilněna přítelem svého otce, chtěla odjet na interrupci do Velké Británie. Soud jí to však zakázal, protože umělé přerušení těhotenství bylo (a je) v rozporu s irskou ústavou. Vláda toto rozhodnutí soudu uvítala, Nejvyšší soud je ale zrušil poté, co školačka pohrozila sebevraždou. Příběh měl smutné rozuzlení: ještě před plánovanou cestou do Velké Británie dívka potratila. "Případ X", zaměstnávající nejen ostrovní média v roce 1992, však nezpůsobil pouze rozdělení irského národa. Zrodilo se z něj i dlouhotrvající ústavněprávní dilema, které dnes mají šanci rozlousknout irští voliči. Je však možné, že se tak nestane: pro vládní návrh je totiž podle posledních průzkumů připraveno hlasovat zhruba 40 Irů. Ostrovní zákony však v referendu požadují rozhodnutí s váhou více než padesáti procent voličů.
</TEXT>
<HEADING>
Soud versus ústava
</HEADING>
<TEXT>
Ústava Irska jako přísně katolické země umělá přerušení těhotenství zakazuje, což bylo schváleno drtivou většinou Irů v referendu z roku 1983. A znovu potvrzeno lidovým hlasováním v roce 1986. Se zmíněným článkem ústavy je ale v přímém rozporu již zmíněné rozhodnutí Nejvyššího z roku 1992 v "Případu X". Podle něj může být interrupce povolena, je-li vážně ohrožen život nastávající matky. Jako možný důvod k povolení potratu byla ovšem také uvedena hrozba sebevraždou. V roce 1993 chtěla tehdejší irská vláda ženám v zásadě povolit přerušení těhotenství v případech, kdy lékaři označí jejich život za ohrožený. Navrhovanou změnu legislativy však 67 procent voličů v referendu odmítlo. Od té doby v Irsku už téměř deset let trvá právní vakuum, takže se stěží najde lékař, který by byl ochoten s odvoláním na "Případ X" provést v eticky komplikovaných a lékařsky jasných kauzách interrupci. A tak irské ženy, které si tento zákrok přejí a mohou si jej také dovolit, nadále jezdí do Velké Británie. Podle oficiálních statistik se k tzv. potratové turistice uchýlí rok co rok více než šest tisíc Irek. Nicméně již v roce 1992 dublinské úřady svolily k tomu, aby byly irské ženy informovány o službách britských klinik, zabývajících se umělým přerušením těhotenství. Nyní chce irský premiér Bertie Ahern v této záležitosti konečně sjednat pořádek. Jím navrhovaná zákonná norma povoluje interrupci pouze v případě, že "je nezbytné zabránit skutečnému a podstatnému ohrožení života ženy, přičemž dané riziko nesmí mít nic společného se sebepoškozováním". Hrozba sebevraždou tedy napříště nesmí být zákonným důvodem k provedení interrupce, pro kterou musejí být předloženy výhradně lékařské důvody. Kromě toho má být v Irsku legalizována i takzvaná pilulka poté.
</TEXT>
<HEADING>
Katolická církev je pro
</HEADING>
<TEXT>
Plánovaná změna získala požehnání katolické církve, což je překvapivé jen na první pohled. Římská církev se totiž vytrvale stavěla především proti tomu, aby ženy s cílem získat povolení k interrupci hrozili sebevraždou. Biskupové již proto v osobních dopisech vyzvali věřící k podpoře vládního návrhu. Argumenty koaliční vlády stran Fianna Fáil a Pokrokových demokratů, podle nichž nebyla dosud v žádném případě prokázána přímá souvislost mezi sebevraždou a odmítnutím povolení k interrupci, pak podpořili i někteří renomovaní psychologové. Vládní návrh zato odmítají nejvýznamnější opoziční strany - Fine Gael a Labouristická strana. Ta první spíše z volebně taktických příčin. Z pohledu labouristů ovšem není připravovaná liberalizace zákona dostatečná. Z téhož důvodu patří k nejostřejším kritikům novely zákona především mladí lidé. Odpůrci potratů jsou v současnosti hluboce rozpolcení. Část z nich prosazuje striktní "ne" potratům, protože z jejich pohledu přichází v úvahu jen absolutní zákaz interrupcí. Jiní se ale po souhlasu katolické církve postavili za vládní návrh.
Plánovaná změna získala požehnání katolické církve, což je překvapivé jen na první pohled. Římská církev se totiž vytrvale stavěla především proti tomu, aby ženy s cílem získat povolení k interrupci hrozili sebevraždou. Biskupové již proto v osobních dopisech vyzvali věřící k podpoře vládního návrhu. Argumenty koaliční vlády stran Fianna Fáil a Pokrokových demokratů, podle nichž nebyla dosud v žádném případě prokázána přímá souvislost mezi sebevraždou a odmítnutím povolení k interrupci, pak podpořili i někteří renomovaní psychologové. Vládní návrh zato odmítají nejvýznamnější opoziční strany - Fine Gael a Labouristická strana. Ta první spíše z volebně taktických příčin. Z pohledu labouristů ovšem není připravovaná liberalizace zákona dostatečná. Z téhož důvodu patří k nejostřejším kritikům novely zákona především mladí lidé. Odpůrci potratů jsou v současnosti hluboce rozpolcení. Část z nich prosazuje striktní "ne" potratům, protože z jejich pohledu přichází v úvahu jen absolutní zákaz interrupcí. Jiní se ale po souhlasu katolické církve postavili za vládní návrh.
</TEXT>
</DOC>
<DOC>
<DOCID>LN-20020306101</DOCID>
<DOCNO>LN-20020306101</DOCNO>
<DATE>03/06/02</DATE>
<TITLE>
Žádají silné důkazy, tvrdí stoupenci systému soudních porot, které budou s koncem příštího roku zavedeny v celém Rusku. Jsou zbytečně slitovní, míní kritici této reformy.
</TITLE>
<GEOGRAPHY>MOSKVA</GEOGRAPHY>
<TEXT>
Soudkyně Natalija Alexandrovna poučuje čtrnáct mužů a žen o povinnostech členů poroty předtím, než složí přísahu a zúčastní se soudního přelíčení. Jeho cílem je zjistit, zda se hubený mladík jménem Alexej v obci Klin severně od Moskvy podílel na zavraždění muže označeného jako Viktor. Jde o banální případ loupeže, respektive užívání drog. A podle standardů postsovětského Ruska se jedná o rutinní případ. Toto slyšení v ošumělé soudní síni poblíž Moskvy je ale součástí širší reformy ruského soudního systému. Procesy s účastí poroty byly v Rusku běžné za carské vlády, po bolševické revoluci z roku 1917 se však od této praxe na desetiletí upustilo. Za sovětských časů projednával závažné trestné činy jeden profesionální soudce a dva přísedící.
</TEXT>
<HEADING>
Střední třída žádá bezpečí
</HEADING>
<TEXT>
Nejpozději od ledna roku 2003 však bude systém porot opět fungovat, a to v celé zemi. Zatím porotci pracují pouze v devíti z celkem devětaosmdesáti územněsprávních jednotek. Poroty zasednou při procesech, při nichž se projednávají zpravidla jen těžké zločiny. Zastánci reformy předpokládají, že procesy s účastí porotců budou spravedlivější. A prý i kriminální vyšetřování v jinak zločinem zamořeném Rusku bude přísnější. Teoreticky by také měla přítomnost poroty, která může být (a jistě bude) oběma stranami sporu emocionálně ovlivňována, vychovat nový typ advokátů. Se změnou soudního systému se ovšem mění i tvář zločinu. V 90. letech byly pro Rusko, usilující o rychlé zbohatnutí, typické vraždy na objednávku a vyřizování účtů mezi jednotlivými zločineckými gangy. Nyní převládají loupežné vraždy. Stále silnější střední třída proto považuje osobní bezpečnost, či spíše její nedostatek, za jedno z nejdůležitějších politických témat. "Můžeme očekávat, že profesionální soudci budou ještě nějaký čas při procesech dominovat. A to do doby, než nový systém začne skutečně fungovat," soudí právní expert Sergej Nasonov. Ten se stejně jako jeho kolegové domnívá, že porotci budou obecně žádat silnější důkazy, čímž zdokonalí proces vyšetřování. Což bude prospěšné i pro policejní systém, který mnozí Rusové od sovětských časů vnímají jako nekompetentní, úplatný a především nadměrně užívající síly. Reforma si ovšem vyžádá i náklady na financování práce a potřeb porotců, na jejich ochranu před zastrašováním stejně jako na vybavení soudních síní, což ve své argumentaci zdůrazňují kritici změn.
</TEXT>
<HEADING>
Alexej zastřelen nebude
</HEADING>
<TEXT>
Pokud bude již zmíněný Alexej shledán vinným, nebude čelit trestu smrti, který se v Rusku vykonával výstřelem do hlavy. Popravy byly zastaveny v roce 1996 na základě moratoria, které zavedl Putinův předchůdce Boris Jelcin proto, aby pomohl Rusku k členství v Radě Evropy (ta sleduje dodržování lidských práv na starém kontinentě). Ruský Ústavní soud poté rozhodl, že soudy nesmějí udělovat rozsudek smrti, dokud nebude soudní systém využívající porot fungovat v celém Rusku. Přestože prezident Vladimir Putin i někteří jeho ministři podporují zrušení absolutního trestu, smrt jako sankce stále zůstává v ruském zákoníku. Dosud také není jasné, zda a kdy bude tento trest formálně zrušen. Či zda bude opět udělován, až v celé zemi zasednou poroty.
Pokud bude již zmíněný Alexej shledán vinným, nebude čelit trestu smrti, který se v Rusku vykonával výstřelem do hlavy. Popravy byly zastaveny v roce 1996 na základě moratoria, které zavedl Putinův předchůdce Boris Jelcin proto, aby pomohl Rusku k členství v Radě Evropy (ta sleduje dodržování lidských práv na starém kontinentě). Ruský Ústavní soud poté rozhodl, že soudy nesmějí udělovat rozsudek smrti, dokud nebude soudní systém využívající porot fungovat v celém Rusku. Přestože prezident Vladimir Putin i někteří jeho ministři podporují zrušení absolutního trestu, smrt jako sankce stále zůstává v ruském zákoníku. Dosud také není jasné, zda a kdy bude tento trest formálně zrušen. Či zda bude opět udělován, až v celé zemi zasednou poroty.
</TEXT>
</DOC>
<DOC>
<DOCID>LN-20020306102</DOCID>
<DOCNO>LN-20020306102</DOCNO>
<DATE>03/06/02</DATE>
<TEXT>
LOS ANGELES - Dvě z amerických žen s nejhorší publicitou ve Spojených státech, Paula Jonesová a Tonya Hardingová, se střetnou v boxerském utkání, které bude přenášet televizní stanice Fox v rámci pořadu "Box mezi slavnými". Účel je jednoduchý - přitáhnout pozornost televizních diváků. Jonesová se dostala do povědomí veřejnosti obviněním někdejšího prezidenta Billa Clintona, že ji sexuálně obtěžoval v době, kdy byl guvernérem státu Arkansas. Soudkyně případ zamítla a 700 000 dolarů jako mimosoudní vyrovnání záležitost definitivně uzavřelo. Většinu těchto peněz nakonec stejně spolkli advokáti Jonesové. Bývala krasobruslařka Hardingová se stala "slavnou" v roce 1994, kdy její tehdejší manžel napadl Nancy Kerriganovou, jednu z jejích hlavních soupeřek na mistrovství USA a na olympijských hrách v norském Lillehammeru. Kerriganová získala v Norsku stříbrnou medaili, zatímco Hardingová skončila osmá a nakonec se přiznala ke spoluúčasti na přípravě útoku. Paula Jonesová prohlásila, že se Hardingové nebojí, nicméně má obavy, že by rány do obličeje mohly poškodit její nos. Ten si nechala plasticky upravit z peněz, které dostávala během skandálu. "Právě jsem si upravila nos a nechci si ho zničit," poznamenala.
</TEXT>
</DOC>
</CZE>