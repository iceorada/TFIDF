<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021128001</DOCID>
<DOCNO>LN-20021128001</DOCNO>
<DATE>11/28/02</DATE>
<TITLE>
Rada: Balvín není schopen zreorganizovat televizi * Ředitel České televize musí do půlnoci vyklidit kancelář
</TITLE>
<GEOGRAPHY>PRAHA</GEOGRAPHY>
<TEXT>
Éra Jiřího Balvína v čele České televize skončila. Rada ČT ho včera na druhý pokus odvolala z funkce generálního ředitele. Pro Balvínův odchod se vyslovilo deset radních, tedy nejnižší možný počet. Pro jeho setrvání ve vedení byly pouze Lucie Weissová a Helena Fibingerová. Rada o Balvínově osudu rozhodovala v posledních dnech už podruhé. Poprvé se tak stalo 18. listopadu: radní tehdy rozčílil především otevřený dopis šéfa ČT zaměstnancům televize, v němž Balvín prohlásil, že "někteří členové rady poškozují dobré jméno ČT". Rada Balvínovi vytýkala, že podržel ve funkci problematického ředitele televizního studia Brno Zdeňka Drahoše a šéfa zpravodajství Zbyňka Honyse, že stanovil některým manažerům příliš vysoké odstupné a že se za jeho vedení zhoršily hospodářské výsledky televize. K Balvínovu odvolání tehdy chyběl jeden hlas. Včera se poměr sil změnil. Rada mimo jiné prohlásila, že Balvín porušil zákon, když nechal tajně nainstalovat do provozu televize kamery, aby sledovaly zaměstnance. "S odvoláním absolutně nesouhlasím. Radní podlehli politickému tlaku," okomentoval včera krok rady Jiří Balvín. Exředitel zopakoval, že ve vedení televize nijak nepochybil. Výhrady vůči Balvínově činnosti měl mezi jinými i předseda Poslanecké sněmovny Lubomír Zaorálek. Právě jeho kroky označil Balvín jako politický nátlak. "Jako předseda sněmovny mám povinnost se k situaci v televizi vyjádřit. Označil jsem ji jako agonii. Pokud to někdo považuje za nátlak, je to jeho pohled," odmítá slova bývalého ředitele Zaorálek. Po Balvínově odchodu povede veřejnoprávní televizi prozatímně její dosavadní ekonomický ředitel Petr Klimeš. Generálního ředitele by měla televizní rada vybrat do tří měsíců. Mnozí televizní zaměstnanci i manažeři by ve funkci rádi viděli jednoho z Balvínových předchůdců, Iva Mathého. "Nikdo rozumný se do výběrového řízení nepřihlásí teď, aniž by detailně znal situaci v televizi," komentuje možnou kandidaturu Ivo Mathé s tím, že by se o funkci ucházel tehdy, pokud by se ředitel vybíral "v horizontu několika měsíců".
Jak hlasovali radní
</TEXT>
<HEADING>
PRO ODVOLÁNÍ
</HEADING>
<TEXT>
Jan MRZENA, Ladislav MILER, Bohumil FANTA, Zdena HŮLOVÁ, Zdeněk FORMAN, Milan KNÍŽÁK, Erazim KOHÁK, Petr KUČERA, Jana ŠILEROVÁ, Pavel ŽÁČEK
PROTI
Lucie WEISSOVÁ, Helena FIBINGEROVÁ
NEPŘÍTOMNI
Jiří PRESL, Milan HORÁLEK
</TEXT>
</DOC>
<DOC>
<DOCID>LN-20021128002</DOCID>
<DOCNO>LN-20021128002</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Po několika týdnech dohadů je takřka jisté, že Špidlův kabinet pošle vlekoucí se privatizaci Českého Telecomu na čas k ledu. První obětí neúspěšného prodeje se včera stal generální ředitel Telecomu Přemysl Klíma. Toho vláda odvolala prostřednictvím zástupců státu v představenstvu firmy. "Společnost nebyla dobře připravena na privatizaci," zdůvodnil Klímův konec ministr financí. Špidlovi ministři se navíc včera nechali slyšet, že se prostřednictvím státních akcií razantně vloží do vedení nejsilnější telekomunikační firmy v zemi. Odložení privatizace doporučil vládě v úterý její poradce, investiční banka J. P. Morgan. Včera potom připustili krach současných jednání s Deutsche Bank o prodeji Telecomu oficiálně i členové kabinetu. Letos je to už třetí neúspěšný pokus českého státu zbavit se státního majetku. V lednu nenašel Zemanův kabinet zájemce pro elektrárenskou společnost ČEZ. Na přelomu září a října pak byl zrušen prodej chemického holdingu Unipetrol. Ministr financí Bohuslav Sobotka navzdory současným potížím doufá, že se Telecom podaří prodat ještě do konce funkčního období této vlády. Podle jeho kolegy Vladimíra Mlynáře by se ovšem nejdříve měly vyjasnit vazby mezi dominantními vlastníky Telecomu, tedy státem a společností TelSource. Za neúspěchem současného kola privatizace totiž stojí právě tyto nejasnosti.
</TEXT>
</DOC>
<DOC>
<DOCID>LN-20021128003</DOCID>
<DOCNO>LN-20021128003</DOCNO>
<DATE>11/28/02</DATE>
<TITLE>
"Tyto dívky budou chodit v plavkách namočených v krvi," prohlásil britský novinář Muriel Gray, když dvaadevadesát otřesených účastnic soutěže Miss World přiletělo 24. listopadu z Nigérie do Londýna. Pořadatelé přesunuli přehlídku krásy z Nigérie poté, co nejméně dvě stě patnáct lidí zahynulo při nepokojích, které vyvolali islámští extremisté. Kdo ale vlastně ty plavky do krve namočil? Část viny ulpívá na organizátorce Julii Morleyové, jejíž dnes již zesnulý manžel, umělecký manažer Eric Morley, soutěž Miss World před jedenapadesáti lety založil. Neměla připustit, aby se akce konala v zemi, v níž polovinu ze sto dvaceti milionů obyvatel tvoří muslimové. Zejména s přihlédnutím k tomu, že soutěž byla naplánovaná na svatý měsíc ramadán a dalo se předvídat, že extremisté se ji budou snažit využít ve svůj prospěch.
</TITLE>
<TEXT>
Mnozí Nigerijci na druhou stranu tuto soutěž uvítali, neboť se o ní v zemi mluvilo jako o největší mezinárodní události, která se bude v Nigérii konat od vyhlášení nezávislosti v roce 1960. Volba místa byla tak jako tak automatická, protože loňská Miss World, Agbani Darego, byla Nigerijka.
</TEXT>
<HEADING>
Stav náboženské nouze
</HEADING>
<TEXT>
Na Západě nahlodala staré publikum soutěže vyšší náročnost a kritika ze strany feministek. Organizátoři Miss World odpověděli zaměřením na země třetího světa, které se jí chytily jako příležitosti k mezinárodnímu vzestupu. Bylo jasné, že dojde ke sporům a kulturním střetům: kontrast mezi leskem Miss World a místní chudobou působil trapně a soutěž často urážela konzervativní hodnoty místních obyvatel. Střety v patřičnou dobu vypukly (a vyvolaly užitečnou publicitu) při nedávných soutěžích v Indii a Jižní Africe, teprve až v Nigérii vedly k masovému vraždění. I před příjezdem soutěžících do Nigérie stoupala politická teplota velmi rychle. Pohoršení muslimští klerici soutěž odsoudili jako "přehlídku nahoty" a bojovníci za lidská práva se chopili příležitosti, aby upozornili na kritickou situaci Aminy Lawalové. Tato muslimka byla odsouzena k trestu ukamenování za cizoložství jedním z nedávno ustavených islámských soudů v severní Nigérii, které rozhodují podle islámského práva šaría. Řada soutěžících odmítla přijet a v polovině listopadu prezident Olusegun Obasanjo, křesťan z jihu, který potřebuje podstatnou podporu muslimů, aby vyhrál volby v roce 2003, zrušil uvítací setkání s těmi dívkami, které přijely. Olej do ohně ovšem přilil článek v prestižních nigerijských novinách ThisDay ze dne 18. listopadu. Na obranu rozhodnutí uspořádat soutěž Miss World v Nigérii redaktorka Isioma Danielová napsala: "Muslimové si myslí, že je nemorální pozvat do Nigérie 92 žen a požádat je, aby se oddávaly marnivosti. Co by si o tom myslel (prorok) Mohamed? Zcela upřímně by si asi některou z nich vybral za manželku." Byla to taková přemoudřelá poznámka, k níž se někdy novináři uchylují, když jim hoří uzávěrka. Ovšem v zemi, kde teprve před třemi lety zahynulo při srážkách mezi muslimy a křesťany přes tři tisíce lidí, zapůsobila jako dynamit. Takováto bota by se obvykle odstranila během redakčních úprav, byl však pátek večer, článek měl vyjít v sobotu, a tak proklouzl. Z mladých muslimů ze severního města Kaduna, kteří následující úterý vypálili místní redakci listu ThisDay a začali zabíjet křesťany a zapalovat kostely, těžko některý urážlivý článek četl, ale Nigerijská vrchní rada pro islámské záležitosti vyhlásila stav "vážné náboženské nouze" a místní kazatelé zprávu šířili v mešitách. List ThisDay se v průběhu týdne čtyřikrát omluvil, nepokoje však vzplály i v hlavním městě Abuja a pořadatelé soutěže Miss World ustoupili.
</TEXT>
<HEADING>
Boj o moc
</HEADING>
<TEXT>
"Náboženské" střety na celém světě obvykle vyrůstají z boje o politickou moc a to jistě platí o Nigérii. Toto kolo probíhá od roku 1999, kdy vojenské režimy se základnou na severu, které vládly v Nigérii většinu doby od vyhlášení nezávislosti, ustoupily civilní demokracii a prezidentem byl zvolen křesťan z jihu. Aliance muslimských armádních důstojníků ze severu a tradiční severní aristokracie nakonec ztratila nadvládu a okamžitě začala kout pikle, jak ji získat zpět. V roce 2000 místní vlády severních států jedna za druhou náhle začaly zavádět právo šaría, čímž mezi svými nemuslimskými menšinami vyvolaly silné znepokojení. Byl to recept na náboženský konflikt a nebylo vůbec náhodou, že dvanáct států, které přijaly islámské právo šaría, odpovídá přesně těm, kde se mnoho muslimských voličů odpoutalo od tradiční náboženské loajality a hlasovalo pro Obasanja, tedy křesťana. Právo šaría a konflikty, které vyvolává, jsou součástí pokusu přinutit severní muslimské voliče k návratu ke starým volebním zvykům. Obasanjo se neodváží prosazovat ústavu, v níž by byla Nigérie prohlášena za sekulární stát, neboť se bojí, že by ve volbách příští rok prohrál. Do toho přichází soutěž Miss World a spiknutí za obnovení nadvlády severu samozřejmě využívá této události, co to jen jde. Je to ošklivé a krajně nebezpečné, o islám a křesťanství však ve skutečnosti nejde. Jde o moc.
"Náboženské" střety na celém světě obvykle vyrůstají z boje o politickou moc a to jistě platí o Nigérii. Toto kolo probíhá od roku 1999, kdy vojenské režimy se základnou na severu, které vládly v Nigérii většinu doby od vyhlášení nezávislosti, ustoupily civilní demokracii a prezidentem byl zvolen křesťan z jihu. Aliance muslimských armádních důstojníků ze severu a tradiční severní aristokracie nakonec ztratila nadvládu a okamžitě začala kout pikle, jak ji získat zpět. V roce 2000 místní vlády severních států jedna za druhou náhle začaly zavádět právo šaría, čímž mezi svými nemuslimskými menšinami vyvolaly silné znepokojení. Byl to recept na náboženský konflikt a nebylo vůbec náhodou, že dvanáct států, které přijaly islámské právo šaría, odpovídá přesně těm, kde se mnoho muslimských voličů odpoutalo od tradiční náboženské loajality a hlasovalo pro Obasanja, tedy křesťana. Právo šaría a konflikty, které vyvolává, jsou součástí pokusu přinutit severní muslimské voliče k návratu ke starým volebním zvykům. Obasanjo se neodváží prosazovat ústavu, v níž by byla Nigérie prohlášena za sekulární stát, neboť se bojí, že by ve volbách příští rok prohrál. Do toho přichází soutěž Miss World a spiknutí za obnovení nadvlády severu samozřejmě využívá této události, co to jen jde. Je to ošklivé a krajně nebezpečné, o islám a křesťanství však ve skutečnosti nejde. Jde o moc.
</TEXT>
</DOC>
<DOC>
<DOCID>LN-20021128004</DOCID>
<DOCNO>LN-20021128004</DOCNO>
<DATE>11/28/02</DATE>
<TITLE>
Italský vědec Antinori prý pečuje o ženu s klonovaným plodem
</TITLE>
<GEOGRAPHY>ŘÍM</GEOGRAPHY>
<TEXT>
Italský lékař Severino Antinori včera už podruhé v tomto roce prohlásil, že první naklonovaný člověk na světě přijde na svět pod jeho dohledem. Má se tak stát v lednu příštího roku: Antinori prý pečuje o ženu, která ve svém těle nosí klonovaný lidský plod. "Vše probíhá tak, jak má. Plod v tuto chvíli váží 2,7 kilogramu," prohlásil Antinori v úterý v Římě. Odmítl sice prozradit místo pobytu, jméno a národnost své "pacientky", ale dodal, že pod jeho dohledem v sobě nosí klonované lidské embryo ještě další dvě nastávající matky. O tom, že se italskému lékaři podaří vyklonovat člověka, ale mnozí jeho kritici vážně pochybují. Antinori totiž mluvil o "jisté ženě, která nosí klonované embryo a je v osmém měsíci těhotenství," už letos vdubnu. Od té doby se o ní ovšem už italský lékař a vědec nikdy nezmínil. Skeptici Antinoriho kritizují i za to, že své výzkumy úzkostlivě tají před širokou vědeckou veřejností. O tom, že jeho plány nevyjdou ani tentokrát, je přesvědčen například Ian Wilmut, šéf vědeckého týmu, který vyklonoval slavnou ovci Dolly.
Harry Griffin z institutu ve skotském Edinburghu, kde byla Dolly vyklonována, tvrdí, že v úspěch podniku italského doktora Antinoriho příliš nevěří. "Mnoho vyklonovaných zvířat zahyne několik hodin či dní po porodu," prohlásil. "Je to velmi riskantní věc. Není tedy důvod si myslet, že u lidí to bude jednodušší," dodal skepticky skotský vědec. Antinori dělá své výzkumy v absolutní tajnosti: proto není možné zjistit, co italský doktor dělá. Jinak řečeno: nikdo neví, zda italský doktor nelže, tvrdí vědci. Profesorka Anne McLarenová z univerzity v Cambridge tak Antinoriho oznámení komentuje velice opatrně. "Možné to je, ale jsem velice skeptická. Není pravděpodobné, že takovou věc opravdu dělá." Odpůrci lidského klonování tvrdí, že to, co dělá Antinori, je eticky nezodpovědné. Varují, že vyklonovaní tvorové budou trpět různými "vážnými defekty". K těmto kritikům patří i profesor John Burns z britské univerzity v Newcastlu. "Když chce na svět přivést člověka tímto způsobem (klonováním - pozn. red.), pak se narodí s jistými abnormálnostmi," prohlásil Burns. Antinori se proslavil před deseti lety, když se mu podařilo uskutečnit porod u 62leté ženy.
</TEXT>
</DOC>
<DOC>
<DOCID>LN-20021128005</DOCID>
<DOCNO>LN-20021128005</DOCNO>
<DATE>11/28/02</DATE>
<TEXT>
Rada České televize včera odvolala generálního ředitele Jiřího Balvína. Podle rady porušil zákon, když nechal instalovat v budově televize skryté kamery ke sledování zaměstnanců. Členové rady tímto krokem usvědčili sami sebe ze špatné práce. Rezignovat by měli i oni: při výběru ředitele nebyla táž rada ani pod časovým a údajně ani politickým tlakem. Proč tedy ředitele odvolává již po roce? Rada je od počátku orgánem zpolitizovaným a Balvínova volba byla taktéž politická. On sám není žádná oběť: jako politikům loajální ředitel přistoupil na hru a jeho včerejší odvolání je pouhou reakcí rady na výsledek parlamentních voleb. Je ovšem zřejmé, že tak zpolitizovaný orgán, jakým je tato rada, nemůže kompetentně zvolit ani Balvínova nástupce. Radu ČT můžeme "pochválit" jen za načasování akce: advent je za dveřmi, a když se do věci vloží politici s obratností sobě vlastní (předseda sněmovny Lubomír Zaorálek) a přidají se osvědčení televizní odboráři, máme temnou vánoční obrazovku zajištěnou.
</TEXT>
</DOC>
<DOC>
<DOCID>LN-20021128006</DOCID>
<DOCNO>LN-20021128006</DOCNO>
<DATE>11/28/02</DATE>
<TITLE>
MOSKVA - Nadšené přijetí čekalo doma na dva ruské výtržníky, kteří minulý pátek během pražského summitu NATO házeli rajčata na generálního tajemníka aliance George Robertsona. Alespoň od Nacionálně bolševické strany Eduarda Limonova, která oběma rebelům, převlečeným v Praze za novináře, připravila v hlavním městě Ruské federace velkolepé uvítání. Aktivisté Dmitrij Bachur a Dmitrij Něčajev se během oslav svěřili, že jejich cílem byli "hlavní nepřátelé všeho pokrokového lidstva" George Bush a Tony Blair. Tiskovou konferenci amerického prezidenta však prý nestihli, neboť do Prahy jeli stopem a pouť trvala déle, než předpokládali. "Proslavili jsme sebe i vlast," zhodnotili nakonec svou vrhačskou epizodu falešní novináři, kteří se na summitu NATO akreditovali za oficiálně registrovaný ruský deník Geněralnaja linija.
</TITLE>
<TEXT>
"Evropa skočila na lep libozvučnému anglickému překladu The General Line. Akreditovali jsme se v sídle NATO v Bruselu jako nečeský deník," sdělili oba ruští chuligáni. Oba vrhači rajčat pak také velmi chválili českou policii. "Česko - to je Evropa. Jsou tam velmi milí policisté. Takoví legrační," řekl podle internetové agentury jeden z aktivistů. Je přesvědčen, že kdyby byli v Praze dříve, měli reálnou šanci dostat se na tiskovou konferenci amerického prezidenta. Podle názoru výtržníků byla reakce na jejich akci ze strany české policie "příliš měkká". Přirovnali incident v Praze k podobné akci v Moskvě, kdy Bachur asi před rokem hodil vejce po ruském režiséru Nikitovi Michalkovovi. Ten jej na rozdíl od české policie srazil na zem a kopal prý brutálně do hlavy. List Izvestija citoval ruského konzula v Praze Sergeje Kornějeva, podle něhož mohou být Něčajev a Bachur souzeni v Rusku, pokud česká policie kvalifikuje jejich čin jako "výtržnost". Pak budou příslušné dokumenty předány ruským orgánům činným v trestním řízení. Pokud ale česká policie označí případ za "přestupek", bude uzavřen v Praze.
</TEXT>
</DOC>
<DOC>
<DOCID>LN-20021128007</DOCID>
<DOCNO>LN-20021128007</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Včera padlo definitivní rozhodnutí o tom, že nástupce prezidenta Václava Havla vzejde ze společného hlasování obou komor českého parlamentu. Poslanci totiž hned v prvním čtení zamítli dva návrhy na urychlenou změnu ústavy, které měly umožnit, aby Češi volili příští rok na jaře svou hlavu státu v přímém hlasování. Jeden ze zamítnutých návrhů předložili občanští demokraté: ti navrhovali, aby byl prezident zvolen hned v prvním kole. Druhý byl společným dílem deseti poslanců vládní koalice a obsahoval požadavek dvoukolové přímé volby. Zastánci změnu podporovali tvrzením, že přímo volená hlava státu "by měla silnější legitimitu, byla by nezávislejší na stranách a přeje si ji většina občanů země". K dalším argumentům patří obava, že při volbě prezidenta parlamentem uspěje kandidát, pro něhož bude příznačná "nevýraznost a stranická loajalita". Odpůrci ústavní změny naopak tvrdí, že včerejší návrhy představují tak závažnou změnu Ústavy ČR, že by měly být výsledkem debaty parlamentních stran. "Představa, že přímá volba zajistí zvolení nadstranického prezidenta, je naivní," prohlásil na adresu obou návrhů vicepremiér Pavel Rychetský.
</TEXT>
</DOC>
<DOC>
<DOCID>LN-20021128008</DOCID>
<DOCNO>LN-20021128008</DOCNO>
<DATE>11/28/02</DATE>
<TITLE>
Otakar Motejl, nebo Jaroslav Bureš? Jeden z nich se stane kandidátem ČSSD na prezidenta. Jejich šance může ovlivnit Petr Pithart.
</TITLE>
<GEOGRAPHY>PRAHA</GEOGRAPHY>
<TEXT>
Prezidentské volby rozhodne mimo jiné také skutečnost, kdo skončí na druhém místě ve skončeném prezidentském referendu ČSSD. Že to nebude vysokoškolský učitel Martin Potůček, je nyní téměř jisté. Rozhodne se tedy mezi ombudsmanem Otakarem Motejlem a exministrem spravedlnosti Jaroslavem Burešem. Podle předběžných výsledků má těsně navrch ombudsman.
</TEXT>
<HEADING>
Varianta 1 - Motejl
</HEADING>
<TEXT>
A právě v tuto možnost doufají příslušníci takzvaného antizemanovského křídla v ČSSD. Umístění ombudsmana na druhém místě a jeho prezidentská nominace totiž brzdí cestu Miloše Zemana na Pražský hrad. Zásadní role tady sehraje lidovecký prezidentský kandidát Petr Pithart. Pokud bude nominován Motejl, šéf Senátu, který se sympatiemi k veřejnému ochránci práv netají, zřejmě vzdá svoji kandidaturu. O této možnosti se už delší dobu neoficiálně hovoří ve vládě i v kuloárech parlamentu. Nyní dostává tato varianta jasné obrysy. Na klíčová slova si však budeme muset počkat. Šéf Senátu své rozhodnutí sdělí až po 7. prosinci, kdy ústřední výkonný výbor ČSSD oznámí definitivní verdikt. Postojem Petra Pitharta se pak budou řídit členové KDU-ČSL. Na jejich jasné vyjádření si počkáme možná ještě déle - konečné stanovisko prý dají až po celostátní konferenci, která se koná 14. prosince. Otakar Motejl by v takovém případě mohl počítat i s podporou dalšího člena vládní koalice - Unií svobody-DEU. Motejlovo umístění za Zemanem se zdá velmi pravděpodobné. Ani Bureš však není bez šance. Například v královéhradeckém kraji skončil podle zdroje LN ve vnitrostranickém hlasování druhý za Zemanem, a v referendu mezi občany dokonce zvítězil.
</TEXT>
<HEADING>
Varianta 2 - Bureš
</HEADING>
<TEXT>
Ve "stříbrnou medaili" pro náměstka ministra spravedlnosti zase doufají Zemanovi příznivci. Pokud by totiž vedení na základě slibu, že v případě Zemanova vítězství nominuje druhého v pořadí, navrhlo Bureše, Pithart nejspíš svoji kandidaturu nestáhne, a naopak půjde do boje. V tom případě lidovci samozřejmě podpoří svého kandidáta. Hlasů z řad Unie svobody-DEU by se Bureš také nedočkal - jako prezident je pro ně nepřijatelný. Pak zřejmě nebude v první volbě zvolen nikdo a při jejím opakování už nastoupí expremiér Miloš Zeman. Je nutné ovšem počítat i s možností, že se ústřední výkonný výbor nebude řídit výsledkem referenda a vyšle do boje Motejla navzdory tomu, že skončí až za Zemanem a Burešem.
Kdo půjde za ČSSD do prvního kola prezidentských voleb
Ústřední výkonný výbor ČSSD má 7. prosince rozhodnout o kandidátovi pro první kolo prezidentských voleb. Očekávaný vítěz stranického referenda Miloš Zeman stále trvá na tom, že se prvního kola nezúčastní. Kdo tedy bude podle čelních představitelů ČSSD stranu zastupovat?
Bylo by logické, aby do prvního kola šel ten, který skončí v referendu druhý. * místopředseda ČSSD Bohuslav Sobotka
Pokud to (kandidaturu do prvního kola) Miloš Zeman odmítne, bude to pravděpodobně ten, který skončil v referendu druhý. * předseda poslaneckého klubu Milan Urban a vícepremiér Pavel Rychetský
Rozhodnutí ústředního výkonného výboru je, že máme obsadit první volbu prezidenta, tak se tím budeme zabývat. Nevidím v tom problém, protože se předpokládalo, že Miloš Zeman nebude chtít jít do prvního kola volby. * předseda ČSSD Vladimír Špidla
Nedovedu si představit, že by ČSSD nepostavila svého kandidáta do prvního kola. Je důležité, aby měl podporu v senátním i poslaneckém klubu. * místopředseda strany Stanislav Gross
Budu respektovat usnesení výkonného výboru. * místopředseda strany a Zemanův stoupenec Zdeněk Škromach
Rozhodně by to měl být ten, který se umístí na druhém místě. * místopředsedkyně ČSSD Marie Součková
MILOŠ ZEMAN pravděpodobný vítěz stranického referenda ČSSD
OTAKAR MOTEJL v referendu zřejmě skončil na druhém místě
</TEXT>
</DOC>
<DOC>
<DOCID>LN-20021128009</DOCID>
<DOCNO>LN-20021128009</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Poslanecká sněmovna zřídila včera komisi, která bude dohlížet na zpřístupňování svazků Státní bezpečnosti (StB). Na komisi se budou moci obracet lidé, jimž státní orgány nebudou chtít dokumenty StB zpřístupnit. Komise rozhodne, zda materiály zůstanou nepřístupné, nebo zda do nich občan bude moci nahlédnout. Komisi, která bude zvolena na této schůzi sněmovny, bude tvořit pět poslanců, členů výboru pro obranu a bezpečnost. Všichni budou muset mít bezpečnostní prověrku. Zasedání komise budou neveřejná.
</TEXT>
</DOC>
<DOC>
<DOCID>LN-20021128010</DOCID>
<DOCNO>LN-20021128010</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Ministr kultury Pavel Dostál je přesvědčen o tom, že arbitrážní tribunál uloží ČR zaplatit miliardové odškodnění firmě CME kvůli kauze TV Nova. Dostál včera řekl, že pak navrhne sněmovně, aby odvolala nynější Radu pro rozhlasové a televizní vysílání. Dodal, že o vině vysílací rady hovoří i materiály arbitrážního tribunálu. Hrozící odškodnění se podle něj pohybuje od 5 do 25 miliard korun. Z pondělního vyjádření CME vyplývá, že tribunál vydá konečný nález v 1. čtvrtletí 2003.
</TEXT>
</DOC>
<DOC>
<DOCID>LN-20021128011</DOCID>
<DOCNO>LN-20021128011</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Ještě tento týden se patrně setkají představitelé vlády s lidmi z Rádia Svobodná Evropa/Rádia Svoboda (RFE/RL), aby jednali o přestěhování rozhlasové stanice z blízkosti Václavského náměstí. Ministerstvo vnitra už našlo vhodnou lokalitu pro nové působení rádia, nechce ale před jednáním prozradit, odkud má v budoucnu stanice vysílat. Mluvčí RFE/RL Sonia Winterová včera řekla, že schůzka se uskuteční zřejmě tento týden. "Nebylo nám sděleno přímo, o co jde, ale očekáváme, že se tento týden sejdou zástupci našeho rádia s představiteli vlády," uvedla Winterová.
</TEXT>
</DOC>
<DOC>
<DOCID>LN-20021128012</DOCID>
<DOCNO>LN-20021128012</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel jmenoval včera osmačtyřicetiletého Pavla Štefku náčelníkem generálního štábu armády. Nahradí Jiřího Šedivého, který odchází do civilu. Prezident zdůraznil, že Štefka se ujímá funkce v nesmírně zajímavé době, kdy začíná rozsáhlá armádní reforma, ale reformuje se i NATO, jehož je ČR členem. Havel poděkoval armádnímu generálovi Jiřímu Šedivému za jeho práci. "Vím, že jste se těšil mezi vojáky v armádě velké autoritě a byl zároveň oblíbený, což je dobrá kombinace," řekl Šedivému. Štefka se funkce ujme od prosince.
</TEXT>
</DOC>
<DOC>
<DOCID>LN-20021128013</DOCID>
<DOCNO>LN-20021128013</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Koncentrace chloru v dřevinách v okolí Spolany Neratovice jsou až dvěstěkrát vyšší, než je běžný limit. Dokazují to výsledky měření, které provedl Výzkumný ústav lesního hospodářství a myslivosti. Odborníci odebrali vzorky 27 listnatých dřevin i jehličnanů v okolí čtyř kilometrů od Spolany. Obvyklé hodnoty chloru v dřevinách se pohybují v rozmezí 100 až 300 miligramů na kilogram sušiny. Ve vzorcích osik, borovic, ořešáků, ovocných stromů a dalších dřevin odborníci naměřili hodnoty pohybující se v tisících miligramech na kilogram. "Analýzy ukazují enormní hodnoty chloru a velké poškození rostlin," řekla Hana Uhlířová z výzkumné laboratoře ústavu. Nejvyšší naměřená hodnota dosáhla dokonce 52 596 miligramů na gram. Podle oficiálních údajů Spolany se do ovzduší letos dostalo kolem 400 kilogramů chloru. Ve středu ale mluvčí chemičky Jan Martínek připustil, že nelze vyloučit, že do ovzduší unikly desítky tun chloru.
</TEXT>
</DOC>
<DOC>
<DOCID>LN-20021128014</DOCID>
<DOCNO>LN-20021128014</DOCNO>
<DATE>11/28/02</DATE>
<TITLE>
Do boje o předsednictví v ODS Bém nepůjde. Tvrdí to někteří poslanci - členové pražské organizace strany.
</TITLE>
<GEOGRAPHY>PRAHA</GEOGRAPHY>
<TEXT>
Termín vypršel. Pavel Bém se dnes stane pražským primátorem a vzápětí poté má oznámit, zda bude kandidovat na post předsedy ODS, jak předem avizoval. Podle informací LN ale sdělí, že do čela ODS kandidovat nechce. Bém už údajně některým členům pražské ODS a poslancům řekl, že se do souboje o křeslo po Václavu Klausovi nechystá. Jeho ambice jsou prý jen o stupínek nižší - Bém se chce stát v lepším případě místopředsedou strany, v horším "jen" členem výkonné rady. Bém to včera odmítl komentovat. "Řekl jsem, že svůj postoj sdělím až po 28. listopadu ve chvíli, když mě zastupitelstvo potvrdí do funkce primátora. Nic jiného vám v tuto chvíli nepovím," uvedl. Když mu LN řekly, že jeho stanovisko - že na předsedu ODS kandidovat nebude - stejně už znají, odpověděl Bém neurčitě. "Jen abyste zítra nebyli za hlupáky," opáčil Bém. LN několik lidí z ODS prozradilo, že jim Bém potvrdil, že do boje o předsednickou funkci nepůjde. "Ne, nejde do toho. Říkal, že jeho metou je výkonná rada," uvedl jeden z nich, který si nepřál být jmenován. Podle něj je to i reakcí na to, že by Béma nepodporovala ani celá pražská ODS ze strachu, aby dosavadním lídrům "nepřerostl přes hlavu". Prohlášení Pavla Béma je zásadní pro vývoj ODS. Po jeho rozhodném prohlášení směřujícím v jejich prospěch touží snad všichni kandidáti na předsedu. Bém, jakožto "nový" politik ve vedení strany - který novému předsedovi bude krýt záda - je ten nejlepší spojenec pro ovládnutí strany. Nejrazantněji tuto kampaň "rozjel" místopředseda Petr Nečas. Ten prohlásil, že si svoje případné předsednictví představuje tak, že by mu Bém dělal prvního místopředsedu. Bém vzápětí konstatoval, že ho to těší a že si to umí představit. Podle informací LN by tomuto svazku přál i Václav Klaus. Ten to sice odmítá komentovat, nicméně v soukromí prý právě Nečasovi v zádech s Bémem vyjadřuje největší podporu.
</TEXT>
<HEADING>
Bém asi podpoří Nečase
</HEADING>
<TEXT>
Budoucí pražský primátor Bém zůstává opatrný. Nicméně i z jeho slov je znát, že by se svazku s Nečasem nebránil. "Má tři velmi výrazné výhody. Je to tradiční, kultivovaný a v ODS velmi respektovaný kandidát. Za druhé jde o velmi pracovitého a v ODS respektovaného člověka. A za třetí, nikdy nepatřil k oblíbencům Václava Klause, ale jde o člověka, kterého Klaus jako svého nástupce respektuje," vyjmenoval Bém. Vize, že by ODS šéfoval místopředseda Petr Nečas s Pavlem Bémem se podle informací LN velice zamlouvá i Václavu Klausovi. Ten prý naopak ze "svého seznamu" vyřadil Jana Zahradila. Sedmnáctého listopadu, kdy šlo trio Klaus-Zahradil-Bém položit květiny pod sochu sv. Václava, šli údajně po pietním aktu všichni tři význační představitelé strany do kavárny, kde Klaus Zahradilovi sdělil, že s ním nepočítá. "Klaus řekl, že Zahradil není novým jménem pro ODS, navíc se mu nelíbil Zahradilův koncept předsednictví na dva roky. Zahradil z toho byl dost špatný," popsal LN očitý svědek schůzky. Jan Zahradil ale včera sdělil, že to pokládá za "předsedovo špičkování", které je interní a "lidé zvenčí ho nemohou pochopit".
Budoucí pražský primátor Bém zůstává opatrný. Nicméně i z jeho slov je znát, že by se svazku s Nečasem nebránil. "Má tři velmi výrazné výhody. Je to tradiční, kultivovaný a v ODS velmi respektovaný kandidát. Za druhé jde o velmi pracovitého a v ODS respektovaného člověka. A za třetí, nikdy nepatřil k oblíbencům Václava Klause, ale jde o člověka, kterého Klaus jako svého nástupce respektuje," vyjmenoval Bém. Vize, že by ODS šéfoval místopředseda Petr Nečas s Pavlem Bémem se podle informací LN velice zamlouvá i Václavu Klausovi. Ten prý naopak ze "svého seznamu" vyřadil Jana Zahradila. Sedmnáctého listopadu, kdy šlo trio Klaus-Zahradil-Bém položit květiny pod sochu sv. Václava, šli údajně po pietním aktu všichni tři význační představitelé strany do kavárny, kde Klaus Zahradilovi sdělil, že s ním nepočítá. "Klaus řekl, že Zahradil není novým jménem pro ODS, navíc se mu nelíbil Zahradilův koncept předsednictví na dva roky. Zahradil z toho byl dost špatný," popsal LN očitý svědek schůzky. Jan Zahradil ale včera sdělil, že to pokládá za "předsedovo špičkování", které je interní a "lidé zvenčí ho nemohou pochopit".
</TEXT>
</DOC>
<DOC>
<DOCID>LN-20021128015</DOCID>
<DOCNO>LN-20021128015</DOCNO>
<DATE>11/28/02</DATE>
<TITLE>
Za absurdní označil ombudsman Otakar Motejl možnost, že by v případě neúspěchu v sociální demokracii kandidoval na prezidenta za jinou stranu.
</TITLE>
<TEXT>
LN: Podle průběžných výsledků referenda ČSSD je vítězem expremiér Miloš Zeman. Jak jste odhadoval výsledek?
Nejsem tím nijak překvapen. Odhadoval jsem to přibližně stejně.
LN: Jaký je to pocit stát proti Jaroslavu Burešovi - člověku, jemuž jste v podstatě pomohl nahoru? Dosadil jste ho do funkce předsedy Vrchního soudu v Praze a poté jste jej navrhl za sebe do křesla ministra spravedlnosti.
Je to soutěž. Nevidím v tom žádnou pocitovou potíž. Má to pravidla normální soutěže a tam si člověk nevybírá - jak říká pan ministr vnitra.
LN: Bureš řekl, že nedělá věci, které nemají šanci na úspěch. Je toto i vaše filozofie?
Ne. Dělám věci, které myslím vážně. Když už něco dělám, tak proto, aby se to povedlo. Ale když se to nepovede, tak se svět nezboří.
LN: V případě, že skončíte za Burešem, uvažoval jste o tom, že se necháte nominovat někým jiným?
Neuvažoval jsem o tom, přišlo by mi to absurdní, když jsem neuspěl v zahradnictví, běhat do papírnictví.
LN: Cítíte podporu ze stran vládní koalice - US-DEU a KDU-ČSL?
Nevylučuji ji. Upřímně řečeno bez jejich podpory by kandidatura neměla velkou šanci - ať je to Petr, nebo Pavel. Možná, že ji můžu cítit větší já než Zeman a Bureš.
LN: Pokud se umístíte jako druhý, bude vás ČSSD zřejmě nominovat. Jakou se domníváte, že máte v první volbě šanci?
To nevím. Dovedu si představit, že budou proti mně i někteří poslanci ČSSD nebo že mě může podpořit i nějaký poslanec opozice - tedy ODS.
</TEXT>
</DOC>
<DOC>
<DOCID>LN-20021128016</DOCID>
<DOCNO>LN-20021128016</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Udržet křeslo předsedy Senátu si lidovci mohou i do dalšího období, museli by ale obětovat prezidentskou kandidaturu Petra Pitharta. Máme jen jednoho kandidáta Pitharta. Tak zní odpověď lidovců na otázku, koho podpoří v prezidentských volbách. V KDU-ČSL se ale rodí plán, který může Pitharta udržet v křesle předsedy Senátu. Výměnou za to by se ale lidovci a Pithart museli vzdát prezidentských ambicí a podpořit kandidáta vládní koalice. Vládní strany se shodují na jediném - na Otakaru Motejlovi. O něm Pithart dříve prohlásil, že by si jej dokázal představit na Hradě. "V případě, že ČSSD do první volby nominuje Motejla, nejspíš ustoupíme od Pithartovy kandidatury. Zda kandidaturu stáhne, bude záležet na něm. Nutit ho nemůžeme," řekl LN zdroj z KDU-ČSL, který si přál zůstat v anonymitě. Ustoupí-li Pithart od kandidatury, rostou šance na to, že prezident vzejde z první volby. Pithart to nechce uspěchat. Tvrdí, že nikdo z vedení strany s ním o stažení kandidatury nemluvil. "Než bude znám kandidát ČSSD, nemohu se vyjádřit. Komentovat nemohu ani Motejlovu kandidaturu. Co kdyby v referendu skončil třetí? Všechno by to byla slova do větru, a ta nemají cenu," řekl včera Pithart.
</TEXT>
</DOC>
<DOC>
<DOCID>LN-20021128017</DOCID>
<DOCNO>LN-20021128017</DOCNO>
<DATE>11/28/02</DATE>
<TITLE>
Česká televize je bez ředitele. Jiřího Balvína odvolala Rada ČT
</TITLE>
<TEXT>
Jak volit ředitele? V tom rada zatím nemá jasno. Rozhodneme se příští týden, říká její šéf Jan Mrzena.
PRAHA - Krátce po odvolání Jiřího Balvína jmenovala rada prozatímním šéfem České televize finančního ředitele Petra Klimeše. Od čtvrteční půlnoci, kdy Balvín oficiálně opustí funkci, radě poběží devadesátidenní lhůta pro vypsání výběrového řízení na nového generálního ředitele. Klimeš povede televizi do té doby, než se radě podaří vybrat Balvínova nástupce. Zákon jí přitom neukládá, jakým způsobem by měla volba proběhnout. Kromě klasického konkursu připadá v úvahu také výběrové řízení formou přímého oslovení. Rada může předem vytypovat několik favoritů, z nichž by vybrala vítěze, případně se může přímo shodnout na jediném jménu. Podobným způsobem proběhly volby některých předchozích ředitelů ČT. Například Dušan Chmelíček vzešel v lednu 2000 z pětice kandidátů, které si přímo vybrala rada pod vedením jejího tehdejšího šéfa Jana Jiráka. Naopak Jiří Balvín loni prošel konkursem, kterého se mohl zúčastnit prakticky každý. Podle toho také řízení vypadalo: doprovázely je časté nesrovnalosti a komplikace. Současná rada zatím nemá jasno, jakým způsobem nového ředitele vybere. "Zákon nám ukládá vypsat výběrové řízení, ale nespecifikuje jeho průběh. Na dalším zasedání příští týden se proto budeme zabývat, jakým způsobem konkurs proběhne," přiblížil LN předseda rady Jan Mrzena. "Z dikce zákona vyplývá, že bychom konkurs neměli uzavírat před veřejností, na druhou stranu ale asi bude legitimní, když se budeme bavit o některých konkrétních osobnostech, které by televizi vyvedly z této nelehké situace," dodal. Podle Mrzeny rada zatím o žádných konkrétních jménech nehovořila. Radní Milan Knížák ale na nedávném veřejném zasedání prohlásil, že na něj a další členy rady kdosi vytváří nepřípustný nátlak, aby ředitelem ČT zvolili prezidentského kancléře Iva Mathého. Návrat bývalého ředitele na Kavčí hory podporují také odbory a profesní organizace, například Filmový a televizní svaz. Ostatně, nebrání se mu ani sám Mathé, jehož kariéra v roli prezidentského kancléře patrně skončí začátkem února, kdy Pražský hrad opustí prezident Václav Havel. Mathé si ale pro případnou účast v konkursu klade podmínku: pokud by se ho měl zúčastnit, musí proběhnout s dostatečným časovým odstupem, aby se mohl důkladně seznámit s aktuálním stavem televize. "Přeci jenom jsem v televizi čtyři roky nepracoval a potřebuji se podívat, v jakém je stavu." V neposlední řadě si kancléř musí také ověřit, co by na jeho případný návrat říkali zaměstnanci ČT.
Galerie ředitelů České televize
Jiří Balvín (48 let) ve funkci: od 9. 2. 2001 prozatímním ředitelem,
Měl zklidnit napjatou atmosféru uvnitř televize. Po několika měsících jej rada začala kritizovat za některá rozhodnutí - například za to, že ponechal ve funkci ředitele ČT Brno Zdeňka Drahoše. Včera pro Balvínovo odvolání hlasovalo potřebných deset radních.
První ředitel samostatné České televize provedl velkou restrukturalizaci. V březnu 1998 mu skončil mandát a přihlásil se do nového výběrového řízení na post generálního ředitele. V posledním kole ale neuspěl.
Do veřejnoprávní televize přišel z BBC. Byl kritizován mimo jiné za špatnou úroveň pořadů a výběr spolupracovníků - šéfredaktorem zpravodajství se například stal Ivan Kytka, do té doby zpravodaj ČT v Británii. Puchalský nakonec rezignoval.
Vystudovaný právník byl spolupracovníkem Jakuba Puchalského. Ve funkci byl necelých dvanáct měsíců. Pro jeho odvolání hlasovalo sedm radních. Předseda rady Miroslav Mareš u Chmelíčka postrádal řádné vypracování koncepčních dokumentů a vytýkal mu také špatnou komunikaci s radou.
Ihned po jeho zvolení proti němu vystoupili zaměstnanci televize, podle kterých rada při volbě podlehla politickým tlakům. Protesty přerostly ve stávku. Hodač rezignoval ze zdravotních důvodů ani ne měsíc po uvedení do funkce.
FOTO: LN-TOMÁŠ KRIST, ARCHIV LN // KOLÁŽ ŠIMON / LN
</TEXT>
</DOC>
<DOC>
<DOCID>LN-20021128018</DOCID>
<DOCNO>LN-20021128018</DOCNO>
<DATE>11/28/02</DATE>
<TITLE>
Balvín by byl odvolán v prvním týdnu v lednu, tvrdí členka Rady České televize Helena Fibingerová.
</TITLE>
<TEXT>
LN: Vy jste vždy Jiřího Balvína podporovala a jako jedna ze dvou jste hlasovala proti jeho odvolání. Jaká je vaše první reakce?
Vy víte, že minulý týden nebyl ředitel odvolán jedním hlasem. Tehdy bylo rozhodnuto, že vyjednávací skupina, v níž jsem já, dohlédne na to, aby plnil závěry plynoucí z rady. Také víte, že jsem řekla, že budu první, kdo vyzve pana ředitele ke složení funkce, jestliže nedojde k naplnění těchto dohod. Myslím si ale, že by Jiří jen těžko po zlatých padácích a podobně dokázal dohody plnit. Chtěla jsem navrhnout, aby odstoupil první týden v lednu. Já jsem ho podporovala, já jsem mu futrovala záda. Takovou jsem měla povinnost jako členka rady.
</TEXT>
<HEADING>
LN: Vytýkala jste mu něco?
</HEADING>
<TEXT>
On sice stabilizoval televizi, ale uvědomovala jsem si, že není typ ředitele budoucnosti, rváče. A dělal chyby. Pokud bychom se nedohodli, určitě by odvolání Jiřího přišlo první týden v lednu.
</TEXT>
<HEADING>
LN: Je Petr Klimeš adekvátní náhradou?
</HEADING>
<TEXT>
Myslím, že roli prozatímního ředitele zvládne. Existuje totiž jeden omyl. Mně se totiž vtiskla aureola těžké podpory Balvína, ale já jsem se chovala jen tak, jak by se začal chovat každý, když vidí, že tomu druhému ubližují. Chápete?
Myslím, že roli prozatímního ředitele zvládne. Existuje totiž jeden omyl. Mně se totiž vtiskla aureola těžké podpory Balvína, ale já jsem se chovala jen tak, jak by se začal chovat každý, když vidí, že tomu druhému ubližují. Chápete?
</TEXT>
</DOC>
<DOC>
<DOCID>LN-20021128019</DOCID>
<DOCNO>LN-20021128019</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Odvolání generálního ředitele České televize Jiřího Balvína ohrozí pozice dalších lidí z managementu ČT. O místo se může třást ředitel zpravodajství Zbyněk Honys či šéf brněnského studia Zdeněk Drahoš. Ochrannou ruku před radou nad nimi držel právě Balvín. Členové rady v minulosti neskrývali rozhořčení nad tím, že Honys zvítězil ve výběrovém řízení na ředitele zpravodajství. U Drahoše zase požadovali, aby jej Balvín nahradil někým jiným, protože studio v Brně vede už desátým rokem, zatímco v Praze se za tu dobu ve vedení celé ČT vystřídalo pět ředitelů: Ivo Mathé, Jakub Puchalský, Dušan Chmelíček, Jiří Hodač a Jiří Balvín. Zákon funkční období ředitelů mimopražských studií ČT neupravuje, a toho Balvín s Drahošem využili. "Je to chyba zákona. Zřejmě se na to oné kritické noci v lednu 2001, kdy se zákon tvořil, v Poslanecké sněmovně zapomnělo," tvrdí Balvín. "Pracovní poměr pana Drahoše je na dobu neurčitou, vedením studia je pověřen do doby, kdy končí mé funkční období." O židli se mohou strachovat i všichni ostatní manažeři jmenovaní Balvínem. Je sice nepravděpodobné, že by se s nimi rozloučil již prozatímní ředitel ČT Klimeš, nový řádný šéf televize si ale patrně bude chtít na Kavčí hory přivést vlastní lidi. Balvínovi podřízení by ale neodcházeli s prázdnou. Ti nejvěrnější dostali do vínku novou manažerskou smlouvu s odstupným ve výši desetinásobku měsíční mzdy.
</TEXT>
</DOC>
<DOC>
<DOCID>LN-20021128020</DOCID>
<DOCNO>LN-20021128020</DOCNO>
<DATE>11/28/02</DATE>
<TITLE>
Zatím jsem stále zaměstnancem České televize, říká Jiří Balvín.
</TITLE>
<TEXT>
LN: Čekal jste odvolání z funkce generálního ředitele?
Ano.
LN: Jaká je vaše reakce?
Musím se tomu už jenom smát.
LN: Jednali podle vás radní pod politickým tlakem?
Rozhodně.
LN: Podniknete proti jejich rozhodnutí nějaké právní kroky?
</TEXT>
<HEADING>
Zvažuji to, ale zatím nevím.
</HEADING>
<TEXT>
LN: Nakolik podle vás ovlivnily rozhodnutí rady odbory a FITES, který vašim zastáncům v radě před včerejším jednáním zaslal otevřený dopis?
Významně. Tento management byl nejprofesionálnější v historii ČT, a některým lidem to zjevně vadilo.
</TEXT>
<HEADING>
LN: Kterým?
</HEADING>
<TEXT>
Některým iniciativám jako ČT - věc veřejná, odborům a dalším. Odřízli jsme spoustu lidí od rozhodujících pravomocí, kam půjdou peníze. To se samozřejmě nelíbilo lidem, jako je Jan Štern, kteří za desetimiliony točili projekty jako Taxi, prosím! nebo pořady o zvířátkách a kterým jsme to zatrhli. Ti se pak začali obracet na předsedu sněmovny Zaorálka, aby situaci v televizi začal "řešit".
LN: Už jste se rozhodl, zda v televizi zůstanete?
Jsem zaměstnancem ČT, na tom se nic nemění.
</TEXT>
</DOC>
<DOC>
<DOCID>LN-20021128021</DOCID>
<DOCNO>LN-20021128021</DOCNO>
<DATE>11/28/02</DATE>
<TITLE>
Co říkáte odvolání Jiřího Balvína z funkce ředitele ČT?
</TITLE>
<HEADING>
JAN KRAUS, předseda Filmového a televizního svazu
</HEADING>
<TEXT>
Je to symbol změn. Končící ředitel nejmenoval na klíčová místa vhodné osoby - to je případ Drahoše a dalších osob. Odvolávání ředitelů považuji za obyčej a každoroční slavnost.
</TEXT>
<HEADING>
LUBOMÍR ZAORÁLEK (ČSSD) předseda sněmovny
</HEADING>
<TEXT>
Tento krok rady by mohl udělat prostor pro to, aby se situace v ČT, kterou jsem označil za agonii, začala řešit a měnit. Rada bude muset udělat i další personální změny.
</TEXT>
<HEADING>
JAROMÍR TALÍŘ (KDU-ČSL) šéf mediální komise sněmovny
</HEADING>
<TEXT>
To je šílená situace. Televize se zase ocitá v jakémsi pásmu nestability, teď je třeba, aby to trvalo co nejkratší dobu. ČT by potřebovala ředitele, který ve funkci vydrží alespoň pět let.
</TEXT>
<HEADING>
ANTONÍN DEKOJ šéf Nezávislé odborové organizace ČT
</HEADING>
<TEXT>
Nejsem překvapený, dost naznačilo už minulé hlasování. Odvolání vítáme a hlavně doufáme, že dostaneme šéfa, který zvládne televizi uchránit před neustálými útoky.
</TEXT>
<HEADING>
IVAN LANGER (ODS) místopředseda sněmovny
</HEADING>
<TEXT>
Mě odvolání překvapilo. Vrací ČT do chaosu. U členů rady jde o přiznání vlastního selhání a já předpokládám, že dají funkce k dispozici.
Mě odvolání překvapilo. Vrací ČT do chaosu. U členů rady jde o přiznání vlastního selhání a já předpokládám, že dají funkce k dispozici.
</TEXT>
</DOC>
<DOC>
<DOCID>LN-20021128022</DOCID>
<DOCNO>LN-20021128022</DOCNO>
<DATE>11/28/02</DATE>
<TITLE>
Založení Unie svobody bylo před pěti lety nezbytné, doba se ale změnila. Řekl to "předsarajevský" ministr vnitra za ODS, expředseda US a nynější senátor Jan Ruml.
</TITLE>
<TEXT>
LN: Co si myslíte o tom, že v kauze financování ODS nepadl žádný rozsudek?
Je to v logice toho, jak u nás fungují orgány činné v trestním řízení. Kauza Železný je otevřená dva roky. Není objasněna kauza Komerční banky a České spořitelny. Celá řada těchto věcí je někde ve ztracenu. Ukazuje to, že orgány činné v trestním řízení buď takové věci řešit neumějí, anebo nechtějí a v jejich činnosti hraje roli povědomí politických tlaků.
LN: Myslíte si pořád, že existovalo tajné konto ODS?
Jsem o to přesvědčen. Ano, existovalo.
LN: Byl rozkol v ODS a založení Unie svobody jedinou možností, jak se s aférou okolo tajného konta vyrovnat?
Tehdy nešlo jen o to konto. Tehdy šlo o to, že v té straně nebylo možné dostatečně důrazně a otevřeně hovořit. Jakékoli snahy objasnit tyto věci na půdě ODS a vést diskusi o budoucnosti strany byly velmi malé. Politicky bych se k tomu kontu ale už nevracel. Dnes se totiž otevírá cesta ODS do budoucna. Václav Klaus už nejspíš nebude kandidovat na předsedu strany a ODS se zcela nepochybně bude měnit. Ona sama se k té minulosti musí postavit, aby byla důvěryhodná do budoucích let.
LN: ODS si dokázala udržet pozici silné strany. Proč na rozdíl od ní Unie svobody ztrácí s každými novými volbami?
Pozice ODS je vykoupena určitým selháním v politice a odklonem od jejích kořenů. ODS vznikla jako jasně občanská strana. Ale třeba její působení v předvolební kampani, kdy zcela zbytečně pokračovala v tématu Benešových dekretů a pokleslém nacionalismu, bylo vedeno populismem. Tento směr momentálně vede k volebním úspěchům, ale poškozuje Českou republiku. Navzdory tomu, že politická scéna napravo od středu je velmi roztříštěna, se ukazuje, že vynucený krok, který vedl ke vzniku Unie svobody, byl nezbytný. Unie svobody má co nabídnout také teď. Soustředila se na otázky korupce, vzdělání a mediálních pravidel. Určitě má co nabídnout a nechť se v tomto směru činí.
LN: Uplyne pět let od založení Unie svobody a někteří její členové znovu hovoří o sloučení s ODS. Nebylo její založení z dnešního pohledu přece jen zbytečné?
Tak to v životě bývá. Aby se lidé mohli sejít, musí se někdy na čas rozejít. Já bych ale o integraci s ODS nemluvil. Ani do budoucna to není nejvhodnější model fungování pravice. V České republice existuje potenciál voličů, podle mě až do 15 procent, který si přeje mít stranu, která není tak masová a populistická. Takovou stranou dřív byla ODA, pak Unie svobody a dnes se rýsují ještě jiné možnosti. Nechci mluvit o integraci, ale o spolupráci.
LN: Kdyby ta situace zase přišla, šel byste do toho znovu a zakládal vlastní stranu?
Tehdy jsem jinou možnost neměl. Bylo to hodně podmíněno dobou, ve které se to stalo. Co bych udělal dnes, kdyby se to opakovalo, nedokážu říct.
</TEXT>
</DOC>
<DOC>
<DOCID>LN-20021128023</DOCID>
<DOCNO>LN-20021128023</DOCNO>
<DATE>11/28/02</DATE>
<TITLE>
Páté výročí tzv. sarajevského atentátu: co zbylo v české politice
</TITLE>
<TEXT>
Klausův odchod z křesla premiéra byl důsledkem politické krize, pro niž se vžil název sarajevský atentát.
PRAHA - Na den přesně před pěti lety vyvrcholila v Česku politická krize. Jejím výsledkem byl odchod Václava Klause z funkce předsedy vlády a rozpad jeho druhého kabinetu. Na den přesně před pěti lety se odehrály události, kterým se později začalo říkat sarajevský atentát. Ráno se objevily v médiích informace, že ODS má konto ve Švýcarsku. Večer pak tehdejší ministr financí a místopředseda ODS Ivan Pilip a bývalý ministr vnitra Jan Ruml vyzvali Klause k rezignaci. "Vzhledem k tomu, že Václav Klaus nedokázal průkazně vyvrátit mimořádně závažná obvinění vznesená proti ODS, vyzýváme jej k okamžité rezignaci na funkci předsedy strany," uváděli Pilip a Ruml ve společném prohlášení. Některé okolnosti "sarajevského atentátu" nejsou dodnes vyjasněny. Sporná je především informace o švýcarském kontu. Zatímco například podle Pilipa měla ODS v zahraničí uloženo až 170 milionů korun, jiné zdroje hovořily o tom, že tyto peníze ODS nepatřily, že šlo jen o nabídku, které strana nevyužila. Klaus existenci konta popíral. Dodnes není jisté, kde byla pravda, k rozhodnutí nevedla ani policejní vyšetřování. V téže době informovala TV Nova, že Klaus má vilu ve Švýcarsku. Předseda ODS označil zprávu za smyšlenou a požadoval 100 milionů odškodného. Později se s ředitelem Novy Vladimírem Železným dohodl na mimosoudním vyrovnání, podrobnosti o něm ale nejsou známy. "Sarajevský atentát" výrazně ovlivnil následující léta české politiky a ovlivňuje je dodnes. Václav Klaus krizi ustál, většina strany se za něj postavila a v polovině prosince ho na poděbradském kongresu potvrdila ve vedení ODS. Jako nový faktor se na politické scéně objevila Unie svobody, na jejímž založení se podíleli "atentátníci" Ruml a Pilip. Dalším nepřímým důsledkem byla opoziční smlouva: ODS po volbách roku 1998 uzavřela dohodu o podpoře vítězné ČSSD. Tím zminimalizovala moc malých stran, v nichž "atentátníci" působili.
</TEXT>
<HEADING>
Co byl "sarajevský atentát"
</HEADING>
<TEXT>
28. listopadu 1997 vyzvali tehdejší místopředseda ODS Ivan Pilip a bývalý ministr vnitra Jan Ruml předsedu ODS Václava Klause k rezignaci. Klaus byl v té době na pracovní cestě v Sarajevu a o své žádosti ho informovali jen telefonicky. Výraz "sarajevský atentát" začal jako první používat sám Klaus. Odkazoval přitom na atentát, při němž byl 28. června 1914 v Sarajevu zavražděn následník rakousko-uherského trůnu František Ferdinand d'Este. Atentát se stal bezprostřední příčinou první světové války.
Sarajevský atentát 1997: Co dnes dělají hlavní aktéři zbabraného puče v ODS
Zatímco Václav Klaus opouští budovu sarajevského letiště směrem k opancéřovanému automobilu, v Praze se chystají atentátníci k rozhodné akci
Václav Klaus dodnes stojí v čele ODS, v parlamentu ale plní pouze funkci poslance
Jan Ruml v současnosti zastává funkci místopředsedy Senátu, do něhož byl zvolen za čtyřkoalici; je členem US-DEU
Ivan Pilip někdejší místopředseda ODS je dnes úřadujícím předsedou US-DEU
</TEXT>
</DOC>
<DOC>
<DOCID>LN-20021128024</DOCID>
<DOCNO>LN-20021128024</DOCNO>
<DATE>11/28/02</DATE>
<TITLE>
"Sarajevský atentát hodnotím naprosto stejně jako před pěti lety. Byl to pokus zlikvidovat ODS," říká předseda Občanské demokratické strany Václav Klaus. Tyto snahy podle něj trvají dodnes.
</TITLE>
<TEXT>
LN: Jak tzv. sarajevský atentát hodnotíte s pětiletým odstupem?
Hodnotím jej naprosto identicky jako před pěti lety. Není k tomu co dodat. Byl to evidentní pokus zlikvidovat ODS, zlikvidovat její pozici v naší zemi. A bohužel toto úsilí trvá přerušeným způsobem do dneška.
LN: Domníváte se, že kdyby k tzv. sarajevskému atentátu tehdy nedošlo, byla by dnes ODS vládní stranou a vy premiérem?
O tom vůbec nespekuluji. To je úplně mimo mé dnešní úvahy. Je jasné, že jsme mohli být ve vládě do roku 2000. Co by se stalo v roce 2000, to už je něco jiného. V každém případě jsem vždycky říkal, že jsme nutně potřebovali ještě ty tři roky na to, abychom základní směry naší společnosti udělali nezvratné. A i když jsem to neříkal nahlas, tak jsem potichounku dodával: pak když si to na chvíli třeba převezmou naši socialisté, tak to nebude taková nekonečná tragédie. Bohužel to převzali podstatně dříve, a tím pádem úkol transformace dokončen nebyl.
LN: Dá se tedy říci, že vaše opoziční smlouva s ČSSD byla přímým důsledkem tzv. sarajevského atentátu?
Samozřejmě. Došlo k takovému narušení politické scény, že při specifickém chování pánů Luxů a Rumlů v roce 1998 nebylo jiné cesty než opoziční smlouvy. Mnohokrát jsem řekl, že opoziční smlouvu napsali pánové Ruml a Lux.
LN: Myslíte, že jste v době tzv. sarajevského atentátu nebo krátce po něm udělal nějakou chybu vy či celá ODS?
Myslím, že tuto věc jsme mimořádně úspěšně zvládli. Všechno další už je další debata.
LN: Unie svobody-DEU je nyní v těžké situaci. Troufl byste si udělat prognózu, kdy se unionisté vrátí zpět do ODS?
Já myslím, že mluvit v množném čísle, není oprávněné. Já myslím, že jestli se něco stane s Unií svobody, což vůbec nechci předvídat předpokládám, že bude nadále existovat - tak všechno je jen otázka individuální. Podle mého názoru v žádném případě nejde o nějaké nové kolektivní řešení.
LN: Je pro vás představitelné, že by ODS přijala i lidi, kteří se na tzv. sarajevském atentátu aktivně podíleli?
I v tomto případě platí individuální přístup. A to sice jak na straně těch, kteří by se eventuálně chtěli vrátit, tak na straně těch, kteří by je přijímali. Do ODS by toho či onoho přijímala místní sdružení v libovolné vesničce České republiky. A podle stanov, které, já myslím, žádný z budoucích kongresů nezmění, by o tom nikdy nerozhodovalo a nehlasovalo vedení ODS.
LN: Dobře. Já ale - čistě hypoteticky - myslel třeba Jana Rumla či Ivana Pilipa...
Kdyby ho přijalo nějaké místní sdružení, tak myslím, že nikdo, žádný budoucí předseda ODS, by si proti tomu netroufl nic říci.
</TEXT>
</DOC>
<DOC>
<DOCID>LN-20021128025</DOCID>
<DOCNO>LN-20021128025</DOCNO>
<DATE>11/28/02</DATE>
<TITLE>
Část zákona o charitě neplatí. Ústavní soud včera vyhověl návrhu 21 senátorů a zrušil část církevního zákona. U soudu skončil zákon kvůli paragrafům, které znemožňují církvím podle jejich názoru charitativní činnost. Od včerejška tak neplatí paragraf, podle něhož církev musí své charitativní organizace registrovat jako právní subjekty. Ústavní soud zrušil i nařízení, podle něhož by mohla být církevní organizace zrušena, pokud nepředloží včas výroční zprávu.
</TITLE>
<TEXT>
Psycholog Hradní stráže půjde k soudu. Státní zástupce obžaloval psychologa Hradní stráže z několika trestných činů kvůli podezření ze znásilňování vojáků tohoto elitního útvaru. "Kvalifikace některých skutků byla mírně změněna, ale ne k tíži podezřelého," uvedl obvodní státní zástupce Jiří Kára bez bližších podrobností. Podle něj obžaloba v podstatě odpovídá návrhu, který od policie dostal. Na svobodě stíhaný Miloš Topolovský čelil obvinění ze šesti trestných činů, které zahrnovaly 13 skutků. Policie jej podezírala ze čtyř znásilnění a tří pokusů o ně, z vydírání, omezování osobní svobody, porušování práv a chráněných zájmů vojáků, z urážky mezi vojáky a z výtržnictví.
Muž, který postřelil exekutora, byl dopaden. Kriminalisté zadrželi v úterý muže, který v Holešově na Kroměřížsku postřelil šestadvacetiletého exekutora. Ten utrpěl vážná poranění břicha, dlužník z místa činu ujel. Policisté útočníka vypátrali na jeho chatě poblíž obce Chvalčov na Kroměřížsku. Policejní rada ho obvinil z pokusu o vraždu.
Protržená hráz rybníka. Hráz devítihektarového Kočínského rybníka, který leží nedaleko Malešic na Českobudějovicku, se včera protrhla. Voda z rybníka se vešla do koryta potoka a pouze v Malešicích částečně zatopila silnici.V hrázi je nyní pětimetrová průrva. Rybník přečkal i srpnové povodně bez úhony, ty však mohly hráz oslabit. Na hráz včera spadl strom, který uvolnil zeminu.
Krádež pytlů z poštovního vozu. Dva poštovní pytle s dosud neupřesněným množstvím cenin a s hotovostí zmizely v úterý ráno při převozu z Tábora do Jindřichova Hradce. Zloděj je ukradl z poštovního auta. Česká pošta odhadla ukradenou hotovost na více než 110 tisíc korun. Zatím není jasné, kdy a kde se zloděj do automobilu vloupal. Řidič krádež zjistil po příjezdu do Jindřichova Hradce.
</TEXT>
</DOC>
<DOC>
<DOCID>LN-20021128026</DOCID>
<DOCNO>LN-20021128026</DOCNO>
<DATE>11/28/02</DATE>
<TITLE>
Obraz Jákobův žebřík za 22 milionů korun policie stále neobjevila. Poslední neprověřenou stopou je zmizelý šéf ochranky.
</TITLE>
<GEOGRAPHY>PRAHA</GEOGRAPHY>
<TEXT>
Kauza krádeže vzácného obrazu francouzského malíře Marca Chagalla Jákobův žebřík se ocitla na mrtvém bodě. České policii ani Interpolu se dosud nepodařilo vypátrat posledního, zřejmě klíčového svědka, šéfa ochranky galerie Nadace Zlatá husa. V jejích prostorách, konkrétně v restaurátorské dílně, mělo být dílo naposledy spatřeno. Vyšetřovatel případu již vyslechl dva restaurátory, kteří na smlouvu o dílo v inkriminované době v galerii pracovali. "Potvrdili, že obraz byl skutečně originál. Podle něj dělali úpravy na kopii," upřesnil policejní rada, který se případem zabývá. Vyšetřovateli řekli, že jej v dílně viděli naposledy několik dnů před jeho zmizením. Krádež díla policii oznámil ředitel TV Nova Vladimír Železný. Dozvěděl se o tom od šéfa ochranky objektu. "Ode dne, kdy pan Železný krádež obrazu ohlásil, se šéf ochranky nezdržuje v místech svého bydliště. Neví o něm ani jeho rodina," uvedl vyšetřovatel. Železný na policii vypověděl, že mu šéf ochranky volal a řekl, že byl unesen. Podivné však je, že se jeho rodina po něm nijak aktivně neshání. "Nikdo neoznámil, že by ho pohřešoval," poznamenal vyšetřovatel. Podle něho Železný zmizení obrazu za 700 tisíc dolarů (asi 22 milionů korun) ohlásil 29. července, tedy až den poté, co se o něm dozvěděl.
</TEXT>
<HEADING>
Senát rozhodne o stíhání Železného
</HEADING>
<TEXT>
"Po šéfovi ochranky intenzivně pátráme, protože ze všech výpovědí, které máme k dispozici, vyplývá, že právě on by mohl vědět, co se s obrazem stalo," uvedl policejní rada. Nevyloučil však, že i tato stopa může být lichá. Vladimír Železný včera převzal osvědčení o zvolení senátorem. Skutečnost, že byl na Znojemsku zvolen do horní komory parlamentu, téměř ochromila práci policie a státního zastupitelství na jeho trestní kauze. Celý spis musí být totiž předán Senátu, jehož imunitní a mandátový výbor rozhodne, zda Železného vydá k trestnímu stíhání. Pokud tak učiní, přijde ředitel Novy o senátorskou imunitu a policie bude moci pokračovat v řešení jeho trestních kauz. Železný je v souvislosti s nákupem zmíněného Chagallova obrazu a dalších pěti vzácných děl od dubna loňského roku stíhán za trestný čin krácení daní. Dále čelí obvinění z poškozování věřitele v souvislosti s miliardovým dluhem CME. Jméno šéfa TV Nova figuruje i v případu rakouského galeristy George Pallanicha. Ten je stíhán za zpronevěru surrealistického obrazu Dáma s vějířem od Jindřicha Štyrského, který galerista prodal Železnému. Městský soud v Praze při včerejším hlavním líčení kauzu odročil na neurčito.
"Po šéfovi ochranky intenzivně pátráme, protože ze všech výpovědí, které máme k dispozici, vyplývá, že právě on by mohl vědět, co se s obrazem stalo," uvedl policejní rada. Nevyloučil však, že i tato stopa může být lichá. Vladimír Železný včera převzal osvědčení o zvolení senátorem. Skutečnost, že byl na Znojemsku zvolen do horní komory parlamentu, téměř ochromila práci policie a státního zastupitelství na jeho trestní kauze. Celý spis musí být totiž předán Senátu, jehož imunitní a mandátový výbor rozhodne, zda Železného vydá k trestnímu stíhání. Pokud tak učiní, přijde ředitel Novy o senátorskou imunitu a policie bude moci pokračovat v řešení jeho trestních kauz. Železný je v souvislosti s nákupem zmíněného Chagallova obrazu a dalších pěti vzácných děl od dubna loňského roku stíhán za trestný čin krácení daní. Dále čelí obvinění z poškozování věřitele v souvislosti s miliardovým dluhem CME. Jméno šéfa TV Nova figuruje i v případu rakouského galeristy George Pallanicha. Ten je stíhán za zpronevěru surrealistického obrazu Dáma s vějířem od Jindřicha Štyrského, který galerista prodal Železnému. Městský soud v Praze při včerejším hlavním líčení kauzu odročil na neurčito.
</TEXT>
</DOC>
<DOC>
<DOCID>LN-20021128027</DOCID>
<DOCNO>LN-20021128027</DOCNO>
<DATE>11/28/02</DATE>
<TITLE>
PRAHA - Přibližně 300 milionů korun bude muset ještě najít ministryně školství Petra Buzková, aby její resort zcela splatil dluh konsorciu AutoCont On Line za dodání počítačů v projektu Internet do škol. Minulý týden sice poslanci z rozpočtového výboru sněmovny vyhověli žádosti ministryně a uvolnili 420 milionů korun z rezerv ministerstva financí, tato suma však zdaleka nestačí na splacení celého dluhu. Uhradit ministerstvo musí i úroky z prodlení, které nyní představují 3,7 milionu. Podle zástupců dodavatelské firmy AutoCont dlužná částka narůstá. "Ministerstvo nám nyní dluží 640 milionů korun, a protože projekt pokračuje a dodáváme počítače do dalších škol, naroste do konce roku dluh na 900 milionů," řekl Jiří Chvojka z AutoContu. Ministerstvo školství se zavázalo, že do konce roku uhradí 540 až 600 milionů, zbývající část příští rok ze svého rozpočtu. Podle Buzkové se ministerstvo dohodlo s dodavatelem na splátkovém kalendáři. To však Chvojka odmítá. "Jak se bude splácet zbylá část, nikdo neví. První reakce byla, že se s námi na splátkách dohodli, my ale o ničem takovém nemáme informace," tvrdí Chvojka.
</TITLE>
<HEADING>
Úroky z prodlení nebudou odpuštěny
</HEADING>
<TEXT>
Odkládání plateb prý firmě působí problémy. Nepříliš reálně vidí i případné odpuštění úroků z prodlení. "Jednat se o tom samozřejmě dá. Pokud ovšem budou pohledávky po splatnosti v řádech mnoha milionů korun, bude prostor pro jednání velmi malý," upozornil. Vrchní ředitel sekce Státní informační politiky ve vzdělání ministerstva školství Zdeněk Svoboda kritiku AutoContu odmítá. "AutoCont dobře ví, že ministerstvo peníze nyní žádné nemá a že letos bude finančně kryta asi miliarda korun proti celkovým pohledávkám ve výši 1,9 miliardy. Proces plateb je složitý. Ke všem fakturám se musí vyjádřit generální auditor, ten si ale účtuje poplatky. A bez jeho souhlasu nemůžeme AutoContu zaplatit," uvedl Svoboda. Na cestě jsou podle něj i uvolněné peníze z rezervy ministerstva financí. "Očekáváme, že na konci roku nebude z celkového dluhu krytá částka 300 milionů korun. Zřejmě se uhradí z rozpočtu ministerstva školství na příští rok," dodal Svoboda.
Odkládání plateb prý firmě působí problémy. Nepříliš reálně vidí i případné odpuštění úroků z prodlení. "Jednat se o tom samozřejmě dá. Pokud ovšem budou pohledávky po splatnosti v řádech mnoha milionů korun, bude prostor pro jednání velmi malý," upozornil. Vrchní ředitel sekce Státní informační politiky ve vzdělání ministerstva školství Zdeněk Svoboda kritiku AutoContu odmítá. "AutoCont dobře ví, že ministerstvo peníze nyní žádné nemá a že letos bude finančně kryta asi miliarda korun proti celkovým pohledávkám ve výši 1,9 miliardy. Proces plateb je složitý. Ke všem fakturám se musí vyjádřit generální auditor, ten si ale účtuje poplatky. A bez jeho souhlasu nemůžeme AutoContu zaplatit," uvedl Svoboda. Na cestě jsou podle něj i uvolněné peníze z rezervy ministerstva financí. "Očekáváme, že na konci roku nebude z celkového dluhu krytá částka 300 milionů korun. Zřejmě se uhradí z rozpočtu ministerstva školství na příští rok," dodal Svoboda.
</TEXT>
</DOC>
<DOC>
<DOCID>LN-20021128028</DOCID>
<DOCNO>LN-20021128028</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Jedenáct let stráví ve věznici s dozorem Jaroslav Singh z Rumburka za to, že loni v lednu surově napadl svoji manželku, která se od něj odstěhovala, a několikrát ji donutil k souloži. Včera tak rozhodl pražský vrchní soud, a potvrdil tím verdikt Krajského soudu v Ústí nad Labem, jenž Singhovo jednání ohodnotil jako porušování domovní svobody, znásilnění a pokus o vraždu. Singh loni 27. ledna v noci vyrazil dveře bytu, kde jeho manželka i se šestiletým synkem žila a šest hodin ji střídavě kopal, škrtil plenou, tričkem či dětskými punčocháčemi a mezi tím ji vláčel z pokoje do pokoje, kde ji čtyřikrát donutil k sexu. Výsledkem byly pohmožděniny celého těla, otřes mozku, zlomený nos a šok. "Námitka, že ji nechtěl usmrtit, je neopodstatněná. Obžalovaný ji opakovaně škrtil až do bezvědomí. Při jeho vzdělání přitom není možné, aby dokázal odhadnout hranici, kdy přestat, aby nenastala smrt," řekl předseda trestního senátu Jiří Lněnička a dodal, že muž od svého jednání upustil, až když ho vyrušili rodiče manželky.
</TEXT>
</DOC>
<DOC>
<DOCID>LN-20021128029</DOCID>
<DOCNO>LN-20021128029</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Při vyplácení příspěvku na obnovu zatopených bytů pražský magistrát ani Praha 1 nezaznamenaly snahu o podvod. Dvacetitisícový příspěvek hlavní město vyplatilo dosud více než 2000 lidí. Asi desetinu žádostí magistrát zamítl, protože nesplňovaly stanovené požadavky. Včera to uvedl vedoucí odboru finanční správy magistrátu Vlastimil Boura. Praha 1 dávala 30 tisíc na domácnost a 5000 korun na nezaopatřené dítě. Magistrát o příspěvek požádalo 2648 Pražanů. Radní dosud souhlasili, aby peníze dostalo 2354 žadatelů. Celkem bylo už vyplaceno přes 47 milionů korun. Neúspěšných bylo 184 žádostí a nyní se prověřuje ještě 110 podání. Prahu 1 požádalo o příspěvek 202 lidí, městská část 25 nevyhověla. Úplně zamítla žádosti 14 žadatelů z bytů ve vyšších patrech, které nebyly zatopeny. Za sporné označil úřad 10 žádostí, které předkladatelé zdůvodnili vzlínající vlhkostí v bytě. Storno na vlastní žádost podala úřadu Prahy 1 manželka senátora Martina Mejstříka.
</TEXT>
</DOC>
<DOC>
<DOCID>LN-20021128030</DOCID>
<DOCNO>LN-20021128030</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Trasa A metra bude po celé délce v provozu od 16. prosince, o pět dní dříve, než se předpokládalo. Cestující ale nebudou moci využívat stanice Staroměstská a Malostranská. Ve stejný den se vlaky kyvadlově rozjedou z Černého Mostu do stanice Palmovka na trase B. Stanicí Českomoravská však budou soupravy až do ukončení oprav eskalátorů projíždět. Včera to uvedla mluvčí dopravního podniku Michaela Kuchařová. Na téže trase budou vlaky rovněž kyvadlově jezdit mezi Smíchovským nádražím a Karlovým náměstím. Ve stanici Smíchovské nádraží tak bude nutné přestoupit. Na trase B budou vlaky kyvadlově jezdit v úsecích Černý Most - Kolbenova a Kolbenova Palmovka. Na Kolbenově budou cestující muset přestoupit do vlaku stojícího na protějším nástupišti. Od 16. prosince dopravní podnik upraví i provoz povrchové dopravy. Zruší náhradní tramvajovou linku X-A. Tramvaje X-B budou jezdit nadále. Do Vánoc mají začít soupravy zastavovat i v poslední poškozené stanici trasy C metra Vltavská.
</TEXT>
</DOC>
<DOC>
<DOCID>LN-20021128031</DOCID>
<DOCNO>LN-20021128031</DOCNO>
<DATE>11/28/02</DATE>
<TITLE>
Radnice podporují stavby pro vrcholový sport na úkor veřejných sportovišť
</TITLE>
<TEXT>
Minimum příležitostí k rekreačnímu sportu mají děti, které nejsou registrované ve sportovních oddílech. Místo veřejných sportovišť radnice většinou podporují soutěžní sport.
ČESKÉ BUDĚJOVICE - Česká města se začínají potýkat s vážným problémem, na který stále častěji upozorňují jak rodiče dětí, tak někteří politici a zejména protidrogoví koordinátoři. Zatímco radnice většinou masivně podporují vrcholový a soutěžní sport, z městských center rychle mizejí dříve obvyklá veřejná sportoviště, zdarma přístupná každému zájemci. Děti, které nemohou nebo nechtějí být registrované ve sportovních oddílech, tak nemají prakticky žádnou možnost sportovního vyžití. Snaha party čtrnáctiletých kluků, kteří si například v Českých Budějovicích chtějí vzít po skončení vyučování míč a zahrát si fotbal, naráží na nepřekonatelnou bariéru oplocených a střežených hřišť, na která nemají neregistrovaní hráči přístup. A volně přístupná hřiště přestávají existovat. "Tohle není jen problém Českých Budějovic, ale všech velkých českých měst," tvrdí zástupce jihočeského hejtmana Karel Vachta. Sportovní oddíly, případně různé instituce a podniky podle něj z celkem pochopitelných důvodů musejí svá sportoviště udržovat za vlastní peníze, a nechtějí proto umožnit přístup každému. "Klasické plácky třeba na fotbal tak mizejí," míní Vachta. Rodiče dětí, ale i někteří politici však upozorňují, že o výstavbu a údržbu veřejných sportovišť by se měly starat především radnice. Radní ale v dotacích na sport preferují soutěžní a zejména vrcholové sportovce. Jen v Českých Budějovicích město opravilo zimní stadion za 300 milionů, mnohamilionová rekonstrukce čeká i stadion prvoligových fotbalistů a další soutěžní sportoviště. Peníze dostávají také mládežnická družstva nejrůznějších sportovních oddílů.
</TEXT>
<HEADING>
Plácků ubývá
</HEADING>
<TEXT>
A kde si může zahrát fotbal na trávě parta kluků ze sídliště? V centru města snad jen v parku Stromovka, kde jsou ale míčové hry na loukách pod hrozbou pokuty oficiálně zakázány. "Otázkou je, kam by měly především směřovat dotace na sport. Jestliže nejsou peníze na veřejná sportoviště pro každého, pak přece nemůžeme rozdávat stamiliony z daní všech obyvatel města na vrcholový sport," řekla českobudějovická zastupitelka za ČSSD Marie Paukejová, která dlouhodobě kritizuje politiku radnice směřující k podpoře sportovních aktivit. Enormní úbytek dříve hojných plácků, kde děti mohou provozovat nejrůznější sporty, kritizují i protidrogoví koordinátoři. Ještě před dvěma roky stály v Českých Budějovicích billboardy, na nichž stát vyzýval v protidrogové kampani mládež, aby se místo drogám věnovala sportu. Ale kde mají děti rekreační sport provozovat? "Neplechy, včetně užívání drog, vznikají především z nudy. A pravdou je, že ubývá příležitostí, aby děti zahnaly nudu třeba sportem," uvedl terapeut českobudějovického protidrogového K-centra Milan Kyzour. Českobudějovičtí radní nicméně tvrdí, že ani zřízení veřejných sportovišť by mládež, která se bezcílně potuluje po sídlištích, ke sportu nepřilákalo. "Zkoušeli jsme například otevřít pro veřejnost i hřiště ve školách. Dopadlo to tak, že školy byly zdevastované a na hřišti se válely injekční stříkačky," tvrdí člen městské rady za KDU-ČSL Rudolf Vodička.
A kde si může zahrát fotbal na trávě parta kluků ze sídliště? V centru města snad jen v parku Stromovka, kde jsou ale míčové hry na loukách pod hrozbou pokuty oficiálně zakázány. "Otázkou je, kam by měly především směřovat dotace na sport. Jestliže nejsou peníze na veřejná sportoviště pro každého, pak přece nemůžeme rozdávat stamiliony z daní všech obyvatel města na vrcholový sport," řekla českobudějovická zastupitelka za ČSSD Marie Paukejová, která dlouhodobě kritizuje politiku radnice směřující k podpoře sportovních aktivit. Enormní úbytek dříve hojných plácků, kde děti mohou provozovat nejrůznější sporty, kritizují i protidrogoví koordinátoři. Ještě před dvěma roky stály v Českých Budějovicích billboardy, na nichž stát vyzýval v protidrogové kampani mládež, aby se místo drogám věnovala sportu. Ale kde mají děti rekreační sport provozovat? "Neplechy, včetně užívání drog, vznikají především z nudy. A pravdou je, že ubývá příležitostí, aby děti zahnaly nudu třeba sportem," uvedl terapeut českobudějovického protidrogového K-centra Milan Kyzour. Českobudějovičtí radní nicméně tvrdí, že ani zřízení veřejných sportovišť by mládež, která se bezcílně potuluje po sídlištích, ke sportu nepřilákalo. "Zkoušeli jsme například otevřít pro veřejnost i hřiště ve školách. Dopadlo to tak, že školy byly zdevastované a na hřišti se válely injekční stříkačky," tvrdí člen městské rady za KDU-ČSL Rudolf Vodička.
</TEXT>
</DOC>
<DOC>
<DOCID>LN-20021128032</DOCID>
<DOCNO>LN-20021128032</DOCNO>
<DATE>11/28/02</DATE>
<TITLE>
Zbrojní experti si prohlédli dva podezřelé komplexy v okolí Bagdádu * Kontroly proběhly hladce
</TITLE>
<TEXT>
Kvílení sirén a dopravní zácpy na ulicích provázely první zbrojní inspekce OSN v Iráku po čtyřleté pauze.
BAGDÁD - První skupina mezinárodních inspektorů se v Iráku ani nestačila rozkoukat a hned vyrazila k prvním "přepadovým" kontrolám. Po pondělním večerním příletu do Bagdádu inspektoři včera ráno v bílých autech s emblémy OSN vyrazili do dvou vojensko-průmyslových komplexů, nacházejících se několik desítek kilometrů od irácké metropole. Zbrojní inspektory rozdělené do dvou týmů doprovázeli iráčtí představitelé, v závěsu je pronásledovala horda novinářů. Přestože se policisté pokoušeli koloně uvolnit cestu, na jednom místě vznikla asi hodinu trvající dopravní zácpa, jinde se zase srazila dvě novinářská auta. Jeden z inspekčních týmů také jednou zabloudil a musel jet dvakrát stejnou cestou. Jeho členové se nechtěli ptát iráckého doprovodu, aby tak nechtěně nevyzradili cíle své výpravy. Jedna z inspekčních skupin nakonec zamířila do vojenského komplexu ležícího asi 20 kilometrů východně od Bagdádu, kde mohou být testovány rakety. Druhý tým si jako cíl své cesty vybral malé průmyslové zařízení na výrobu grafitu, které se nachází severozápadně od irácké metropole. Irácké stráže inspektorům při vstupu nekladly žádné překážky, novináře ale dovnitř nevpustily. Zbrojní experti uvnitř pobyli několik hodin a poté se vrátili zpět do Bagdádu. S prvními prohlídkami byli spokojeni. "Byli jste svědky okamžitého přístupu, a to je dobré znamení," konstatoval při večerním vystoupení před novináři šéf týmu zbrojní komise OSN (UNMOVIC) Dimitri Perricos. "Nezaregistrovali jsme žádnou překážku. Byli jsme přijati zdvořile a profesionálně a mohli jsme dělat svoji práci. To nám stačí," doplnil ho šéf skupiny expertů z Mezinárodní agentury pro atomovou energii (MAAE) Jacques Baute. Neupřesnili ale, zda při včerejších inspekcích něco našli.
</TEXT>
<HEADING>
Sirény nad Bagdádem
</HEADING>
<TEXT>
Kromě dopravních zmatků zdramatizovalo průběh prvních inspekcí od roku 1998 kvílení sirén, které se včera v Bagdádu ozvalo. Už po deseti minutách byl ale letecký poplach odvolán. Podle nejmenovaného iráckého představitele byly sirény zapnuty kvůli "nepřátelskému letu" nad iráckou metropolí. Americké i britské velení, která posílají do iráckých bezletových zón své stroje, ale odmítla, že by včera nad Bagdádem jejich některý letoun přelétal. Do Iráku zatím dorazilo 17 zbrojních expertů - 11 v rámci mise UNMOVIC a šest z MAAE. V Bagdádu už mají asi dvacet tun techniky, kterou tvoří například počítače, komunikační zařízení, nábytek a léky. Později by se inspektoři měli dočkat i helikoptér k monitorování kontrolovaných míst ze vzduchu. Do konce roku by mělo být v Iráku 80 až 100 mezinárodních zbrojních expertů.
Kromě dopravních zmatků zdramatizovalo průběh prvních inspekcí od roku 1998 kvílení sirén, které se včera v Bagdádu ozvalo. Už po deseti minutách byl ale letecký poplach odvolán. Podle nejmenovaného iráckého představitele byly sirény zapnuty kvůli "nepřátelskému letu" nad iráckou metropolí. Americké i britské velení, která posílají do iráckých bezletových zón své stroje, ale odmítla, že by včera nad Bagdádem jejich některý letoun přelétal. Do Iráku zatím dorazilo 17 zbrojních expertů - 11 v rámci mise UNMOVIC a šest z MAAE. V Bagdádu už mají asi dvacet tun techniky, kterou tvoří například počítače, komunikační zařízení, nábytek a léky. Později by se inspektoři měli dočkat i helikoptér k monitorování kontrolovaných míst ze vzduchu. Do konce roku by mělo být v Iráku 80 až 100 mezinárodních zbrojních expertů.
</TEXT>
</DOC>
<DOC>
<DOCID>LN-20021128033</DOCID>
<DOCNO>LN-20021128033</DOCNO>
<DATE>11/28/02</DATE>
<TITLE>
Psychicky labilní Stefano Savorani z Imoly se pokusil unést letadlo z Boloně do Paříže. Stroj bezpečně přistál v Lyonu. Byl to už Savoraniho třetí pokus o únos.
</TITLE>
<TEXT>
LYON, Francie - Stroj společnosti Alitalia MD-80 včera odstartoval z Boloně na svou cestu do Paříže jako obvykle. Na palubě bylo 57 (podle některých informací 67) cestujících a sedm členů posádky. Nad Švýcarskem náhle vstal mladý muž, vešel do kokpitu a řekl, že letadlo je uneseno. V ruce držel dálkový ovladač. Tvrdil, že pokud zmáčkne tlačítko, letoun vybuchne. Muž byl později identifikován jako 29letý Stefano Savorani z italské Imoly. V letadle o sobě prohlašoval, že je členem teroristické sítě Al Kajda a že chce hovořit s tiskem. Podle zpravodajské stanice CNN byl na únoscovu žádost letoun poté naveden na přistání ve francouzském Lyonu. Tam Savorani propustil všechna rukojmí a nechal se bez odporu zatknout. Letadlo bylo včera vpodvečer na přistávací dráze lyonského letiště. "Všichni členové posádky a cestující letoun v pořádku opustili," řekl mluvčí lyonské policie. Teprve poté se zjistilo, že "únosce" u sebe žádnou bombu neměl, že šlo pouze o dálkový ovladač na televizi. Savorani se v minulosti podrobil psychiatrické léčbě, podle některých zdrojů trpí schizofrenií. V roce 1992 po skončení střední školy vstoupil do řad policie a pracoval nedaleko Turína. V roce 1997 místo kvůli zdravotním problémům opustil. "Ach Bože, on to udělal znovu!" reagovala na informaci o únosu Savoraniho matka. Dodala, že syn ji včera ráno požádal o 500 eur na zaplacení poplatků na univerzitě a že vůbec netušila, co má v plánu. "Léčil se a vypadal už normálně," řekla podle agentury ANSA. Byl to už Savoraniho třetí pokus o únos. Poprvé, 2. března roku 1999, se pokusil unést letadlo Air France z Marseille. Tehdy tvrdil, že má u sebe bombu. Letadlo muselo být tehdy odkloněno do Paříže. Žádná bomba se u něj však nenašla. Podruhé se pokusil unést vlak v oblasti Boloně. I tehdy byl zatčen.
</TEXT>
</DOC>
<DOC>
<DOCID>LN-20021128034</DOCID>
<DOCNO>LN-20021128034</DOCNO>
<DATE>11/28/02</DATE>
<GEOGRAPHY>HAAG</GEOGRAPHY>
<TEXT>
Bývalé sovětské republiky jako Ukrajina nemají v rozšířené Evropské unii místo a Rusko je zase příliš velké na to, aby do unie vstoupilo. Pro včerejší vydání nizozemského listu De Volkskrant to prohlásil předseda Evropské komise Romano Prodi. "Je důležité, abychom si položili otázku, co se stane po nadcházejícím velkém rozšíření (zahrnujícím 10 zemí, většinou někdejších členů sovětského bloku). Kde bude Evropa končit? Připojí se balkánské země, Turecko je oficiálně kandidátem, to je jasné. Ale Maroko, Ukrajina nebo Moldavsko? Nevidím pro to žádný důvod," řekl Prodi. "Musíme hovořit o našich kritériích. Skutečnost, že se Ukrajinci či Arméni cítí být Evropany, pro mne nic neznamená. Protože Novozélanďané se cítí také jako Evropani," dodal předseda Evropské komise. Naznačil, že ruský prezident Vladimir Putin se na něho během své poslední návštěvy v Bruselu obrátil s dotazy týkajícími se případného ruského členství v unii. "Řekl jsem mu přímo a jasně: ne, jste příliš velcí."
</TEXT>
</DOC>
<DOC>
<DOCID>LN-20021128035</DOCID>
<DOCNO>LN-20021128035</DOCNO>
<DATE>11/28/02</DATE>
<GEOGRAPHY>ISLÁMÁBÁD</GEOGRAPHY>
<TEXT>
Pákistánský lékař, který byl nedávno propuštěn po měsíčním vyslýchání americkými bezpečnostními silami, včera přiznal, že se minulý listopad setkal s králem islamistických teroristů Usámou bin Ládinem. Ten byl podle doktora ve "skvělém zdravotním stavu". Lékař Amr Azíz vypověděl, že byl v listopadu 2001 pozván na schůzku do afghánské metropole Kábulu. Tam byl požádán, aby ošetřil jednoho z předáků sítě Al Kajda Muhammada Átifa. Na schůzce byli údajně přítomni Usáma bin Ládin i nynější muž číslo dvě Al Kajdy Ajmán Zavahrí.
</TEXT>
</DOC>
<DOC>
<DOCID>LN-20021128036</DOCID>
<DOCNO>LN-20021128036</DOCNO>
<DATE>11/28/02</DATE>
<GEOGRAPHY>WASHINGTON</GEOGRAPHY>
<TEXT>
Přes počáteční námitky podepsal včera americký prezident George Bush ve Washingtonu vytvoření nezávislé komise, která bude vyšetřovat okolnosti loňských teroristických útoků z 11. září. Komisi povede bývalý americký ministr zahraničí Henry Kissinger. Bílý dům dosud namítal, že k vyšetření útoků je lépe vybaven Kongres a že komise by odváděla zdroje od války s terorismem. Avšak rodiny obětí vedly kampaň za její vytvoření a Bílý dům i vedení Kongresu nakonec na nezávislou komisi přistoupily.
</TEXT>
</DOC>
<DOC>
<DOCID>LN-20021128037</DOCID>
<DOCNO>LN-20021128037</DOCNO>
<DATE>11/28/02</DATE>
<TITLE>
Umírněný tón nasadil korutanský hejtman Jörg Haider. Tvrdí, že stranické čistky zaměřené proti jeho kritikům mají skončit.
</TITLE>
<GEOGRAPHY>VÍDEŇ</GEOGRAPHY>
<TEXT>
Duchovní vůdce rakouské populistické strany Svobodných (FPÖ) Jörg Haider včera prohlásil, že je "zcela pro pokračování práce" dosavadní koalice jeho strany a lidovců (ÖVP). Ti se stali jasným vítězem nedělních parlamentních voleb. Haider se zároveň postavil proti tomu, aby strana pokračovala v provádění stranických čistek, které mají FPÖ zbavit kritiků z vlastních řad. Právě ti jsou obviňováni z toho, že způsobili volební debakl strany. Ta v hlasování ztratila přes polovinu voličů. Vedení strany v pondělí vybralo pět předních politiků v čele s ministrem financí Karl-Heinzem Grasserem, kteří by měli stranu opustit. Politici, po kterých předseda Svobodných Herbert Haupt ještě včera ráno chtěl, aby stranu opustili, jsou považováni za Haiderovy odpůrce. To, že se korutanský hejtman postavil za zastavení čistek, tak pozorovatelé považují za další ze série jeho manévrů. Haider včera dokonce prohlásil, že si dovede představit účast Svobodných ve vládě, v které by zasedl i Grasser. Tento oblíbený politik před volbami přeběhl do tábora lidovců kancléře Wolfganga Schüssela. Tomu slíbil účast ve vládě jako nezávislý, i když v ní Svobodní nebudou. Korutanský hejtman včera sice prohlásil, že Grasserovo přeběhnutí k Schüsselovi je "hříšný případ". Na otázku, jestli mu lze odpustit, odpověděl, že "nic neodpustitelného neexistuje, ani v náboženství ne". Proti pokračování stranických čistek se navečer vyslovil i Haupt, zjevně pod dojmem Haiderova vystoupení. Prohlásil, že všechna řízení o vyloučení ze strany budou pozastavena. Haupt si prý chce s politiky, kterým hrozilo opuštění strany, o všem ještě promluvit.
VÍDEŇ - Duchovní vůdce rakouské populistické strany Svobodných (FPÖ) Jörg Haider včera prohlásil, že je "zcela pro pokračování práce" dosavadní koalice jeho strany a lidovců (ÖVP). Ti se stali jasným vítězem nedělních parlamentních voleb. Haider se zároveň postavil proti tomu, aby strana pokračovala v provádění stranických čistek, které mají FPÖ zbavit kritiků z vlastních řad. Právě ti jsou obviňováni z toho, že způsobili volební debakl strany. Ta v hlasování ztratila přes polovinu voličů. Vedení strany v pondělí vybralo pět předních politiků v čele s ministrem financí Karl-Heinzem Grasserem, kteří by měli stranu opustit. Politici, po kterých předseda Svobodných Herbert Haupt ještě včera ráno chtěl, aby stranu opustili, jsou považováni za Haiderovy odpůrce. To, že se korutanský hejtman postavil za zastavení čistek, tak pozorovatelé považují za další ze série jeho manévrů. Haider včera dokonce prohlásil, že si dovede představit účast Svobodných ve vládě, v které by zasedl i Grasser. Tento oblíbený politik před volbami přeběhl do tábora lidovců kancléře Wolfganga Schüssela. Tomu slíbil účast ve vládě jako nezávislý, i když v ní Svobodní nebudou. Korutanský hejtman včera sice prohlásil, že Grasserovo přeběhnutí k Schüsselovi je "hříšný případ". Na otázku, jestli mu lze odpustit, odpověděl, že "nic neodpustitelného neexistuje, ani v náboženství ne". Proti pokračování stranických čistek se navečer vyslovil i Haupt, zjevně pod dojmem Haiderova vystoupení. Prohlásil, že všechna řízení o vyloučení ze strany budou pozastavena. Haupt si prý chce s politiky, kterým hrozilo opuštění strany, o všem ještě promluvit.
</TEXT>
</DOC>
<DOC>
<DOCID>LN-20021128038</DOCID>
<DOCNO>LN-20021128038</DOCNO>
<DATE>11/28/02</DATE>
<TITLE>
Běloruský vůdce včera přijel do Ruska, které je jedním z mála států v Evropě, kam nemá zakázaný vstup
</TITLE>
<TEXT>
USA neudělí vízum běloruskému vládci Alexandru Lukašenkovi, pokud by o ně žádal. Amerika je tak další zemí, kam Lukašenko nesmí.
MOSKVA/PRAHA (agentura Epicentrum exkluzivně pro LN) Běloruský autoritativní vládce Alexandr Lukašenko včera jednal v Moskvě s ruským prezidentem Vladimirem Putinem. Tato návštěva je pro Lukašenka významná už tím, že Rusko je jedním z mála evropských států, kde jej ještě vítají kyticemi, chlebem a solí. "Nikdy jsem nebyl v USA a klidně se bez toho obejdu," odpovídal Lukašenko ještě před jednáním s Putinem na otázky týkající se postoje řady států včetně USA nevydávat mu vízum. Oba státníci se před kamerami tvářili jako největší přátelé, i když výroky běloruského prezidenta, které pronesl v posledních týdnech na adresu Putina, o nejlepších vztazích nesvědčí. "Bělorusko nebude měnit kurs ve vztahu k Rusku. I pro Rusko je Bělorusko hranicí, kterou nikdy nezradí," prohlásil sebevědomě Lukašenko. Odmítl se přihlásit ke svému nedávnému obvinění Moskvy, že "zradila Minsk na nátlak Západu". Nepříjemné téma, jak se dívá na to, že se ho "přítel" Putin nezastal, když mu Česko odmítlo vydat vízum, odbyl nezvykle diplomaticky: "Politika si žádá kompromisy." Putin byl mnohem zdrženlivější a snažil se více věnovat integraci Ruska a Běloruska. "Nastala nejvhodnější doba, abychom si v otázce integrace srovnali hodinky s Minskem," prohlásil. Mnohaleté rozhovory o formě sjednocení dvou států ustrnuly už dávno na mrtvém bodě.
</TEXT>
<HEADING>
Bělorusko dotaci dostane
</HEADING>
<TEXT>
Lukašenko byl ale včera uklidněn další částí dotace Ústřední ruské banky ve výši 1,5 miliardy ruských rublů na stabilizaci běloruské měny. Zjevně tento krok schladil jeho vášně vyvolané nedávným skandálem ohledně snížení dodávek ruského plynu o 50 procent. Putin pozval Lukašenka do Moskvy v době, kdy se běloruský prezident ocitl v největší izolaci od svého nástupu do funkce. Jak pro Západ, především pro USA, tak i pro Lukašenka je ale Kreml tím nejvhodnějším prostředníkem - nějakým způsobem je třeba komunikovat i s nepřáteli. Putin se proto nemusí bát, že by mu jeho "přítel" - americký prezident George W. Bush - vyčítal nějaký ten zdvořilostní polibek s obecně nežádoucím Lukašenkem. Či že by mu Lukašenko dělal žárlivé scény kvůli vřelým vztahům s USA. Svazový stát Rusko a Bělorusko se klube na svět velice těžce. Lukašenko si zatím nevybral ani jednu z variant, kterou mu Putin navrhuje: stát se de facto částí Ruské federace, nebo integraci provést po vzoru evropských států. Běloruský vůdce mnohokrát obvinil Moskvu, že integrační proces brzdí, a nyní oznámil, že za klíčové pokládá zpracování koncepce ústavního aktu svazového státu, která by měla spatřit světlo světa letos v prosinci.
Lukašenko byl ale včera uklidněn další částí dotace Ústřední ruské banky ve výši 1,5 miliardy ruských rublů na stabilizaci běloruské měny. Zjevně tento krok schladil jeho vášně vyvolané nedávným skandálem ohledně snížení dodávek ruského plynu o 50 procent. Putin pozval Lukašenka do Moskvy v době, kdy se běloruský prezident ocitl v největší izolaci od svého nástupu do funkce. Jak pro Západ, především pro USA, tak i pro Lukašenka je ale Kreml tím nejvhodnějším prostředníkem - nějakým způsobem je třeba komunikovat i s nepřáteli. Putin se proto nemusí bát, že by mu jeho "přítel" - americký prezident George W. Bush - vyčítal nějaký ten zdvořilostní polibek s obecně nežádoucím Lukašenkem. Či že by mu Lukašenko dělal žárlivé scény kvůli vřelým vztahům s USA. Svazový stát Rusko a Bělorusko se klube na svět velice těžce. Lukašenko si zatím nevybral ani jednu z variant, kterou mu Putin navrhuje: stát se de facto částí Ruské federace, nebo integraci provést po vzoru evropských států. Běloruský vůdce mnohokrát obvinil Moskvu, že integrační proces brzdí, a nyní oznámil, že za klíčové pokládá zpracování koncepce ústavního aktu svazového státu, která by měla spatřit světlo světa letos v prosinci.
</TEXT>
</DOC>
<DOC>
<DOCID>LN-20021128039</DOCID>
<DOCNO>LN-20021128039</DOCNO>
<DATE>11/28/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy udělily letos víza 105 osobám, které by je nikdy neměly dostat, neboť jsou na seznamu podezřelých teroristů. Uvedly to zdroje blízké americkému Kongresu. Tato víza byla ihned po zjištění omylu zrušena: je ale možné, že některé z těchto osob měly čas vstoupit do USA. Američané již proto vyhlásili pátrání s cílem zjistit, kde se zmíněných 105 mužů nyní nachází. Podle bezpečnostního systému Visas Condor se od konce roku 2001 americká víza nesmějí udělovat lidem, jejichž jména jsou na seznamech osob podezřelých z terorismu. Seznamy tvoří federální policie s tajnými službami. Zmatek v udělování víz prý způsobily donedávna nevyjasněné kompetence úřadů, které je vydávaly.
</TEXT>
</DOC>
<DOC>
<DOCID>LN-20021128040</DOCID>
<DOCNO>LN-20021128040</DOCNO>
<DATE>11/28/02</DATE>
<GEOGRAPHY>BRUSEL</GEOGRAPHY>
<TEXT>
Prudké potyčky s policií a ničení majetku v ulicích zažila v noci na včerejšek antverpská periferní čtvrť Borgerhout. Místní mladí Arabové vesměs potomci marockých přistěhovalců - se spontánně vzbouřili a vydali do ulic poté, co šestašedesátiletý Belgičan za zatím nejasných okolností zastřelil sedmadvacetiletého Maročana. Zajímavou okolností pouličních soubojů byla přítomnost disciplinovaných členů Arabské ligy, tedy organizace, která v posledních týdnech vyvolává v Belgii značnou polemiku tím, že v Antverpách systematicky sleduje práci policie. Zdůvodňuje to tím, že chce předcházet rasistickému chování policistů ve městě, kde v komunálních volbách pravidelně vyhrává ultrapravicový Vlámský blok.
</TEXT>
</DOC>
<DOC>
<DOCID>LN-20021128041</DOCID>
<DOCNO>LN-20021128041</DOCNO>
<DATE>11/28/02</DATE>
<GEOGRAPHY>VARŠAVA</GEOGRAPHY>
<TEXT>
Právníci šlechtického rodu Habsburků se pokusí získat zpět v poválečném Polsku znárodněné lesy. Habsburkové ovšem nehodlají pokus o navrácení rodinného majetku ztraceného před desetiletími v žádném případě uspěchat. Nejdříve míní provést důkladnou inventuru, na jejímž základě předloží polským úřadům soupis majetku, jehož vydání budou požadovat. "To může trvat celé dlouhé měsíce," uvedl jeden z advokátů slavného rodu. Habsburkům dveře na cestě k rodinným nemovitostem podle jejich právních zástupců otevřely dva verdikty polských soudů vynesené v podobných případech.
</TEXT>
</DOC>
<DOC>
<DOCID>LN-20021128042</DOCID>
<DOCNO>LN-20021128042</DOCNO>
<DATE>11/28/02</DATE>
<TITLE>
Více peněz odmítá dát Evropská unie českým zemědělcům. Ti by je však mohli dostat z domácích zdrojů.
</TITLE>
<GEOGRAPHY>BRUSEL/PRAHA</GEOGRAPHY>
<TEXT>
Čeští vyjednavači dosáhli ve středu dalšího pokroku v přístupových jednáních s Evropskou unií. Po předložení dánského "balíčku" návrhů na konečné finanční podmínky rozšíření EU dohodla česká delegace s Evropskou komisí další ústupky, které však ještě musejí schválit také členské země unie. Možná shoda se po úterním jednání rýsuje zejména v kapitole doprava, kde Evropská komise přijala české požadavky a během tohoto týdne o nich bude jednat s těmi členskými státy, které doposud uzavření kapitoly bránily. Přestože ještě dánský "balíček" zatím neodsouhlasil výbor stálých zástupců členských zemí (tzv. Coreper), dohoda je vysoce pravděpodobná i v otázce institucí. Zde bylo Čechům trnem v oku nerovné postavení v Evropském parlamentu, po částečném rozdělení mandátů pro Bulharsko a Rumunsko však stále zbývá ještě šest neobsazených křesel. Právě o ně bychom se měli rozdělit se stejně postiženým Maďarskem. Smazala by se tak nerovnost a Česko by mělo stejně míst jako podobně lidnaté státy.
</TEXT>
<HEADING>
Miliarda přijde na hranice
</HEADING>
<TEXT>
Složitá situace je nadále v kapitole zemědělství: zde stále zůstávají velké rozdíly v pohledu unie a Čechů. Praze se zdá být nepřijatelná zejména výše přímých plateb českým zemědělcům, jejich startovní výše na 25 procentech průměrných plateb v EU a délka přechodného období. Pokrokem je naopak předběžná dohoda o možnosti dorovnání plateb farmářům až do výše 40 procent ze státního rozpočtu a nově i další možnost dorovnávání z domácích zdrojů, a to až do úrovně platné před vstupem do unie. To znamená, že pokud měla kandidátská země před vstupem vlastní systém dotací zemědělcům, může ho plně využít i po 1. květnu 2004. "Problém přímých plateb se tím zužuje na diskusi o obilovinách, tam nás čekají složitá jednání," řekl včera státní tajemník Pavel Telička. A dodal, že na summitu v Kodani 12. až 13. prosince očekává v tomto směru spolupráci se zeměmi visegrádské čtyřky. Určitého pokroku dosáhli čeští vyjednavači i v otázce zemědělských kvót. Unie zřejmě zvýší kvóty na chov ovcí i pěstování ovoce a zeleniny, trvá naopak na pro Čechy nepřijatelně nízkých kvótách na cukr, bramborový škrob a hovězí maso. Ve finanční a rozpočtové kapitole může podle posledních zpráv ČR počítat s podílem z částky 2,5 miliardy eur, kterou unie vyčlenila na ochranu svých vnějších hranic. Přestože bude ČR po vstupu do EU obklopena pouze členskými státy unie, může předběžně počítat s necelou miliardou korun na vybudování informačního systému a úpravu ruzyňského letiště. Další jednání proběhne v neděli nebo v pondělí. Do té doby čekají českou delegaci schůzky s domácími zemědělci i příprava nových protinávrhů.
Složitá situace je nadále v kapitole zemědělství: zde stále zůstávají velké rozdíly v pohledu unie a Čechů. Praze se zdá být nepřijatelná zejména výše přímých plateb českým zemědělcům, jejich startovní výše na 25 procentech průměrných plateb v EU a délka přechodného období. Pokrokem je naopak předběžná dohoda o možnosti dorovnání plateb farmářům až do výše 40 procent ze státního rozpočtu a nově i další možnost dorovnávání z domácích zdrojů, a to až do úrovně platné před vstupem do unie. To znamená, že pokud měla kandidátská země před vstupem vlastní systém dotací zemědělcům, může ho plně využít i po 1. květnu 2004. "Problém přímých plateb se tím zužuje na diskusi o obilovinách, tam nás čekají složitá jednání," řekl včera státní tajemník Pavel Telička. A dodal, že na summitu v Kodani 12. až 13. prosince očekává v tomto směru spolupráci se zeměmi visegrádské čtyřky. Určitého pokroku dosáhli čeští vyjednavači i v otázce zemědělských kvót. Unie zřejmě zvýší kvóty na chov ovcí i pěstování ovoce a zeleniny, trvá naopak na pro Čechy nepřijatelně nízkých kvótách na cukr, bramborový škrob a hovězí maso. Ve finanční a rozpočtové kapitole může podle posledních zpráv ČR počítat s podílem z částky 2,5 miliardy eur, kterou unie vyčlenila na ochranu svých vnějších hranic. Přestože bude ČR po vstupu do EU obklopena pouze členskými státy unie, může předběžně počítat s necelou miliardou korun na vybudování informačního systému a úpravu ruzyňského letiště. Další jednání proběhne v neděli nebo v pondělí. Do té doby čekají českou delegaci schůzky s domácími zemědělci i příprava nových protinávrhů.
</TEXT>
</DOC>
<DOC>
<DOCID>LN-20021128043</DOCID>
<DOCNO>LN-20021128043</DOCNO>
<DATE>11/28/02</DATE>
<GEOGRAPHY>ABUJA</GEOGRAPHY>
<TEXT>
Z nepřímého podílu na zabití více než dvou set křesťanů obvinil včera nigerijskou vládu katolický arcibiskup z hlavního města Abuja John Onaiyekan. Ten včera také vyzval křesťany, aby se v případě napadení násilí bránili. Náboženské násilí vypuklo v Nigérii v souvislosti se soutěží o nekrásnější ženu světa Miss World poté, co redaktorka tamního deníku ThisDay napsala, že by si mezi soutěžícími jistě vybral i prorok Muhammad. V úterý nad ní vláda nigerijského státu Zamfara vyhlásila smrtelnou klatbu (tzv. fatvu), federální vláda ji však odmítla. Podle některých zdrojů se novinářka již nachází v bezpečí Spojených států. Washington včera tuto informaci nepotvrdil, ale ani nevyvrátil.
</TEXT>
</DOC>
<DOC>
<DOCID>LN-20021128044</DOCID>
<DOCNO>LN-20021128044</DOCNO>
<DATE>11/28/02</DATE>
<TITLE>
Teroristé a povstalci začínají připravovat někdejší ráje cestovatelů o důležitý zdroj příjmů. Obavy turistů se zvýšily hlavně po nedávném krvavém útoku na indonéském ostrově Bali.
</TITLE>
<GEOGRAPHY>PHNOMPENH</GEOGRAPHY>
<TEXT>
Jihovýchodní Asie se sotva stačila vzpamatovat z ničivé ekonomické krize, která se zde rozšířila před pěti lety, a nad regionem se vznáší nová hrozba - nebezpečí odlivu turistů, a tím i peněz. Není divu, že toto téma dominovalo i nedávné schůzce Sdružení zemí jihovýchodní Asie (ASEAN). Přítomnost teroristické hrozby, která stojí za odlivem turistů, byla znát i v kambodžském Phnompenhu, kde se tak významné mezinárodní setkání konalo v moderní historii vůbec poprvé. Na každém kroku hlídkovali policisté a vojáci, město vypadalo, jako kdyby bylo ve stavu obležení. Není divu. Po útoku na turistické letovisko Kuta na indonéském ostrově Bali se celá oblast probudila z letargického spánku a uvědomila si, že se něco podobného může stát kdykoliv a kdekoliv v jihovýchodní Asii - od Jakarty po Manilu, od Kuala Lumpuru po Bangkok. Pro chudý stát jako je Kambodža, kde téměř polovina obyvatel dosud žije za méně než dolar denně, měl útok na jinak dost vzdáleném Bali zničující. Země se jen pomalu staví na nohy po krvavé občanské válce a zahraniční turisté jsou pro hubenou státní pokladnu důležitým zdrojem příjmů. Zatímco v roce 1998 Kambodžu navštívilo pouhých 186 tisíc cizinců, od začátku letošního roku se jich do země vydalo už přes 700 tisíc. Pak ale přišlo Bali. Sousední Thajsko bylo po léta pokládáno za meku turismu. Nádherné bílé pláže, ostrovy, skály, jež se zvedají z průzračné teplé vody Andamanského moře, korály a kulturní památky - to vše lákalo každý rok miliony návštěvníků z Asie, Evropy, Severní Ameriky i Blízkého východu.
</TEXT>
<HEADING>
Al Kajda v turistickém ráji
</HEADING>
<TEXT>
Západní tajné služby ale tento měsíc zjistily, že se během uplynulého měsíce sešla na jihu Thajska jedna z buněk teroristické organizace Al Kajda. Na schůzce se prý probíraly plány na útoky v jihovýchodní Asii. Thajsko se najednou objevilo na černých listinách ambasád západních zemí, které nyní nedoporučují svým občanům cestovat do celé oblasti obecně a do letovisek jako Phuket a Pattaja konkrétně. "Thajsko je bezpečná země," protestují thajské úřady a tvrdí, že se podobná varování objevují i v západní Evropě. Vláda mezitím rozpoutala agresivní propagační kampaň v místním tisku a médiích, v níž slibuje zahraničním návštěvníkům bezpečnost. Thajská armáda hlídkuje na ulicích mnohých letovisek - po zuby ozbrojení strážci ale možná turisty spíš ještě více vyděsí. Desítky tisíc Evropanů se ale nenechaly přesvědčit a své letenky do Thajska již zrušily. Mnohé hotely zejí prázdnotou. Zrušeny byly též desítky mezinárodních konferencí a sportovních utkání. Kromě údajných aktivity Al Kajdy navíc v Thajsku operují místní povstalecké skupiny, které na jihu země - u téměř nehlídaných hranic s Malajsií - bojují za nezávislý islámský stát. Desítky extremistických skupin působí i v Indonésii, jejich aktivit není ušetřena ani Malajsie, která po léta nabízí politiku otevřených dveří vůči všem muslimským zemím světa (občané téměř všech zemí Blízkého východu nepotřebují do Malajsie vízum). V současné době se za nejbezpečnější zem jihovýchodní Asie pokládá Vietnam, kam se pomalu přesouvají hordy evropských cestovatelů - desítky tisíc těch, kteří mají strach zůstat v Indonésii či Thajsku. Většina návštěvníků však dosud do Vietnamu potřebuje vízum a země je bezesporu daleko dražší než Indonésie či Thajsko. Navíc se zde ukazuje, že bezpečnost je relativní pojem. Na vietnamských silnicích a ulicích zahyne denně v průměru 30 lidí, což je v poměru k počtu obyvatel více než kdekoliv na světě.
Západní tajné služby ale tento měsíc zjistily, že se během uplynulého měsíce sešla na jihu Thajska jedna z buněk teroristické organizace Al Kajda. Na schůzce se prý probíraly plány na útoky v jihovýchodní Asii. Thajsko se najednou objevilo na černých listinách ambasád západních zemí, které nyní nedoporučují svým občanům cestovat do celé oblasti obecně a do letovisek jako Phuket a Pattaja konkrétně. "Thajsko je bezpečná země," protestují thajské úřady a tvrdí, že se podobná varování objevují i v západní Evropě. Vláda mezitím rozpoutala agresivní propagační kampaň v místním tisku a médiích, v níž slibuje zahraničním návštěvníkům bezpečnost. Thajská armáda hlídkuje na ulicích mnohých letovisek - po zuby ozbrojení strážci ale možná turisty spíš ještě více vyděsí. Desítky tisíc Evropanů se ale nenechaly přesvědčit a své letenky do Thajska již zrušily. Mnohé hotely zejí prázdnotou. Zrušeny byly též desítky mezinárodních konferencí a sportovních utkání. Kromě údajných aktivity Al Kajdy navíc v Thajsku operují místní povstalecké skupiny, které na jihu země - u téměř nehlídaných hranic s Malajsií - bojují za nezávislý islámský stát. Desítky extremistických skupin působí i v Indonésii, jejich aktivit není ušetřena ani Malajsie, která po léta nabízí politiku otevřených dveří vůči všem muslimským zemím světa (občané téměř všech zemí Blízkého východu nepotřebují do Malajsie vízum). V současné době se za nejbezpečnější zem jihovýchodní Asie pokládá Vietnam, kam se pomalu přesouvají hordy evropských cestovatelů - desítky tisíc těch, kteří mají strach zůstat v Indonésii či Thajsku. Většina návštěvníků však dosud do Vietnamu potřebuje vízum a země je bezesporu daleko dražší než Indonésie či Thajsko. Navíc se zde ukazuje, že bezpečnost je relativní pojem. Na vietnamských silnicích a ulicích zahyne denně v průměru 30 lidí, což je v poměru k počtu obyvatel více než kdekoliv na světě.
</TEXT>
</DOC>
<DOC>
<DOCID>LN-20021128045</DOCID>
<DOCNO>LN-20021128045</DOCNO>
<DATE>11/28/02</DATE>
<GEOGRAPHY>JOHANNESBURG</GEOGRAPHY>
<TEXT>
Jihoafrická republika patří k zemím s největší kriminalitou na světě. Při policejních akcích zde bylo jenom loni zabito přes 160 policistů. Na 800 jich pak bylo během některého zásahu napadeno. Tvrdý život má ale i tisíc policejních psů, kteří jsou každý den nasazováni do operací, z nichž se nemusejí vrátit živí: často jsou zastřeleni nebo ubodáni. Psi jdou totiž do akcí většinou jako první. Jihoafrickým policistům tak nezbývá nic jiného, než chránit své zvířecí společníky - oblékají je do neprůstřelných vest. Psí oblek, který váží dva kilogramy, přitom neprorazí ani ostří nože. Ochranná psí vesta ovšem není levnou záležitostí, její cena se pohybuje okolo 264 dolarů (přibližně 8 tisíc korun). "Několik let měli privilegium nosit ochrannou vestu jen lidé, teď dostanou stejné právo také psi," prohlásil se zadostiučiněním policejní kapitán Cobus Noeth z provincie Kwa/Zulu Natal pro agenturu AP.
</TEXT>
</DOC>
<DOC>
<DOCID>LN-20021128046</DOCID>
<DOCNO>LN-20021128046</DOCNO>
<DATE>11/28/02</DATE>
<TITLE>
Prezidentské "primárky" ukazují, že v ČSSD má dál hlavní slovo Miloš Zeman
</TITLE>
<TEXT>
Někdy v lednu letošního roku přišel premiér Vladimír Špidla a vicepremiér Pavel Rychetský za ombudsmanem Otakarem Motejlem, aby mu nabídli kandidaturu na prezidenta. Obsah rozhovoru není znám, sám ombudsman jej považuje za "těžko reprodukovatelný". Každopádně Motejl nakonec přijal. A to hlavně proto, že Rychetský a Špidla jsou lidé, nikoli prvotně straníci, kterých si váží. Tato roztomilá historika z politického života tu není vyprávěna kvůli tomu, aby se ukázalo, jak velkou roli ve vysoké politice hrají osobní sympatie. Je to jen malé připomenutí pro ty, kteří si v poslední době nemohou vzpomenout, kdože vlastně Motejla do boje o nejvyšší post českého ústavního systému přivedl.
</TEXT>
<HEADING>
Problém bude diskutován
</HEADING>
<TEXT>
Podobná připomínka není od věci. Z chování obou nominátorů - Vladimíra Špidly a Pavla Rychetského - totiž není vůbec zřejmé, že by Motejl byl právě jejich koněm. Zejména premiér se od problému volby prezidenta odtahuje. Ať už před "prezidentským referendem" v ČSSD, během něj, nebo po něm Špidla vždy dělal dojem nestranného pozorovatele. Zatímco ostatní tvrdě lobbovali za své oblíbence (Gross za Bureše, Foldyna, Škromach a Kupčová za Zemana), premiér se buď nevyjadřoval, nebo se držel svých obvyklých úřednických průpovídek: "Problém bude jistě diskutován na předsednictvu." Problém se mezi tím diskutoval v rámci otevřeného referenda, v němž, jak se dalo předpokládat, suverénně zvítězil Špidlův předchůdce Miloš Zeman, který však šetří síly na druhé kolo skutečných prezidentských voleb. Umístění Otakara Motejla - nejisté. Je dokonce docela dobře možné, že Motejl skončí až za exministrem spravedlnosti Burešem a jeho nominace do prvního kola, s níž Špidla počítal, nebude možná. Nikdo ze sociálních demokratů si nepřipouští, že by předsednictvo strany, které bude o prezidentském kandidátovi rozhodovat, mohlo výsledky referenda ignorovat. Proč ale Špidla svého oblíbence nepodporoval? Proč jasně neřekl, že nikoli Zeman, nýbrž Motejl je tím nejlepším kandidátem? Proč nebojoval o prosazení svého?
</TEXT>
<HEADING>
Lídr na ozdobu
</HEADING>
<TEXT>
Špidla není žádný vnitrostranický rváč, ve straně má spíše pověst uzavřeného člověka, který nikomu nevěří. Představa, že najednou bude obcházet stranické buňky a vychvalovat Motejla, se prostě ke Špidlovi nehodí. Hlavní důvod, proč se Špidla nepustil do otevřeného boje za kandidáta Motejla, je ale třeba hledat jinde. V poměrech pozemanovské sociální demokracie. Špidla by se při lobbování za Motejla nevyhnul ostrému vymezení. Musel by jasně definovat, v čem je Motejl nejlepší či nejvhodnější a proč právě on, nestraník, má zastupovat sociální demokracii v boji o prezidentské křeslo. A - což je ze všeho nejhorší - musel by otevřeně a hodně nahlas (aby to bylo slyšet) říct, proč se na takovou funkci nehodí Miloš Zeman. Dalo by se to udělat i velmi diplomaticky. Předseda ČSSD by mohl kupříkladu odkázat na nepřijatelnost Zemana u ostatních vládních stran nebo prostě jen připomenout, že v prvním kole Zeman stejně kandidovat nechce. Vladimír Špidla se ale nedokázal odhodlat ani k tak minimálnímu vyhranění. Dráždit silné zemanovské křídlo v době, kdy musí udržovat křehkou vládu s neoblíbenými unionisty, do toho se mu prostě nechtělo. Lepší bude počkat a pak řešit vše v zákulisí. Špidlova vyčkávací taktika "sevřených půlek" otevírá důležitou otázku, která ovlivní nejen volbu nástupce Václava Havla, ale i budoucí existenci slavné proevropské stojedničky. Kdo vlastně v sociální demokracii má dnes hlavní slovo Špidla, nebo dál silou setrvačnosti Miloš Zeman? Špidlův strach z vlivu vyznavačů Zemanova kultu, který se tentokrát transformoval v mlčenlivé opuštění Otakara Motejla, dává za pravdu spíše druhé variantě. Sociální demokracie, která se tak ráda vysmívá ODS, najednou velmi nápadně připomíná svého soupeře z pravé části politického spektra. Jenom je o krok napřed. Občanská demokratická strana v ukrutných bolestech hledá zoufalce, který by nahradil vnitrostranickou modlu Václava Klause, jehož přímý vliv na ODS se ani ústupem do pozadí moc nezmírní. Sociální demokracie už takového "lídra" našla. Bezbolestně. Bolet to začíná až teď.
Špidla není žádný vnitrostranický rváč, ve straně má spíše pověst uzavřeného člověka, který nikomu nevěří. Představa, že najednou bude obcházet stranické buňky a vychvalovat Motejla, se prostě ke Špidlovi nehodí. Hlavní důvod, proč se Špidla nepustil do otevřeného boje za kandidáta Motejla, je ale třeba hledat jinde. V poměrech pozemanovské sociální demokracie. Špidla by se při lobbování za Motejla nevyhnul ostrému vymezení. Musel by jasně definovat, v čem je Motejl nejlepší či nejvhodnější a proč právě on, nestraník, má zastupovat sociální demokracii v boji o prezidentské křeslo. A - což je ze všeho nejhorší - musel by otevřeně a hodně nahlas (aby to bylo slyšet) říct, proč se na takovou funkci nehodí Miloš Zeman. Dalo by se to udělat i velmi diplomaticky. Předseda ČSSD by mohl kupříkladu odkázat na nepřijatelnost Zemana u ostatních vládních stran nebo prostě jen připomenout, že v prvním kole Zeman stejně kandidovat nechce. Vladimír Špidla se ale nedokázal odhodlat ani k tak minimálnímu vyhranění. Dráždit silné zemanovské křídlo v době, kdy musí udržovat křehkou vládu s neoblíbenými unionisty, do toho se mu prostě nechtělo. Lepší bude počkat a pak řešit vše v zákulisí. Špidlova vyčkávací taktika "sevřených půlek" otevírá důležitou otázku, která ovlivní nejen volbu nástupce Václava Havla, ale i budoucí existenci slavné proevropské stojedničky. Kdo vlastně v sociální demokracii má dnes hlavní slovo Špidla, nebo dál silou setrvačnosti Miloš Zeman? Špidlův strach z vlivu vyznavačů Zemanova kultu, který se tentokrát transformoval v mlčenlivé opuštění Otakara Motejla, dává za pravdu spíše druhé variantě. Sociální demokracie, která se tak ráda vysmívá ODS, najednou velmi nápadně připomíná svého soupeře z pravé části politického spektra. Jenom je o krok napřed. Občanská demokratická strana v ukrutných bolestech hledá zoufalce, který by nahradil vnitrostranickou modlu Václava Klause, jehož přímý vliv na ODS se ani ústupem do pozadí moc nezmírní. Sociální demokracie už takového "lídra" našla. Bezbolestně. Bolet to začíná až teď.
</TEXT>
</DOC>
<DOC>
<DOCID>LN-20021128047</DOCID>
<DOCNO>LN-20021128047</DOCNO>
<DATE>11/28/02</DATE>
<TITLE>
Chybu sněmovny musel napravit Ústavní soud
</TITLE>
<TEXT>
Když Poslanecká sněmovna před nedávnem přijímala církevní zákon, měli představitelé církví námitky proti jeho znění. Jak včera ukázalo rozhodnutí Ústavního soudu, byly to námitky oprávněné. Ústavní soud totiž na návrh jedenadvaceti senátorů zrušil právě ty paragrafy, na které poukazovali představitelé církví jako na ustanovení, která by v budoucnu mohla omezovat charitativní činnost církví. Poslanci zkrátka s církevními charitativními institucemi naložili jako s pověstným spolkem zahrádkářů církevní organizace se podle nyní zrušené zákonné pasáže měly registrovat u státu, stát je mohl za určitých okolností zrušit, a navíc si osoboval právo rozhodovat, k čemu smějí církve používat peníze získané výdělečnou činností. Ústavní soud naštěstí na rozdíl od většiny Poslanecké sněmovny chápe, že církve jsou něco jiného než zájmové organizace. Uvědomuje si například, že jsou to mezinárodní instituce, jejichž právní subjektivita má specifický charakter. To je samozřejmě jen právní rovina věci. Kromě té je tu ovšem ještě duchovní poslání církví, a i to je rys, který církve odlišuje od jiných institucí. Jenže tento rys je zjevně většině příslušníků české politické elity zcela nesrozumitelný, vadí jim a dráždí je. Proto poslanci také nedbali na námitky, které církevní kruhy vznášely proti některým ustanovením zákona o církvích. Dokud ovšem politici nepochopí a neuznají zvláštní charakter církví a církevních institucí, budou dál váznout v bahně starého režimu - a to i ti, kteří se ohánějí svým antikomunismem.
</TEXT>
</DOC>
<DOC>
<DOCID>LN-20021128048</DOCID>
<DOCNO>LN-20021128048</DOCNO>
<DATE>11/28/02</DATE>
<TITLE>
Ne Klíma, ale stát prodával Český Telecom
</TITLE>
<TEXT>
Neúspěch privatizace Českého Telecomu si vyžádal svou první oběť. Nestal se jí ovšem žádný ze státních úředníků odpovědný za prodej státního majetku, ale přímo generální ředitel firmy Přemysl Klíma. Ministr financí Bohuslav Sobotka zdůvodnil jeho odvolání tím, "že firma nebyla dobře připravena na privatizaci". Čím ovšem mohl ředitel Klíma ze své pozice přispět ke zdárnějšímu průběhu prodeje firmy, v jejímž čele stál? To, že už v dubnu měl u některých ministrů lobbovat za odložení privatizace, lze celkem pochopit. Každý manažer se přece bojí, že by ho nový majitel firmy mohl zbavit lukrativního křesla. Horší byla možná jeho neochota pořádně vyčistit účetnictví Telecomu. Jak by si jinak mohla Deutsche Bank klást takovou "nesmyslnou" podmínku, jakou bylo snížení kupní ceny Telecomu v případě zjištění nesrovnalostí v účetnictví Telecomu? V žižkovské centrále firmy se přitom šušká, že kdyby německá banka viděla do účetních knih Telecomu pořádně, nežádala by jen desetiprocentní slevu, ale mnohem větší. Jinak ale měli privatizaci Telecomu na starosti především zástupci jeho většinového majitele, tedy státu. Kdo z vládních úředníků připravil smlouvu o společném prodeji Telecomu s konsorciem TelSource, na níž privatizace de facto ztroskotala? A kdo z nich vlastně nechtěl privatizovat Telecom v době, kdy byl světový telekomunikační trh na vzestupu a stát mohl za svůj podíl dostat třeba 100 miliard korun?
</TEXT>
</DOC>
<DOC>
<DOCID>LN-20021128049</DOCID>
<DOCNO>LN-20021128049</DOCNO>
<DATE>11/28/02</DATE>
<TITLE>
Pavel Bém má ode dneška šéfovat Praze
</TITLE>
<TEXT>
Dnes budou noví pražští zastupitelé volit vedení města a hlavně primátora. Podle koaliční dohody se jím stane Pavel Bém. Od "sarajevského atentátu", kdy se stal oblíbencem Václava Klause, stoupá v politické hierarchii výš a výš. Nejprve starosta, nyní primátor hlavního města. Další krok se nabízí, sám Bém si narýsoval svou cestu před volbami jasně: vyhrát komunální volby, stát se starostou a pak kandidovat na šéfa ODS. První dva cíle už splnil, ale zda bude usilovat o ten třetí, zatím nevíme. I když to není úplně pravda, jeden z členů ODS, který byl tázán, zda by pan Bém čtenářům LN nemohl nastínit, jaké má plány se stranou i s Prahou, prohodil: to bude těžké, on to sám neví. V posledních dnech i z poslaneckého klubu ODS zaznívají teorie o tom, že Pavel Bém se kandidatury na stranického předsedu vzdá a podpoří Petra Nečase. Jestli se spekulace potvrdí, se dovíme v nejbližších hodinách. Čerstvý primátor nám zjeví, zda a případně s jakým programem hodlá ODS vést k světlým zítřkům. V případě, že to Pavel Bém vzdá, není to pro pravici důvod k truchlení. ODS v nejhorším přijde o dalšího z"dočasných náhradních" předsedů.
</TEXT>
</DOC>
<DOC>
<DOCID>LN-20021128050</DOCID>
<DOCNO>LN-20021128050</DOCNO>
<DATE>11/28/02</DATE>
<TITLE>
Ad LN 23. 11.: Česko-rakouskou hranici lemovaly Benešovy busty
</TITLE>
<TEXT>
Autor chtěl varovat před nebezpečím vzniku nové česko-rakouské hranice v lidských hlavách. Benešovy busty měly zřejmě znamenat, že to zavinil Beneš. Bohužel hranice mezi Českou republikou, Rakouskem a Německem v hlavách starší (mé) generace existuje. Ale tato hranice vznikla v důsledku katastrofální politiky Hitlera a jím rozpoutané světové války. Benešovy dekrety jsou jen výsledkem této politiky.
</TEXT>
</DOC>
<DOC>
<DOCID>LN-20021128051</DOCID>
<DOCNO>LN-20021128051</DOCNO>
<DATE>11/28/02</DATE>
<TITLE>
Ad LN 19. 11.: Opatrně s dětmi!
</TITLE>
<TEXT>
V pravidelných cyklech je veřejnost masírována potřebou snížit věkovou hranici trestní odpovědnosti s jednoduchým zdůvodněním, že prý to vyžaduje ochrana společnosti. Pseudoodbornost je doplňována příklady ze zahraničí, jak to tam úžasně funguje, ale již se neuvede, o co vlastně jde. Totéž už bylo na stole v polovině devadesátých let, kdy nápad "spasitelů" před dětskou kriminalitou mistrně odpálil JUDr. Otakar Motejl, tehdejší předseda Nejvyššího soudu ČR, a byl chvíli klid. Před několika lety zase JUDr. Miroslav Antl navrhoval zvýšit trestní sazby i mladistvým na úroveň dospělých pachatelů. S podobným nápadem přišlo ministerstvo vnitra jako s přímou reakcí na tzv. spartakiádního vraha po roce 1985. Naštěstí tato zběsilost neprošla tehdejším politickým kolečkem.
</TEXT>
</DOC>
<DOC>
<DOCID>LN-20021128052</DOCID>
<DOCNO>LN-20021128052</DOCNO>
<DATE>11/28/02</DATE>
<TITLE>
Ad LN 25. 11.: "Český faktor" v Rakousku
</TITLE>
<TEXT>
Daniel Kaiser napadl "hlavní proud tuzemské inteligence", že veřejnou debatu na toto téma vede "jalově" a je přitom "jednostranná a sebemrskačská". Dějiny vyhnání pro něj začínají v roce 1938, co rozumí pod sebemrskačstvím nijak nevysvětlil, stejně jako to slovo nevysvětlují ti četní ostatní, kteří je hojně používají. Pokusme se o vysvětlení sami. Dne 23. června 1950 se v Praze sešli představitelé dvou zločinných komunistických režimů, Antonín Zápotocký a Walter Ulbricht, a přijali dokument, který v tisku vyšel pod názvem Deklarace. Dva dny po zahájení komunistické agrese v Koreji a čtyři dny před popravou Milady Horákové (to nejsou bezvýznamné souvislosti) v něm mimo oddanost k SSSR stvrdili, že "provedený odsun Němců z Československa je nezměnitelný, spravedlivý a definitivně vyřešený". To je dodnes "svatá věc" české vnitřní i zahraniční politiky a jejích vykladačů a obhájců. Co nadto jest, sebemrskačství jest. Kritiky aktů, jimiž se náš národ připojoval k "mravnímu cítění" Východu, je třeba mrskat a vymrskat.
</TEXT>
</DOC>
<DOC>
<DOCID>LN-20021128053</DOCID>
<DOCNO>LN-20021128053</DOCNO>
<DATE>11/28/02</DATE>
<TITLE>
Ad LN 16. 11.: Nad Hradem bude pulsovat Srdce
</TITLE>
<TEXT>
V sobotních novinách mě přímo nadzdvihl článek o chystané "výzdobě" Hradu a podruhé mě nadzdvihl v pondělí večer pohled na Pražský hrad při večerní cestě z práce. Brutálně na mě do tramvaje blikalo avizované srdce. Napadlo mě, kde jsou všichni ti památkáři, co házeli klacky pod nohy paní Medě Mládkové kvůli decentní skleněné krychli na Sovových mlýnech. Ještě že mi zbývá možnost při každodenní cestě přes Palackého most aspoň odvrátit hlavu na druhou stranu směrem k Vyšehradu. Ovšem jen do té doby, než si pan David usmyslí v rámci jak on říká "dotvoření pomyslného trojúhelníku" pověsit třetí objekt na věže chrámu sv. Petra a Pavla. Pak už mi zbude cestovat na smíchovský břeh pouze pod Vltavou. Jen doufám, že další umělecké puzení nepřepadne pana Davida dřív, než toto bude možné.
</TEXT>
</DOC>
<DOC>
<DOCID>LN-20021128054</DOCID>
<DOCNO>LN-20021128054</DOCNO>
<DATE>11/28/02</DATE>
<TITLE>
Ad LN 11. 11.: "Rakouský Špidla" s povidlovým přízvukem loví voliče-důchodce
</TITLE>
<TEXT>
Ta minipartaj české menšiny ve Vídni, kterou Hýsek vystavuje posměchu, mívala kdysi desetkrát více členů než dnešní ČSSD i s ODS dohromady. Opírala se o vyspělé odborové a družstevní hnutí, o organizace mládeže i vlastní tělocvičnou jednotu. Vykonala nesmírný kus sociální, kulturní a vzdělávací práce, vybudovala si i tiskárnu. Ta stranička se nevzdala a znovu si zařídila svůj Lidový dům na Margaretenplatz 7, se sekretariátem, redakcemi a tělocvičnou. Josef Jírava, předchůdce "rakouského Špidly" Rudolfa Černého, napsal v roce 1958: "Dolní Rakousy, přes které utíkalo tolik Čechoslováků na Západ, byly obsazeny více než deset let Sověty. Také Vídeň byla zčásti v rukou sovětské armády. Když se tedy někdo dostal do Vídně, neměl vyhráno, na Západ bylo ještě daleko. Utíkali často bez peněz, hladoví, zoufalí a často i s dětmi. Co pro tyto lidi strana učinila, to by mohly povídat tisíce šťastných exulantů, kteří dnes žijí ve svobodném světě. A my jsme byli šťastni, že jsme mohli pomáhat. Dnes jsme v Rakousku vážení, nikoho už nenapadne nás urážet či vysmívat se nám." Jírava nemohl tušit, že jednou přijde pan Hýsek, kterému poslední hrstka těchto slušných a statečných lidí bude k smíchu.
</TEXT>
</DOC>
<DOC>
<DOCID>LN-20021128055</DOCID>
<DOCNO>LN-20021128055</DOCNO>
<DATE>11/28/02</DATE>
<TITLE>
Ad LN 22. 11.: Summit plný symbolů
</TITLE>
<TEXT>
Ač pouhý pěšák sametové revoluce, nikdy jsem si nemyslel, že by NATO mělo následovat příkladu Varšavského paktu a rozpustit se. Naopak, naše budoucí členství v něm i v Evropské unii jsem vždy považoval za přirozený důsledek listopadového převratu. Omezení, která provázela summit, byla sice nepříjemná, v zásadě jde ale o nepatrnou daň za trvalé výhody, které České republice z členství v alianci plynou. Sotva kdy v historii jsme měli lépe garantovanou svobodu a obranu proti agresi. Navzdory tomu mám občas nepříjemný dojem, že část veřejnosti vnímá NATO téměř jako nepřítele. Takovéto uvažování je ale naprosto scestné.
</TEXT>
</DOC>
<DOC>
<DOCID>LN-20021128056</DOCID>
<DOCNO>LN-20021128056</DOCNO>
<DATE>11/28/02</DATE>
<TITLE>
Ad LN 21. 11.: Regulované nájemné je rozhodnutím soudu na několik měsíců zmrazeno
</TITLE>
<TEXT>
Lze se socialistům divit, že tak zuřivě odmítají deregulace nájemného? Určitě ne. Průměrná rodina bydlící v regulovaném bytě ušetří ročně na nájemném několik desítek tisíc korun. Je to v podstatě úplatek, který jim socialisté platí, a to ne ze svých kapes, ale z kapes majitelů domů a neregulovaných nájemníků. Zejména bohatší regulovaní nájemníci jsou si dobře vědomi, že po deregulaci by neměli šanci získat podporu na nájemné. ČSSD tak ve volbách za odměnu pravidelně získává několik procent hlasů navíc od lidí, kteří by ji jinak nevolili. Očekávat, že ČSSD dobrovolně ukončí tento důmyslně fungující stroj na voličské hlasy, by bylo opravdu naivní.
</TEXT>
</DOC>
<DOC>
<DOCID>LN-20021128057</DOCID>
<DOCNO>LN-20021128057</DOCNO>
<DATE>11/28/02</DATE>
<TITLE>
Na článek Zpěváci Vondráčková a Neckář žalují redaktory deníku Blesk (LN 11. 11.) reaguje Veronika Hartová.
</TITLE>
<TEXT>
Bulvár znamená širokou ulici, korzo, které je křižováno lidmi různorodých povah, zájmů a cílů. Jde o místo k potkávání a vedení řečí. V přeneseném významu je bulvár směsicí toho, co se povídá v ulicích. A přesně takové jsou i bulvární noviny. Bulvární novinář je hlásnou troubou pouličních drben, kronikářem úkladů a intrik. Shrnuje zachycená fakta, tímto souhrnem však nijak nevyjadřuje svůj názor. Titulní strana o vztazích mezi Helenou Vondráčkovou a Václavem Neckářem (Blesk 25. 10., pozn. red.), která osoby v ní dotčené vedla k podání trestního oznámení, je učebnicovým příkladem výše zmíněného. Zpěvačka nás obviňuje z toho, že jsme ji v textu záměrně vykreslili v co nejhorším světle. O záměr ale rozhodně nešlo. Helenu Vondráčkovou v našem textu vykreslují jen a jen fakta.
</TEXT>
<HEADING>
Nešlo o zadání
</HEADING>
<TEXT>
Václav Neckář měl oslavit narozeniny recitálem. Helenu Vondráčkovou pořadatelé akce oslovili, aby Neckářovi přijela předat narozeninový dort. Zpěvačka nemohla, svůj důvod přitom několikrát změnila. Příběh pointoval vypnutý telefon, na kterém Helena slíbila v domluvenou hodinu být a skrze něj pak Neckářovi k narozeninám popřát alespoň do éteru narozeninového představení. Věci se udály přesně tak, jak byly v publikovaném článku shrnuty. Obě strany přitom dostaly prostor vyjádřit se a jejich slova byla přepsána doslova. Zdroje informací jsme nejmenovali nikoliv proto, že by neexistovaly, ale proto, že v naší společnosti by odtajnění informátora znamenalo jeho likvidaci. Netrápí mě žádné komplexy, a nemám proto potřebu léčit se kamenováním druhých, navíc z úkrytu tištěného slova. Nejsem ani zbabělec, který se hájí tím, že téma stanovil zaměstnavatel. Pokud něčemu nevěřím, nedělám to. V případě diskutovaného článku také nešlo o zadaný úkol. Heleny Vondráčkové si jako zpěvačky nesmírně vážím. Netoužím ji špinit ani tupit. K čemu by mi to bylo? Pokud zpěvačku náš text uráží, je mi to líto, ale nevyjadřovali jsme žádný názor, pouze zaznamenali faktické dění. Neodpustím si ale položit jednu otázku. Co zpěvačku přimělo předat naši titulku policii? Čím se cítí ohrožena? Chce snad přepsat skutečnost k obrazu svému? Obrazy beze zbytku dokonalé jsou jenom kýče, které nudí. Urputně retušovat se nevyplácí.
Václav Neckář měl oslavit narozeniny recitálem. Helenu Vondráčkovou pořadatelé akce oslovili, aby Neckářovi přijela předat narozeninový dort. Zpěvačka nemohla, svůj důvod přitom několikrát změnila. Příběh pointoval vypnutý telefon, na kterém Helena slíbila v domluvenou hodinu být a skrze něj pak Neckářovi k narozeninám popřát alespoň do éteru narozeninového představení. Věci se udály přesně tak, jak byly v publikovaném článku shrnuty. Obě strany přitom dostaly prostor vyjádřit se a jejich slova byla přepsána doslova. Zdroje informací jsme nejmenovali nikoliv proto, že by neexistovaly, ale proto, že v naší společnosti by odtajnění informátora znamenalo jeho likvidaci. Netrápí mě žádné komplexy, a nemám proto potřebu léčit se kamenováním druhých, navíc z úkrytu tištěného slova. Nejsem ani zbabělec, který se hájí tím, že téma stanovil zaměstnavatel. Pokud něčemu nevěřím, nedělám to. V případě diskutovaného článku také nešlo o zadaný úkol. Heleny Vondráčkové si jako zpěvačky nesmírně vážím. Netoužím ji špinit ani tupit. K čemu by mi to bylo? Pokud zpěvačku náš text uráží, je mi to líto, ale nevyjadřovali jsme žádný názor, pouze zaznamenali faktické dění. Neodpustím si ale položit jednu otázku. Co zpěvačku přimělo předat naši titulku policii? Čím se cítí ohrožena? Chce snad přepsat skutečnost k obrazu svému? Obrazy beze zbytku dokonalé jsou jenom kýče, které nudí. Urputně retušovat se nevyplácí.
</TEXT>
</DOC>
<DOC>
<DOCID>LN-20021128058</DOCID>
<DOCNO>LN-20021128058</DOCNO>
<DATE>11/28/02</DATE>
<TITLE>
Generál Jiří Šedivý dokázal české armádě vrátit tolik potřebnou sebedůvěru
</TITLE>
<TEXT>
Chvály na adresu odcházejícího náčelníka generálního štábu české armády Jiřího Šedivého teď bude zcela jistě dost a dost. Takže: není to tak, že by generál Jiří Šedivý dovedl ČR do NATO. A nevymyslel ani reformu a modernizaci armády. Šedivý ale vstupu republiky do NATO ani úvahám o reformě, která mohla "požrat" i jeho, nijak nebránil. A to i přesto, že jako voják, který strávil většinu života v Československé lidové armádě, se o to čistě teoreticky pokusit mohl. A kdyby to zkusil - a dělal by to šikovně a tajně v zákulisí třeba nejrůznějšími naschvály - mohl být i úspěšný. Je totiž jisté, že kdyby si Šedivý s generály, kterým velel, postavil hlavu, žádný ministr obrany by přes něj neprošel. Nešlo by o žádné vypovídání poslušnosti. Ministr by si prostě ničeho nevšiml. Nebo by třeba nedostal včas ty správné podklady. Šedivý ale nic takového neudělal. Naopak. V době, kdy byl náčelníkem generálního štábu české armády, choval se přesně tak, jak by se armádní šéf v demokratickém státu chovat měl: čekal vždy na politické zadání, které posléze splnil. Současně se ale nebál politikům (a veřejnosti) říct svůj názor. Byl ochoten se s nimi i pohádat. "Voják může, nebo dokonce musí říct svůj názor, ale zároveň musí respektovat politické rozhodnutí," říkal.
</TEXT>
<HEADING>
Voják na denním světle
</HEADING>
<TEXT>
V případě, že by se jeho názory nějak radikálně rozcházely s názory ministra obrany, který mu velel, zřejmě by se raději sebral a odešel. Je to ale jen spekulace, k takové vážné roztržce nikdy nedošlo. Šedivý zůstal. V nejvyšší armádní funkci strávil bezmála pět let, nastoupil do ní už v květnu 1998. Ministry přežil hned tři: Lobkowicze, Vetchého a nyní Tvrdíka. Za jeho "vlády" vstoupila ČR do NATO, on sám začal dojíždět na zasedání náčelníků armádních velitelů do Bruselu. Šedivý někdy působil až naivně, jako kdyby si neuvědomoval, že armáda a koneckonců i on osobně se může stát součástí politického boje. Kdo ho ale poznal blíž, viděl, že to, co myslí a dělá, dělá upřímně. Okamžiky, kdy dával nezávislým novinářům po ukončení rozhovoru "volno" a "rozchod", můžou působit až komicky, Šedivý se ale za to, že je "zelený mozek" nijak nestyděl. To bylo jeho další plus: on sám se nestyděl za to, že je voják, a vyvedl tak vojáky, kteří se v první polovině 90. let téměř plazili kanály, aby se na ně lidé v ulicích nekoukali tak opovržlivě, zpět na denní světlo. Vrátil jim sebedůvěru, například i tím, že často vystupoval v médiích a nebál se mluvit tak, jak mu jeho "vojenský zobák" narostl. To například jeho předchůdce Nekvasil nedělal. Šedivý hájil své lidi i před poslanci při slyšeních ve sněmovním výboru pro obranu a bezpečnost, i když to mohlo vypadat, že současně obhajuje i názory některé z pravicových politických stran. Obhajoval i nákup stíhaček (z čistě vojenských pohnutek), i když to mohlo působit tak, že podporuje politickou levici. Možná i proto se ho nakonec někteří politici pokusili získat na svoji stranu.
</TEXT>
<HEADING>
Na ryby je ještě čas
</HEADING>
<TEXT>
Šedivý sám jednou řekl, že ho lákali "náhončí" všech partají, kromě komunistů a republikánů. Straničtí stratégové zřejmě velmi dobře vycítili generálův volební potenciál: usměvavý, naivní, ale současně i tvrdý a upřímný muž, který svou fyziognomií rozhodně nepřipomínal obtloustlého a mírně řečeno stupidně působícího vojáka lidové armády slavného socialistického Československa. Šedivý odmítl, politika by prý nebyla nic pro něj. Stejně se zachoval i v době, kdy mu nabízeli post diplomata. Uzavřel si i cestu na vojenský post v Bruselu. Letos na jaře si totiž "nechal" připevnit čtvrtou generálskou hvězdu od prezidenta Havla - se kterým se krátce předtím dohodl, že neodejde ze své funkce hned (před volbami), ale až po summitu NATO (po volbách), aby zabránil spekulacím, že bude kandidovat. Místa čtyřhvězdičkových generálů budou ale v NATO ještě dlouho vyhrazena především pro Američany. Šedivému, od pondělka armádnímu generálovi v záloze, tak nezbude než po jedenatřiceti dlouhých letech obléknout civil. Příští pondělí už do "své" kanceláře na Dejvickém náměstí nepůjde. Protože chytání ryb ho zatím neláká, bude se rozhodovat, co dál. Pokud zvolí izraelskou firmu Housing &amp; Construction, která má na zakázku Zemanovy vlády dostavět dálnici D 47 a chce ho zřejmě jen jako "maskota" pro další vyjednávání s českými ministry, ukáže, že je ještě naivnější, než jsme si mysleli.
Šedivý sám jednou řekl, že ho lákali "náhončí" všech partají, kromě komunistů a republikánů. Straničtí stratégové zřejmě velmi dobře vycítili generálův volební potenciál: usměvavý, naivní, ale současně i tvrdý a upřímný muž, který svou fyziognomií rozhodně nepřipomínal obtloustlého a mírně řečeno stupidně působícího vojáka lidové armády slavného socialistického Československa. Šedivý odmítl, politika by prý nebyla nic pro něj. Stejně se zachoval i v době, kdy mu nabízeli post diplomata. Uzavřel si i cestu na vojenský post v Bruselu. Letos na jaře si totiž "nechal" připevnit čtvrtou generálskou hvězdu od prezidenta Havla - se kterým se krátce předtím dohodl, že neodejde ze své funkce hned (před volbami), ale až po summitu NATO (po volbách), aby zabránil spekulacím, že bude kandidovat. Místa čtyřhvězdičkových generálů budou ale v NATO ještě dlouho vyhrazena především pro Američany. Šedivému, od pondělka armádnímu generálovi v záloze, tak nezbude než po jedenatřiceti dlouhých letech obléknout civil. Příští pondělí už do "své" kanceláře na Dejvickém náměstí nepůjde. Protože chytání ryb ho zatím neláká, bude se rozhodovat, co dál. Pokud zvolí izraelskou firmu Housing &amp; Construction, která má na zakázku Zemanovy vlády dostavět dálnici D 47 a chce ho zřejmě jen jako "maskota" pro další vyjednávání s českými ministry, ukáže, že je ještě naivnější, než jsme si mysleli.
</TEXT>
</DOC>
<DOC>
<DOCID>LN-20021128059</DOCID>
<DOCNO>LN-20021128059</DOCNO>
<DATE>11/28/02</DATE>
<TITLE>
Zatímco v Praze probíhal summit NATO, děly se za hranicemi velké věci. Evropský parlament přijal 20. listopadu rezoluci, která konstatuje, že deset kandidátských zemí včetně ČR je připraveno na vstup do EU. Vítězství ČR je v tom, co rezoluce Evropského parlamentu říká o Benešových dekretech. Z právního hlediska EU Benešovy dekrety nejsou překážkou pro vstup ČR do EU. Dalo by se předpokládat, že v našich krajích zavládne nadšení. Deníky však referovaly o rezoluci pouze stručně a komentáře jak politiků, tak publicistů zatím chybějí. Má to své dobré důvody. Součástí celonárodní jednoty, která panuje ve věci Benešových dekretů, je totiž nevyřčený pokyn nehovořit a nepsat o poválečném vyhnání Němců a o Benešových dekretech. Usnesení Poslanecké sněmovny z 24. dubna učinilo přece tlustou čáru za minulostí. Usnesení Evropského parlamentu tuto tlustou čáru značně problematizuje. Na jedné straně si pochvaluje česko-německou deklaraci z roku 1997 jako dobrou základnu pro smíření, hned nato však dodává, že by bylo "žádoucí", kdyby česká strana v tomto smyslu učinila politické gesto. Kdyby šlo jen o gesto, dalo by se to nějak obejít. Politické gesto ale svým způsobem opět otevře události za tlustou čárou. Evropský parlament také považuje za nepochybné, že po přijetí do EU budou mít občané všech jejích států (tedy i sudetští Němci) na území ČR stejná práva a že přestanou platit rozsudky vynesené v nepřítomnosti. Rezoluce dokonce přímo posuzuje amnestijní zákon č. 115/1946 Sb. (ten, který umožnil omilostňovat i poválečné vrahy Němců) a dospívá k závěru, že z hlediska moderního práva nemá existenční oprávnění - závěr, který může přivést profesora Pavlíčka k infarktu.
</TITLE>
<HEADING>
Nutnost sebereflexe
</HEADING>
<TEXT>
Minulost se pozoruhodným způsobem objevuje i v obecné části této rezoluce. V článku 40 doporučuje Evropský parlament, aby podle příkladu českoněmecké deklarace podepsaly současné i budoucí členské státy EU "Evropskou deklaraci", která by vyjádřila politování nad zločiny proti lidskosti, krutostmi a nespravedlnostmi, spáchanými během druhé světové války. Tato deklarace by rovněž měla zavázat signatáře, aby na základě společných hodnot a cílů evropské integrace účinně přispěli k překonání minulých napětí, nepřátelství a předsudků, zakořeněných v nacionálně určené historické a politické interpretaci minulosti. Plnění tohoto požadavku by vyžadovalo jak narušení "tlusté čáry", tak značnou sebereflexi oficiální české historiografie. A tak nevím, nedá-li se toto vítězství ČR označit za vítězství Pyrrhovo. Příliš daleko od něho není. Česká politika se zuby nehty snažila udržet Benešovy dekrety a to se jí z takových 85 % zdařilo. Avšak jeden, a to velmi důležitý zákon, který na dekrety navazuje a poskytuje jim ochranu (amnestijní zákon č. 115/46 Sb.), de facto v EU padl. Něco takového se stalo poprvé. Nepochybně je vhodná doba, aby česká politika současně s politickým gestem reinterpretovala své dosavadní pojetí doby bezprostředně po druhé světové válce. Je to trapné, ale kdyby se něco takového stalo, byl by to zázrak.
Minulost se pozoruhodným způsobem objevuje i v obecné části této rezoluce. V článku 40 doporučuje Evropský parlament, aby podle příkladu českoněmecké deklarace podepsaly současné i budoucí členské státy EU "Evropskou deklaraci", která by vyjádřila politování nad zločiny proti lidskosti, krutostmi a nespravedlnostmi, spáchanými během druhé světové války. Tato deklarace by rovněž měla zavázat signatáře, aby na základě společných hodnot a cílů evropské integrace účinně přispěli k překonání minulých napětí, nepřátelství a předsudků, zakořeněných v nacionálně určené historické a politické interpretaci minulosti. Plnění tohoto požadavku by vyžadovalo jak narušení "tlusté čáry", tak značnou sebereflexi oficiální české historiografie. A tak nevím, nedá-li se toto vítězství ČR označit za vítězství Pyrrhovo. Příliš daleko od něho není. Česká politika se zuby nehty snažila udržet Benešovy dekrety a to se jí z takových 85 % zdařilo. Avšak jeden, a to velmi důležitý zákon, který na dekrety navazuje a poskytuje jim ochranu (amnestijní zákon č. 115/46 Sb.), de facto v EU padl. Něco takového se stalo poprvé. Nepochybně je vhodná doba, aby česká politika současně s politickým gestem reinterpretovala své dosavadní pojetí doby bezprostředně po druhé světové válce. Je to trapné, ale kdyby se něco takového stalo, byl by to zázrak.
</TEXT>
</DOC>
<DOC>
<DOCID>LN-20021128060</DOCID>
<DOCNO>LN-20021128060</DOCNO>
<DATE>11/28/02</DATE>
<TITLE>
Upoutávka na videokazetu nejlepších dílů britského kresleného satirického seriálu byla zakázána
</TITLE>
<TEXT>
Za urážku amerického prezidenta považuje spot britská Rada pro reklamu. K jeho odvysílání je proto nutný Bushův souhlas.
LONDÝN - V březnu roku 2001 vysílala britská komerční televizní stanice ITV pilotní díl kresleného seriálu s názvem 2DTV. S karikaturami známých osobností se od té doby diváci ITV setkávají každou neděli večer. Vystřídala se jich tu celá řada a 2DTV se stal jedním z nejsledovanějších pořadů v Británii. S blížícími se Vánocemi jde do prodeje videokazeta nejlepších dílů populárního seriálu, a tak tvůrčí tým připravil na "vánoční video" televizní upoutávku. Sedmivteřinová reklama zesměšňující amerického prezidenta George W. Bushe je však podle Rady pro reklamu urážlivá, a proto její vysílání zakázala do doby, kdy tvůrci získají prezidentův souhlas. Spot zachycuje prezidenta, jak sedí v Oválné pracovně a dostává videokazetu. "Oh, můj favorit - hned si ji musím pustit," vykřikne Bush. Kazetu však nezasune do videopřehrávače, ale do toustovače, a tak se kazeta seškvaří. Tvůrci upoutávky považují narážku na prezidentovu inteligenci za "poměrně neškodnou", rada je ale jiného názoru. Vysílána nesmí být ani další upoutávka, v níž fotbalová hvězda David Beckham sepisuje svůj seznam přání k Vánocům a ptá se manželky, jak se speluje "DVD". "Je to nejvíce frustrující byrokratické rozhodnutí, s jakým jsem se kdy setkal," řekl pro Daily Telegraph producent seriálu Giles Pilbrow. "Když jsem vznesl na radu dotaz, zda platí stejná pravidla i pro zesměšňování Saddáma Husajna nebo Usámy bin Ládina, odpověď zněla: "Samozřejmě. Musíte mít povolení dané osoby. Měli bychom prezidentu Bushovi napsat dopis, ale je to zaneprázdněný člověk. Je to stejné jako s bin Ládinem - je těžké ho zastihnout," řekl dále.
</TEXT>
<HEADING>
Dlouhá řada zesměšněných celebrit
</HEADING>
<TEXT>
Podle kodexu britské Rady pro nezávislé televizní stanice nesmí být až na výjimky žijící osoby v reklamních sděleních bez povolení citovány, zobrazovány ani karikovány. "Možná jste toho názoru, že spot 2DTV je nevinný, ale jsem si jist, že prezident Bush by měl jiný názor," uvedl její mluvčí. Pro obsah seriálu však tyto směrnice neplatí, a tak měli diváci možnost v jedné epizodě zhlédnout nahou britskou královskou rodinu, zasmát se Beckhamovým, Kylii Minoqueové, Eltonu Johnovi, Geri Halliwellové, Julii Robertsové, Georgi Michaelovi a mnoha dalším celebritám. George Michael patří dokonce k velkým fanouškům odvážného seriálu. Tvůrci 2DTV tak stojí také za animovaným klipem k jeho písni Shoot The Dog. Jde o politickou satiru, kde si vedle prezidenta Bushe "zaskotačil" také britský premiér Tony Blair. V jedné scéně klipu spolu tito politici tančí tango na poušti. Tony Blair zde také vystupuje jako kapitán lodi ve tvaru Británie, která pluje ke Spojeným státům, přičemž je stále přivázána ke břehu Evropy.
Podle kodexu britské Rady pro nezávislé televizní stanice nesmí být až na výjimky žijící osoby v reklamních sděleních bez povolení citovány, zobrazovány ani karikovány. "Možná jste toho názoru, že spot 2DTV je nevinný, ale jsem si jist, že prezident Bush by měl jiný názor," uvedl její mluvčí. Pro obsah seriálu však tyto směrnice neplatí, a tak měli diváci možnost v jedné epizodě zhlédnout nahou britskou královskou rodinu, zasmát se Beckhamovým, Kylii Minoqueové, Eltonu Johnovi, Geri Halliwellové, Julii Robertsové, Georgi Michaelovi a mnoha dalším celebritám. George Michael patří dokonce k velkým fanouškům odvážného seriálu. Tvůrci 2DTV tak stojí také za animovaným klipem k jeho písni Shoot The Dog. Jde o politickou satiru, kde si vedle prezidenta Bushe "zaskotačil" také britský premiér Tony Blair. V jedné scéně klipu spolu tito politici tančí tango na poušti. Tony Blair zde také vystupuje jako kapitán lodi ve tvaru Británie, která pluje ke Spojeným státům, přičemž je stále přivázána ke břehu Evropy.
</TEXT>
</DOC>
<DOC>
<DOCID>LN-20021128061</DOCID>
<DOCNO>LN-20021128061</DOCNO>
<DATE>11/28/02</DATE>
<TEXT>
Čeština má i trefnější příslovce. Třeba týden nato. Ačkoli by v tomto případě bylo obzvlášť přiléhavé, jako slovní hříčka je příliš samoúčelné. NATO se minulý týden v Praze rozrostlo o dalších sedm uchazečů postkomunistického teritoria. Tři z nich jsou dokonce postsovětští a Putin to v bývalém carském sídle u Petrohradu vzal na vědomí bez emocí. Jen dva mladí radikálové z Bolševické národní strany doprovodili zdejší závěrečnou tiskovku rudými rajčaty. Oba řádně akreditovaní jako novináři. Ostatní novináři, ale nejen oni, se teď dohadují víc o přiměřenosti bezpečnostních opatření než o tom, v čem bylo tolik reprezentativní setkání státníků přínosem. Vždycky bývá prozíravější, kdo si počká, jak to dopadne. Nechci rovnou použít frázi, že každý se cítí být generálem až po bitvě, když se bohudík žádná nekonala. Nelze však nechat bez povšimnutí, jak ustrašeně prázdné bylo v těch dnech naše hlavní město. Vylidněné ulice, zabedněné obchody, doprava vyklizená z centra a na každém kroku policajt. Protestující anarchisté poměrně ukáznění a v počtu překvapivě nepatrném. Takže jako "nejodvážnější" se jevili komunisté, jejichž předseda nazval amerického prezidenta planetárním magorem a Václava Havla s premiérem Špidlou ubohými patolízaly. Jeho zástupce zas okázale navštívil Irák, aby tamní představitele ujistil o komunistické podpoře jako před ním rakouský nacionalista Haider. Senátor televize NOVA sice uvítal výsledky summitu, neopomněl se však pohoršit nad pulsujícím srdcem v siluetě Hradčan a pravil, že mu to připomíná příhraniční hanbince, z čehož plyne, co je komu bližší. On také české podvody finančního rázu považuje ve světovém měřítku za "nepatrný drobek". Není proto divu, že bývalý generální ředitel plzeňské Škodovky vyšel od první soudní instance jako nevinný. Z uvedeného je patrné, že jsem dnes naladěn spíše kriticky, a nesmím proto zapomenout ani sám na sebe. Ve chvíli, kdy účastníci vrcholného setkání opouštěli Prahu, navštívila mě mladá novinářka, aby se zeptala, proč jsem před padesáti roky s takovým zaujetím hájil tehdejší velký stranický proces. Jestli to byla partajní povinnost, nebo snad výraz vlastního přesvědčení plynoucího z ducha doby. Nemíním se vymlouvat, že mě někdo nutil psát, jak jsem psal. Teprve mnohem později jsem se postupně dovídal, co se v té době vlastně odehrávalo. Svůj prohřešek neomlouvám nerozvážností ani nezkušeností, bylo mi už sedmadvacet. Můžu jen litovat a hanbit se, což jsem později několikrát veřejně učinil, ale nic mě nezprostí osobní viny. Je to mé věčné novinářské trauma. Nevím, zda mi uvěřila, ačkoli při loučení říkala, že si váží mého pokání. Pro jistotu jsem jí zopakoval krédo skvělého autora Františka Gela, které mi jako učitel zanechal: aby se slušný novinář nemusel zítra stydět za to, co napsal včera.
</TEXT>
</DOC>
<DOC>
<DOCID>LN-20021128062</DOCID>
<DOCNO>LN-20021128062</DOCNO>
<DATE>11/28/02</DATE>
<TEXT>
René. Toto jméno k nám přišlo z Francie a pochází od jména Renát, které má zase základy v latinském slově renatus, což znamená znovuzrozený. V našem církevním kalendáři dnes nacházíme Mansveta či po našem Miloslava. Z překladu je zřejmé, že nositel tohoto jména je "klidný a mírný". V kalendáři je dnes také vzpomínán papež Řehoř III.
</TEXT>
</DOC>
<DOC>
<DOCID>LN-20021128063</DOCID>
<DOCNO>LN-20021128063</DOCNO>
<DATE>11/28/02</DATE>
<TITLE>
Poslanecká sněmovna schválila zákon o přijetí úvěru 12 miliard korun od Evropské investiční banky. Vláda chce z peněz financovat likvidaci povodňových škod. Kabinet plánuje, že 7,5 miliardy korun bude čerpat v příštím roce a zbývajících 4,5 miliardy v roce 2004. Sněmovna zároveň do druhého čtení propustila novelu zákona umožňující daňové zvýhodnění právnických a fyzických osob, které poskytly humanitární a jinou věcnou pomoc k odstranění následků ničivých povodní. S největší pravděpodobností ještě na této schůzi schválí poslanci novelu zákona, která by měla osvobodit občany postižené záplavami od placení daně z nemovitosti.
</TITLE>
<TEXT>
Aero Vodochody čeká v příštím roce velmi obtížná situace. Zbrojovka totiž zatím nemá dalšího zájemce o lehký bitevník L-159, přičemž dodávky české armádě mají skončit v první polovině roku. Prohlásil to ministr průmyslu a obchodu Jiří Rusnok.
Obchod s hovězím masem se všemi státy Evropské unie uvolní Česká republika od 1. prosince s výjimkou Portugalska, Velké Británie a Severního Irska. Pro tyto země platí povolení importu až od 1. ledna příštího roku.
České dráhy včera zprovoznily modernizovaný úsek tratě mezi Ostravou a Petrovicemi u Karviné, který je součástí druhého železničního koridoru z Břeclavi do Bohumína. Stavba 33 kilometrů dlouhé železniční tratě, která je posledním úsekem koridoru před vstupem do Polska a kudy projíždí denně až 200 především nákladních vlaků, stála 2,1 miliardy korun. Vlaky zde budou moci jezdit až 160kilometrovou rychlostí za hodinu.
Slovensko zvýší od ledna průměrnou prodejní cenu elektřiny o 19,82 procenta, pro domácnosti až o 24,73 procenta. Vyšší než očekávaný nárůst odůvodnil regulační úřad povinností vykupovat elektřinu z obnovitelných zdrojů.
Ruské ropné firmy chystají průnik na americký trh. Začnou proto společně budovat obří vývozní terminál. Ten bude stát v Murmansku. "Ruské firmy by mohly do roku 2010 pokrýt až 13 procent celkového dovozu ropy do USA," píše se ve společném sdělení společností Lukoil, Yukos, Tjumeň Oil a Sibněfť.
River Side, americký fond, který už pět měsíců jedná o koupi největšího tuzemského výrobce malířských nátěrů Primalex Břasy, převezme podnik až v lednu příštího roku. Primalex bude do konce finančního roku spadat pod a. s. Keramika Horní Bříza.
</TEXT>
</DOC>
<DOC>
<DOCID>LN-20021128064</DOCID>
<DOCNO>LN-20021128064</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Představenstvo Českého Telecomu odvolalo včera z postu generálního ředitele Přemysla Klímu. Funkci bude podle dobře informovaného zdroje, který si nepřál být jmenován, dočasně zastávat předseda představenstva Ondřej Felix. Mluvčí Telecomu Vladan Crha nechtěl informaci komentovat. Klíma zatím zůstává členem představenstva, z něhož jej může odvolat až valná hromada. Podle neoficiálních informací souvisí Klímovo odvolání s problémy při privatizaci firmy. Již v minulosti se objevily zprávy, že Klíma měl zájem na neúspěchu prodeje. Klíma stál v čele Telecomu od poloviny července 1999. Krátce předtím ho do devítičlenného představenstva nominoval Fond národního majetku.
</TEXT>
</DOC>
<DOC>
<DOCID>LN-20021128065</DOCID>
<DOCNO>LN-20021128065</DOCNO>
<DATE>11/28/02</DATE>
<TITLE>
Další pokus prodat Český Telecom chce vláda uskutečnit ještě do konce svého funkčního období. Tvrdí to její ministři.
</TITLE>
<GEOGRAPHY>PRAHA</GEOGRAPHY>
<TEXT>
Kvůli nedostatku peněz německé Deutsche Bank na odkoupení podílu českého státu i minoritního akcionáře Telsource a na nutnosti koupit také 49 procent Eurotelu od konsorcia Atlantic West nejspíš zkrachuje privatizace Českého Telecomu. Vyplývá to z prohlášení ministra financí Bohuslava Sobotky. "Musím říct, že hlavní příčinou toho, proč ta privatizace nedopadla, je neuzavření dohody mezi Deutsche Bank, TelSource a Atlantic West," řekl Sobotka ČTK. "Deutsche Bank měla k dispozici příliš malý objem prostředků k tomu, aby dodržela sliby, které dala vládě, a současně připravila dostatečně atraktivní nabídku pro minoritní akcionáře, zejména pro TelSource," dodal. Na základě komplikované vlastnické struktury Telecomu musel totiž zájemce o 51procentní státní podíl zároveň odkoupit 27 procent akcií Telecomu, které drží nizozemsko-švýcarské konsorcium TelSource, a 49procentní podíl Eurotelu od jeho minoritního amerického vlastníka Atlantic West.
</TEXT>
<HEADING>
Akcie vylétly
</HEADING>
<TEXT>
Podle Sobotky se přitom Deutsche Bank nedohodla se společností KPN, která je součástí TelSource, na prodeji akcií tohoto konsorcia. KPN se údajně nelíbí nabízená cena za akcii, která má být podstatně nižší než v případě prodeje státního podílu. KPN však Sobotkovo tvrzení vyvrací. "Zatím stále jednáme se všemi zainteresovanými stranami," prohlásil její mluvčí Bram Odshoorn. "Privatizace Telecomu ještě neskončila, a nelze tedy hovořit o jejím definitivním kolapsu." To si ovšem nemyslí privatizační poradce - společnost J. P. Morgan. Ta prodej nedoporučila. Konec privatizace připustil premiér Špidla i Sobotka. Ten prohlásil, že by se vláda měla pokusit prodat Telecom do konce svého funkčního období. "Chceme vypořádat ty složité majetkové vazby v Telecomu a Eurotelu tak, abychom byli schopni firmu restrukturalizovat a připravit k privatizaci," dodal ministr Vladimír Mlynář. Akcie Telecomu včera vylétly vzhůru, když posílily o více než 8 %. Zrušení prodeje totiž nahrává spekulacím, že se vláda bude snažit nahradit výpadek privatizačních příjmů výplatou tučné dividendy. Mimořádnou valnou hromadu Telecomu, která by mohla rozhodovat i o výplatě superdividendy, včera představenstvo firmy svolalo na 20. prosince.
Akcionářská struktura Českého Telecomu
</TEXT>
<HEADING>
Fond národního majetku
</HEADING>
<TEXT>
8. 8. 2002 kabinet rozhodl, že státní podíl v Telecomu prodá konsorciu Deutsche Bank a TDC, smlouva měla být uzavřena do konce října
25. 11. 2002 vláda opět projednání privatizace Telecomu odložila
</TEXT>
</DOC>
<DOC>
<DOCID>LN-20021128066</DOCID>
<DOCNO>LN-20021128066</DOCNO>
<DATE>11/28/02</DATE>
<TITLE>
PRAHA - Ministerstvo financí navrhuje snížit daň z příjmu právnických osob postupně ze současných 31 na 28 procent. Naopak daně z příjmu občanů by zatím růst neměly. "Žádné změny proti stávajícím sazbám 15, 20, 25 a 32 procent nenavrhujeme," prohlásila včera náměstkyně ministra financí Yvona Legierská. Nový zákon o daních z příjmů by měl být podle náměstkyně jednodušší a měl by odbourat řadu daňových úlev. Novinkou je podle ní také návrh alespoň minimální daně pro dlouhodobě ztrátové podniky či pro firmy, které státu odvádějí na daních malé částky neúměrné svému obratu. "K tomuto kroku sáhly také některé země Evropské unie," řekl k tomu analytik Patria Online David Marek. Státy takovou daň podle něj nejčastěji uvalují na taxíkáře, řemeslníky či opraváře. "Jen pokles sazby na 29 procent od roku 2004 by v následujícím roce způsobil osmimiliardový výpadek v příjmech státu," upozornila náměstkyně. Návrh však podle ní může ještě doznat řady změn. Ministerstvo financí už dříve navrhlo přesun řady služeb a zboží ze snížené pětiprocentní do základní dvaadvacetiprocentní sazby DPH - a to od data vstupu do Evropské unie, který je plánován na květen roku 2004. Spotřební daně u cigaret a lihu mají vzrůst od 1. dubna 2003, přičemž sazby daní z tabákových výrobků se budou zvyšovat každoročně až do roku 2007. Kdyby Špidlův kabinet tyto změny neudělal, chybělo by podle odhadu ministerstva financí v roce 2006 ve státní pokladně 20 miliard korun.
</TITLE>
<HEADING>
Připravované snížení daně z příjmu podniků
</HEADING>
<TEXT>
* od 1. 1. 2004 z 31 na 29 % * od 1. 1. 2005 na 28 % * další novinky: odbourání řady daňových úlev, minimální daň i pro ztrátové podniky
* od 1. 1. 2004 z 31 na 29 % * od 1. 1. 2005 na 28 % * další novinky: odbourání řady daňových úlev, minimální daň i pro ztrátové podniky
</TEXT>
</DOC>
<DOC>
<DOCID>LN-20021128067</DOCID>
<DOCNO>LN-20021128067</DOCNO>
<DATE>11/28/02</DATE>
<GEOGRAPHY>OSTRAVA</GEOGRAPHY>
<TEXT>
Meziresortní komise nedoporučí vládě prodej hutní firmy Vítkovice Steel nizozemské skupině LNM Holdings. Rozhodlo o tom včerejší jednání komise, kterou tvoří zástupci ministerstev průmyslu a obchodu a financí a Fondu národního majetku. LNM získala v červnu od české vlády půlroční exkluzivitu na předložení nabídek na koupi 98,96 procenta akcií firmy Vítkovice Steel. Nizozemská skupina přitom nabídla za hutní firmu asi 650 milionů korun. Společnost Osinek v květnu 2002 na základě důkladně provedeného ocenění koupila hutě od mateřských Vítkovic za 3,31 miliardy korun. Nizozemská skupina kromě 650 milionů za akcie nabízí garance za zhruba 2,3 miliardy korun. Na investice chce LNM za sedm let vynaložit miliardu Kč a dalších 500 milionů Kč slibuje vydat na splacení závazku, který vznikl po oddělení hutní firmy od mateřských Vítkovic. Ten splácí Vítkovice Steel. Pokud by se ale taková transakce uskutečnila, při prodeji za nižší hodnotu, než byla kupní cena, by bylo představenstvo Osinku trestně odpovědné. Pokud by prodej nařídil Osinku FNM, převezme trestní odpovědnost vedení fondu.
</TEXT>
</DOC>
<DOC>
<DOCID>LN-20021128068</DOCID>
<DOCNO>LN-20021128068</DOCNO>
<DATE>11/28/02</DATE>
<GEOGRAPHY>BRUSEL</GEOGRAPHY>
<TEXT>
Evropská komise včera vyměřila vysoké pokuty některým výrobcům sádrokartonu v zemích Evropské unie. Jde o firmy Lafarge, Knauf, Gyproc a BPB, které dohromady musejí zaplatit pokutu 478 milionů eur. Svou výší je pokuta druhá nejvyšší, k jaké Evropská komise zatím sáhla. Komise firmy obvinila z cenového diktátu, čímž podle ní porušily pravidla hospodářské soutěže. Největší pokutu zaplatí francouzská společnost Lafarge: 249,6 milionu eur. Na mimořádně vysokou pokutu okamžitě reagovaly akcie firmy na burze v Paříži. Bezprostředně po oznámení ztratily zhruba tři procenta hodnoty. Mezi analytiky se totiž nejčastěji hovořilo o pokutě kolem 80 milionů eur. Další tři zmíněné firmy vyvázly s mnohem nižšími pokutami. Pro britskou BPB to bude 138,6 milionu, pro německou Knauf 85,8 milionu a pro belgickou Gyproc pouze 4,32 milionu eur. Komise uvedla, že uzavření kartelu ovlivnilo asi 80 procent trhu sádrokartonu v zemích EU. Zatím nejvyšší pokutu za uzavření kartelu komise vyměřila v tomto roce výrobcům vitaminů. Ti museli dohromady zaplatit asi 855,2 milionu eur.
</TEXT>
</DOC>
<DOC>
<DOCID>LN-20021128069</DOCID>
<DOCNO>LN-20021128069</DOCNO>
<DATE>11/28/02</DATE>
<TITLE>
Pod stromečkem letos nesmí chybět panenka Bratz, kazety a hry s Harrym Potterem a Pánem prstenů či módní oblečení
</TITLE>
<TEXT>
Jestli nemáte čas obíhat obchody a zjišťovat, co letos na předvánočním trhu letí, nechte se inspirovat patnácti hity Vánoc. Na základě konzultací s odborníky z reklamy, obchodu i budoucích obdarovaných (především dětí) je pro své čtenáře vybraly Lidové noviny.
Moje šestiletá dcera si zoufale přála panenku. Bárbínku, víš, tu s těma dlouhýma nohama - pronásledovala mě už od října. Jenže - dát tolik peněz, byť za dlouhé nohy? Tak jsem koupila skorobárbínku. Nadšení, zářící oči. Byla jsem na sebe hrdá. A pak přišla na návštěvu moje přítelkyně se stejně starou holčičkou. Ta zkušeným okem přehlédla místnost, ze vzdálenosti pěti metrů zkontrolovala panenku řka: To ale není pravá, od Mattela. Zklamání, plačící oči. Hysterie dceři vydržela až do Tří králů, vypráví o svém pokusu ušetřit na vánočním dárku třicetiletá Jana. Pokud chcete mít Vánoce skutečně klidné, nevyhnete se nákupu toho "správného" zboží. Děti zmasírované reklamou a spolužáky vždycky poznají "falzifikáty". Pokud nevíte, co je v kursu právě letos, zapněte si v sobotu ráno televizi. Uvidíte to, co vaše děti touží najít pod stromečkem. Připravte si ale zbytečných pár tisíc, ale desítek tisíc korun. Navíc se musíte psychicky vyrovnat s tím, že už pátého ledna bude totéž zboží pro děti de móde. A znovu se bude každá příprava na procházku s milovaným potomkem podobat plánům vojenských stratégů. "Jít s dítětem na nevinnou procházku po kterémkoli větším městě není možné. Každé hračkářství je rizikové, některé jsou ale supernebezpečné. Mám vytyčené přesné trasy, kudy se svou pětiletou dcerou mohu bez rizika projít, aniž bych slyšel to strašné: tatí, tatí, kup mi to!!! Dokonce už si s mým kamarádem vyměňujeme tipy na bezrizikové zóny. Také se včas informujeme o nově vzniklých obchodech s hračkami," vysvětluje svou dárkovou taktiku devětatřicetiletý Lukáš. Vánoce jsou ale od toho, abychom svým blízkým jejich přání plnili. U dětí to je celkem jednoduché - mají většinou naprosto jasno... Pokud ale chcete udělat skutečnou radost teenagerům, je lepší opatrně sondovat. Pokud váš syn či dcera hraje počítačové hry, pořiďte jim je. Tady je ale konzultace naprostou nutností. Jako dárek už je zase pro slečny a mladé muže přijatelné oblečení. Ale pozor - nutně musí jít o nejnovější trendy. Letos to jsou pletené či háčkované šály. Čím delší, tím lepší. K nim se nosí vlněné rukavice a čepice. Obrovskou renesanci slaví kabáty a kabátky. Samozřejmě s kožíškem. Neudělejte chybu a nekupujte péřové bundy, které vládly loňské zimě. Letos už jsou passé... A barvy? In je fialová. Sluší málokomu - ale to je u módních vln celkem vedlejší. Počítat ale musíte s tím, že téměř všechno módní zboží se pár dnů po Vánocích zlevní až na polovinu.
</TEXT>
<HEADING>
Doplňky pro panenku Baby Born
</HEADING>
<TEXT>
Panenka Baby Born se už minulý rok stala nezbytnou hračkou pro mnoho slečen starších tří let. Speciální panence, která pláče, volá maminku i se počurává, už ale nestačí jen nočník, dudlík a miska na jídlo. Ty byly součástí původní sady. Jedním z největších hitů letošních Vánoc není samotná panna, ale právě nejrůznější doplňky. Výrobce jich na trh uvedl celou řadu. Naprostou nezbytností je kolekce oblečků, postýlka nebo speciální strava. Oblíbené jsou zimní sáňky nebo kuchyňská souprava na vaření, pečení a žehlení. Výbava pro panenku se ale dost prodraží - stojí totiž téměř stejně jako pro miminka skutečná.
Prodávají se ve většině hračkářství, v hypermarketech a obchodních domech, ale i na internetu.
sada oblečení zhruba 900 Kč zimní sáňky zhruba 1100 Kč další doplňky zhruba 1000 Kč
</TEXT>
<HEADING>
Panenka Bratz
</HEADING>
<TEXT>
Až donedávna byla jednou z nejoblíbenějších hraček pro dívky panenka Barbie. Její popularita sice ještě stále trvá, ale na trhu se objevila konkurence. Světovou premiéru si odbyla panenka Bratz. Podle výrobců má být na rozdíl od barbie zaměřená na módu, líčení, účesy a styling. Základní kolekci tvoří pět panenek: Jade, Meygan, Cloe, Yasmin a Sasha a dva chlapci: Cameron a Dylan. Ke každé panence se dá pořídit řada doplňků. Sada oblečení a bot je součástí základní výbavy, rodiče se ale musejí připravit na dokupování dalšího zboží.
Koupit ji lze ve větších obchodech s hračkami, velkou nabídku má například obchodní dům Kotva v Praze. Prodává se i na internetových stránkách www.dumhracek.cz.
orientační cena 950 Kč
</TEXT>
<HEADING>
Lego Harry Potter
</HEADING>
<TEXT>
Výrobce se snaží každý rok přitáhnout další zákazníky. Pro letošní předvánoční trh připravil především dva hity pro starší děti. Prvním je lego s oblíbeným Harrym Potterem. Pokud vaše dítě patří mezi jeho příznivce, určitě se tímto dárkem nespletete. Hlavně mladí muži pak ocení druhou novinku. H ra se prodává pod názvem Bionicle. Podle legendy vládne zlý duch Makuta na ostrově Mata Nui. Za pomoci bojovníků se jej hráči snaží porazit.
Různé sady lega se dají koupit ve všech hračkářstvích nebo také na internetových stránkách, jako je www.legoland.cz
Bionicle (bojovníci) 315 Kč
Harry Potter 3400 Kč
</TEXT>
<HEADING>
Hra Chyťte krtka
</HEADING>
<TEXT>
Chyťte krtka je poněkud hlučná elektronická hra, která je určena pro jednoho nebo dva hráče. Hrát ji může naprosto kdokoli. Zvládnou to i úplně malé děti. Pobaví se ale i dospělí. Jak vypadá? Na plastovém herním plánu jsou rozmístěny "krtince", ze kterých vykukují hlavy krtků. Po spuštění hry se začnou rozsvěcovat světélka na jednotlivých krtincích. Úkolem hráče je trefit se kladívkem na rozsvícený krtinec. Zvukový doprovod ke hře namluvila Aťka Janoušková, proslavená především kresleným televizním seriálem pro děti Včelka Mája.
Hru seženete v obchodních domech, nabízí ji i síť obchodů Pompo, hypermarkety, ale i některá menší hračkářství
cena kolem 1500 Kč
</TEXT>
<HEADING>
Žonglování
</HEADING>
<TEXT>
Oblíbené je především diabolo. Tato hra se skládá ze dvou vodicích tyček, mezi kterými je speciální "provázek". Hráč na něm musí udržet jakési dvě misky, spojené kovovým spojníkem. Misky se pomocí provázku roztočí a pak se mohou vyhazovat do výšky a zase chytat. Na trhu je i "hořící" varianta. Jako dárek můžete zvolit i takzvaný flowerstick - hráč si pohazuje hlavní tyčkou mezi dvěma vodicími. Na trhu jsou ale i různé žonglovací míčky, létající talíře či jojo (nebo jeho modernější obdoba kiwido za 660 Kč).
Pomůcky na žonglování koupíte ve specializovaných prodejnách či na internetu, levnější zboží najdete i v hračkářstvích
diabolo od 200 do 2000 Kč flowerstick od 370 do 560 Kč
</TEXT>
<HEADING>
PlayStation 2
</HEADING>
<TEXT>
Herní konzole je určena pro pohodlné hraní her i bez počítače. Balíček navíc obsahuje joystick na ovládání hry a propojovací kabel k obrazovce (není součástí). Přestože oproti loňsku došlo k třetinovému snížení ceny a prodloužení na dvouletou záruku v rámci předvánoční nabídky, je to stále dárek pro náročné. Cenu kompenzuje možnost přehrávat také filmy v DVD formátu, a tedy rozšíření využití od hraní her až po jednoduché domácí kino. Majitelé konzole ocení jako dárek i hru - výběr s nimi raději konzultujte. Hitem je třeba Lord of the rings (Pán prstenů).
Konzole je k dostání především ve specializovaných obchodech, distribuuje ji Elvia. Má CD-ROM, DVD-ROM, 128bitový Emotion Engine, paměť 32 MB, dekodér MPEG2
přibližná cena 9000 Kč základní verze PlayStation 1 3000 Kč
</TEXT>
<HEADING>
Pán prstenů a Harry Potter (video, DVD)
</HEADING>
<TEXT>
Za 14 dní vtrhne do českých kin druhý film s Harrym Potterem. Ten první, Harry Potter a Kámen mudrců, si můžete připomenout díky kazetě VHS. K dostání je i disk DVD zaplatíte za něj 739 Kč. První prosincový týden se na pultech objeví Potterův největší konkurent - Pán prstenů. Pro fanoušky hobitů se určitě stane výnočním hitem rozšířená čtyřdisková verze snímku Společenstvo prstenu. O třicet minut delší film si můžeme vychutnat s upravenou hudbou. Standardní balení stojí 1299 korun, luxusní je o sedm set dražší.
Ke koupi je ve všech prodejnách s hudbou a filmy
VHS Harry Potter a Kámen mudrců 389 Kč
DVD Pán prstenů až 1999 Kč
</TEXT>
<HEADING>
Age of Mythology
</HEADING>
<TEXT>
Zábavu a pohled do historie nabízí počítačová hra Age of Mythology (Čas pověstí), dlouho očekávané pokračování slavné historické herní ságy Age of Empire. Hráč si vybírá mezi Řeky, Vikingy a Egypťany a jako u každé real time strategie (volně přeloženo - budování civilizací) vede svůj národ k blahobytu. Česká verze byla uvedena na trh 27. listopadu. Ohlasy ze zahraničí slibují zajímavý herní zážitek pro začátečníky i pokročilejší hráče. Autoři vytvořili prostředí, které umožňuje ponořit se do historie konkrétní civilizace a orientovat se ve světě bájných mytologických postav a bohů.
Počítačová hra vyvinutá Ensemble Studios je k dostání především ve specializovaných obchodech či na internetových stránkách věnovaných počítačovým hrám
přibližná cena za hru: 1500 Kč
</TEXT>
<HEADING>
Knižní encyklopedie
</HEADING>
<TEXT>
Mohutná reklamní kampaň doprovází knihu Zvíře, rodinnou "obrazovou encyklopedii živočichů všech kontinentů" (Knižní klub). Dílo přeložené z angličtiny nabízí na 3000 barevných fotografií a kreseb. Na českém trhu už je i další původem britská encyklopedie. Své příznivce získá především mezi nadšenými diváky televizního seriálu BBC Dinosauři a život v pravěku. Encyklopedii vydává Slovart.
Nové encyklopedie najdete v knihkupectvích, objednat si je můžete i v internetových obchodech
Zvíře 1399 Kč
Dinosauři 599 Kč
</TEXT>
<HEADING>
Digitální mapa ČR pro navigační systémy
</HEADING>
<TEXT>
První verze mapy nabízí řidičům 28 000 km silnic, přes 6000 městských center a více jak 14 000 tzv. POI bodů (Points of Interest místa jako nemocnice, hotely, banky, čerpací stanice, kina apod.). Údaje budou postupně v půlročních intervalech aktualizovány a doplňovány. Do konce roku 2003 bude pokryto území, na němž žije 54 % populace. První digitální mapu ČR vyvinula za podpory mladoboleslavské automobilky Škoda německá společnost TeleAtlas, která spolupracovala s českou firmou CEDA. Mapa funguje ve spojení s navigačními systémy značek Blaupunkt, Bosch, ale i s dalšími kompatibilními systémy.
Digitální mapu seženete u autorizovaných prodejců automobilů, k dostání je i v síti čerpacích stanic
cena CD 2 899,90 Kč cena navigačních systémů 50 000 až 120 000 Kč
</TEXT>
<HEADING>
Mobilní telefony nové generace
</HEADING>
<TEXT>
Na telefonech s barevnou obrazovkou, které podporují službu zasílání multimediálních zpráv MMS, postavily předvánoční reklamní kampaně operátoři Eurotel a Radiomobil (T-Mobile). Ti nové telefony výrazně zlevnili a nyní doufají, že si je pořídí několikanásobně více zákazníků než doposud. Kromě výše uvedených modelů je k dostání u T-Mobile i Sony Ericsson T300, jehož dotovaná verze vyjde na 5489 Kč, ve Twist sadě za 9999 korun. Pokud je mobil nad vaše možnosti, můžete sáhnout po jiném hitu - speciální Oskartě. Umožňuje telefonovat zdarma po 5. minutě (za 1000 Kč, z toho 100 Kč kredit).
K dostání v prodejnách mobilních operátorů i specializovaných obchodech s mobilní technikou
dotovaná Nokia 7650 (Eurotel, T-Mobile) cca 10 000 Kč dotovaný Sony Ericsson 68i (tamtéž) cca 10 000 Kč
</TEXT>
<HEADING>
Bezdrátové "handsfree"
</HEADING>
<TEXT>
Výrobci začali nabízet speciální příslušenství k mobilnímu telefonu, které nechává jeho uživatelům při telefonování "volné ruce", už s prvními mobily druhé generace. Až letos se ale na širší trh dostaly tzv. handsfree sady, k jejichž propojení s mobilem nejsou nutné dráty. Výrobci využívají různé technologie, nejrozšířenější z nich je tzv. bluetooth. Ta dovoluje vzdálit se od mobilu až na deset metrů. Design sad ocení hlavně fanoušci "hi-tech" módy. K dostání jsou jak od výrobců mobilů (Nokia, Sony Ericsson nebo Motorola), tak od specialistů na příslušenství (např. Plactronics).
Set nabízejí jak značkové prodejny výrobců mobilních telefonů, tak i jednotliví operátoři a prodejci mobilní techniky
cena za sadu 5000 až 8000 Kč
</TEXT>
<HEADING>
Módní oblečení
</HEADING>
<TEXT>
Novým módním trendem jsou džíny s "hippie" kytičkovaným potiskem, nebo "punkově" odřené na stehnech či s umně vytvořenými, roztřepenými otvory. Nosí se stále bokové kalhoty, k nim jako doplněk kožený pásek s velkou přezkou. "Zvonáče", ale i rovně střižené kalhoty (které se po delší době zase vracejí). Ke kalhotům se nosí rovné kabáty a kabátky (především v béžové barvě). Nutné jsou kožešiny.
Nové kolekce najdete jak ve značkových buticích, tak v sítích obchodů s textilem
značkové oblečení od 2500 Kč levnější varianta kolem 1000 Kč
</TEXT>
<HEADING>
Pletené šály
</HEADING>
<TEXT>
Návrháři vzali na milost pletené šály. Nosí se hlavně veledlouhé, několikrát obtočené kolem krku. Nespletete se, pokud vyberete jakoukoli šálu s barevnými pruhy nebo černobílou s norskými vzory a kapsičkami. Hitem se pro letošek staly háčkované šály v temných odstínech - vede fialová, vínová, hnědá i černá. Nosí se ke všemu - k saku, ke kabátu, ty lehounké (s lurexem) k večerním šatům. Oblíbené jsou sety šála, rukavice a čepice tón v tónu.
Koupíte je v kterémkoli obchodním domě nebo v módních buticích
cena od 300 do 1200 Kč značkové modely za 3000 Kč.
</TEXT>
<HEADING>
Kosmetika
</HEADING>
<TEXT>
Zimním hitem v líčení jsou zemité barvy. Nejvíce "in" je teď ale fialová. Při nákupu vánočních dárků nezapomeňte na lesk na rty (právě fialového odstínu). Bez toho vaše dcera nemůže do školy, mít jich hned několik je téměř povinnost... Fialové odstíny pronikly do líčení razantně - používají se i na oči a tváře. Určitě se nespletete, když koupíte celý set make-upu v módních odstínech. Stálicí mezi vánočními hity pak jsou nové vůně.
Módní kolekce na vánoční trh uvedla řada výrobců najdete je v drogeriích i parfumeriích
cena značkových lesků od 300 Kč levnější varianty od 100 Kč
</TEXT>
</DOC>
<DOC>
<DOCID>LN-20021128070</DOCID>
<DOCNO>LN-20021128070</DOCNO>
<DATE>11/28/02</DATE>
<TITLE>
říká v rozhovoru pro Lidové noviny jeden z tvůrců Fimfára, scenárista a režisér Aurel Klimt
</TITLE>
<TEXT>
S nápadem realizovat celovečerní loutkový film poskládaný z pěti Werichových pohádek přišel Aurel Klimt, kterého nadchla Lakomá Barka režisérky Vlasty Pospíšilové. Sám natočil Frantu Nebojsu a titulní Fimfárum, Vlasta Pospíšilová po pohádce Až opadá listí z dubu udělala ještě Splněný sen.
</TEXT>
<HEADING>
LN: Čím vám připadala Lakomá Barka tak výjimečná?
</HEADING>
<TEXT>
Všechno se tam ideálně sešlo. Už od Wericha je to báječně napsané a odvyprávěné. I dnes Lakomá Barka září, ačkoli je nejstarší. Byl to takový vzor, o němž jsem věděl, že se k němu budeme nejspíš jen přibližovat.
LN: Loutkový film je nesmírně piplavá práce, jak dlouho celé Fimfárum vznikalo?
Jsou tam dva pětadvacetiminutové a tři patnáctiminutové filmy. Na těch delších se dělá rok a půl, na kratších rok, když nepočítám literární přípravu. Tři poslední filmy vznikaly čtyři roky. S premiérou jsme se trefili mezi Werichovo dvacáté výročí úmrtí, to bylo před dvěma lety, a sté výročí narození, které bude za tři roky.
LN: Jan Werich má punc nedotknutelné osobnosti české kultury, jak jste k jeho textům přistupoval?
Byla to taková služba vlasti. Nemám povahu na to, abych se na pozadí W ericha zviditelňoval víc, než je nezbytně nutné, takže jsem se mu snažil spíš sloužit, dotvořit ho a dát tomu optimální filmovou formu.
LN: Takže film se těm, kteří si oblíbili Werichovu knížku, nejspíš zavděčí...
To předpokládáme. Není to úplně pro nejmenší děti, vidím to tak od druhého stupně základní školy výš. Příliš moc se tam pracuje s charaktery lidí a malé dítě si lakotu, opilství, nevěru nebo nebojácnost nedokáže přesně zařadit. Já sám jsem se k Fimfáru dostal až na gymnáziu, ne že bych se mu vyhýbal, ale prostě jsem si ho dřív nenašel.
LN: Předpokládám, že po několika letech strávených s Werichem přijdete s vlastním námětem.
Mám rozdělaný scénář celovečerního kombinovaného filmu Myslivecká odysea, na který jsem dostal grant na dopsání. Nejspíš ale přes zimu napíšu nejdříve scénář na loutkový celovečerní film Pramáti Kim, to by měla být taková hravá věc stylem příbuzná Kouzelnému zvonu. Zvířecí kosmonauti ztracení ve vesmíru... Bude to levnější než Myslivecká odysea, takže i realizace asi přijde na řadu dřív.
LN: Budete točit své filmy dál ve Studiu Jiřího Trnky?
Ne, povedlo se mi získat opuštěné kino. Je v dost špatném stavu, ale počítám, že příští rok už bych tam mohl točit.
LN: Studio Jiřího Trnky je ale pro animovaný film ideální...
Je to vlastně unikát, v Evropě se jiná budova určená přímo pro potřeby animovaného filmu nikdy nepostavila. Je to sice socialistická stavba, nicméně splňuje náročné požadavky zejména na loutkový film. Ale panuje tam hodně zvláštní klima. Lidi, kteří se mnou pracovali na Frantovi Nebojsovi, ještě nedostali zaplaceno. Naposledy si vyzvedli zálohu za březen a duben a zhruba takhle to funguje už sedm let. Je mi trapné chtít po lidech práci, když vím, že za ni nedostávají peníze. Na druhou stranu podle koprodukční smlouvy musím film natočit.
LN: V titulcích Fimfára jste uveden také jako koproducent. Jaký byl váš podíl na filmu?
Vložil jsem do něj peníze získané z grantu. Sám Krátký film by grant nejspíš nedostal, protože jsou mezi ním a Fondem na podporu kinematografie dlouhodobé spory. Fond má za to, že Krátký film zprivatizoval archiv krátkých filmů neprávem. Ten měl podle nich zůstat státní, tak jako je to s hranými filmy. Krátký film do Fondu tedy žádné peníze neodvádí a Fond se na oplátku snaží Krátkému filmu žádné peníze nedávat. Pokud by Krátký film zisky z archivu investoval čistě do výroby dalších filmů, mělo by to smysl, ale tak to zatím nefunguje. Fond tedy směřuje granty přímo na konkrétní tvůrce, protože jinak by nejspíš žádný animovaný film ani nevznikl.
</TEXT>
</DOC>
<DOC>
<DOCID>LN-20021128071</DOCID>
<DOCNO>LN-20021128071</DOCNO>
<DATE>11/28/02</DATE>
<TITLE>
Jedinečná poetika Werichových pohádek, jeho autentický hlas, osobité loutky Petra Poše a Martina Velíška a špičková úroveň české animační školy - to jsou hlavní atributy projektu, který u nás od dob filmů Jiřího Trnky nemá obdoby.
</TITLE>
<TEXT>
Snímek Fimfárum Jana Wericha spojuje pět krátkých filmů, jejichž předlohy najdeme v proslulé knize: Až opadá listí z dubu, Franta Nebojsa, Splněný sen, Lakomá Barka a Fimfárum. Mezi natočením nejstaršího - Lakomé Barky - a nejmladšího - Franty Nebojsy - uplynulo patnáct let, jež ale ve filmu nikde nejsou znát. Působí jako vyřezaný zjednoho kusu. Pro představu o Fimfáru by se dalo celkem lacině napsat: Pamatujete na Lakomou Barku, kterou čas od času dávají v televizi? Tak si ji vynásobte pěti a máte Fimfárum. Svým způsobem to je, ale také není, pravda. Pod pěti filmy jsou podepsány dvě autorské dvojice: režisérka Vlasta Pospíšilová s výtvarníkem Petrem Pošem, ti natočili vedle Lakomé Barky ještě pohádky Až opadá listí z dubu a Splněný sen, a Aurel Klimt s Martinem Velíškem, kteří dali dohromady Fimfárum a Frantu Nebojsu. Výrazné autorské rukopisy obou výtvarníků se obdivuhodně doplňují. Pošovy loutky jsou hravě poetické, odrážejí poťouchlost, naivitu, ale i smutek či tragiku lidských charakterů. Jen výjimečně opouštějí vlídnou polohu. Velíškův výtvarný přínos je sice také velmi hravý, zároveň však i nekompromisně drastický. Nebojí se být abstraktnější, směřuje ke karikatuře, koketuje s lascivitou i okázalým hrdinstvím. Zkrátka, Pošův čert není nikdy tak docela zlý ďábel, kdežto každá Velíškova postavička, ať je sebevlídnější, má v sobě kus satanáše.
</TEXT>
<HEADING>
Pěna na holení a vata
</HEADING>
<TEXT>
Bezmála dvougenerační rozdíl mezi režiséry Klimtem a Pospíšilovou se v jejich práci nikde neodráží. Loutky oživují se stejně intenzivní jiskrou a do pohádek vkládají velmi příbuznou dynamiku. Přesto Pospíšilová více dbá na plynulé vyprávění, kdežto Klimt tíhne k důrazu na atmosféru. Rozdíl v jejich přístupu k animaci celkem vystihuje skutečnost, že Pospíšilová vytváří pěnu na pivních půllitrech z vaty, kdežto Klimt volí pěnu na holení. Do filmového Fimfára vstupujeme pohádkou Až opadá listí z dubu o tom, kterak sedlák Čupera přechytračil byrokratického pekelníka a zvítězil nad démonem alkoholem. Situační humor je tu minimálně stejně efektivní jako ten slovní Werichův. Pokud je logopedická vada, kterou vypravěč propůjčil čertovi, kouzelná, pak je zcepenělá liška coby čertův povoz ještě kouzelnější. Nečekejte žádné večerníčkové upejpání, když Čupera pije, tak opravdu chlastá jako duha, a když prochází peklem, pak zcela naturalisticky. Mnohem křehčí a naivnější vyznění má Splněný sen o nenapravitelném chalupníku Loudalovi, který propadl lotynce a kmínce. Vedle loutek tu režisérka pracovala i s technikou papírkové animace a pro Loudalovu cestu do Prahy působivě využila dobové fotografie. Frantu Nebojsu koncipoval Aurel Klimt jako horor. S evidentně nejambicióznější částí celého projektu si tvůrci pečlivě vyhráli. Vystupuje tu celá armáda opravdu krásně děsivých dřevěných loutek (v ostatních filmech jsou většinou z moduritu) od karbanících umrlců po krysy s rakví. Ve Frantovi Nebojsovi se nejvíc eliminoval Werichův komentář. Slovo a obraz se zbytečně neduplují, ale fungují v kontrapunktu. Titulní Fimfárum dostalo podobu rokokové grotesky o manželské nevěře. Má v něm místo lechtivá erotika i stařecká senilita. Nadměrně vyvinutá kovářka se snaží přechytračit kováře, přihlouplý hrabě se počurává, na vrbě se pochechtává Čochtan... Werichovské morality jsou lehce ohoblované díky výrazné výtvarné nadsázce. Přesně doprostřed umístili autoři Lakomou Barku, snad s vědomím, že groteskní příběh farářovy kuchařky, která byla tak lakomá, že ze slupek z buřtů šila záclony, je skutečným a stěží překonatelným vrcholem filmu. Jednotlivé epizody spojuje vemlouvaný hlas a kulaté bříško herce Oty Jiráka. Měl by působit jako Jan Werich a zároveň má být zřejmé, že to Werich není. Dejme tomu, ale vlastně to ani nebylo nutné. Pohádky vytvářejí kompaktní celek spontánně. Nechybí v nich nic z werichovského humoru i poetiky a přitom nejde o pouhé ilustrace, ale o invenční interpretace.
Fimfárum Jana Wericha
ČR 2002
Scénář: Aurel Klimt, Jiří Kubíček
Režie: Vlasta Pospíšilová, Aurel Klimt
Výtvarníci: Petr Poš, Martin Velíšek
Hudba: Petr Hapka, Vladimír Merta, Miroslav Wanek, Miroslav Kořínek, Petr Komár Soudek
Distribuce v ČR: Falcon
</TEXT>
</DOC>
<DOC>
<DOCID>LN-20021128072</DOCID>
<DOCNO>LN-20021128072</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Klavírista Vesselin Stanev zahraje zítra od 19.30 v pražském kostele sv. Šimona a Judy spolu s Vlachovým kvartetem. Rodák z Varny (1964) studoval na konzervatoři Petra Iljiče Čajkovského v Moskvě a poté v Paříži u Alexise Weissenberga. Od roku 1992 žije Stanev střídavě v Paříži a ve Švýcarsku. Jeho úspěchy potvrzuje například titul Jeunes Artistes Franćais, třetí cena v soutěži Jacquese Thibaudeta nebo zvláštní uznání monackého knížectví. Stanevova diskografie obsahuje nahrávky děl Chopina, Liszta, Rachmaninova, Schumanna iBeethovena.
</TEXT>
</DOC>
<DOC>
<DOCID>LN-20021128073</DOCID>
<DOCNO>LN-20021128073</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Anglický zpěvák a kytarista Mark Knopfler, představitel melodického rhythm'n'blues, by měl 12. května vystoupit v pražské TMobile Aréně. Oznámila to agentura Interkoncerts. Knopfler má za sebou dlouhá léta působení u kapely Dire Straits, kterou založil se svým bratrem v roce 1977. Úspěšné singly, do nichž se promítal styl country, blues i keltský rock, se v osmdesátých letech držely na prvních příčkách hitparád. Od roku 1983 se Mark Knopfler věnuje sólové činnosti. Turné, v jehož rámci se představí v Praze, se jmenuje podle posledního alba The Ragpicker's Dream. Vstupenky jsou již v prodeji v síti Ticketpro.
</TEXT>
</DOC>
<DOC>
<DOCID>LN-20021128074</DOCID>
<DOCNO>LN-20021128074</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Na slavnostním večeru spojeném s koncertem bude dnes večer v Rudolfinu vyhlášena Cena Davidoff za rok 2002. Finanční prémii, kterou udílí porota složená z odborníků, má každý rok šanci získat mladý umělec, jenž na sebe upozornil koncertními, soutěžními či nahrávacími aktivitami. Dosavadními nositeli jsou hornista Radek Baborák a klavírista Martin Kasík, který se právě vrátil z turné v Japonsku, kde vystoupil s Českou filharmonií.
</TEXT>
</DOC>
<DOC>
<DOCID>LN-20021128075</DOCID>
<DOCNO>LN-20021128075</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Nadačnímu fondu Rak bude věnován výtěžek koncertu Pražského smíšeného sboru, který se uskuteční 7. prosince v 11 hodin dopoledne v kostele sv. Šimona a Judy. Těleso založené roku 1945 se sólistou Milanem Bürgerem přednese za řízení Miroslava Košlera skladby inspirované pravoslavnými liturgickými zpěvy od P. I. Čajkovského a S. Rachmaninova.
</TEXT>
</DOC>
<DOC>
<DOCID>LN-20021128076</DOCID>
<DOCNO>LN-20021128076</DOCNO>
<DATE>11/28/02</DATE>
<TITLE>
Mexický kytarista přizval k natáčení nového alba světové pěvecké hvězdy
</TITLE>
<TEXT>
Tři roky po superúspěšném comebacku Supernatural přichází mexický kytarista Carlos Santana s novinkou Shaman vystavěnou podle stejného modelu.
Oním modelem je přizvání řady zpěváků ke studiové spolupráci. Santana sám totiž není a nikdy nebyl zpěvák a mezi jeho největšími hity ze 60. let vysoce převažují instrumentálky. Jeho hráčský styl nicméně vždy dokázal vokální party dokonale nahradit - lze-li o někom v poválečné hudební historii říci, že jeho kytara zpívá, je to právě tento duchovně silně orientovaný hudebník, který již dávno překročil padesátku.
</TEXT>
<HEADING>
Nezaměnitelný zvuk nástroje
</HEADING>
<TEXT>
I přes účast několika skutečně světových pěveckých hvězd je sólová kytara i na albu Shaman tím zdaleka nejsilnějším a nejkrásnějším prvkem. Zvlášť tam, kde má Carlos Santana a jeho nezaměnitelně zvukově zbarvený nástroj k dispozici silné melodické téma, které žene vpřed hybná latinská rytmika (typické "santanovky" Adouma, Foo Foo, Victory Is Won či Aye Aye Aye), je i ve svých pětapadesáti naprosto nepřekonatelný. Je sympatické, že si Carlos Santana (jistěže ve spolupráci s osvědčeným producentem Clivem Davisem) jako hosty zve zpěváky sice z ranku komerční popmusic, nesahá ovšem za žádných okolností k hlasům, jejichž úspěšnost by byla jedinou kvalifikací. Charakteristickým příkladem je skvělý soulman Seal, jehož příspěvek v You Are My Kind je další ze zásadních položek alba. Výtečná je pochopitelně i r'n'b hvězda Macy Gray v Amoré (Sexo). Poněkud nevýrazná se zdá kupodivu první albová singlovka The Game Of Love se sice svěžím, ale přece jen poněkud tuctovým zpěvem Michelle Branchové. V kontextu alba poněkud "do počtu" je pár čísel, ve kterých Santana opouští svou "mexikánskou" doménu směrem k obecnějšímu rockovému vyjádření - jako třeba ve skladbě America, nahrané ve spolupráci s metalovou skupinou P.O.D. Popová Feels Like Fire se zpěvačkou Dido naproti tomu kytaristovi nabízí celkem slušné tvůrčí pole, stejně jako bluesový dialog kytary a zpěvu Clarence Greenwooda (Citizen Cope) v Sideways.
</TEXT>
<HEADING>
Nabubřelý song s Plácidem Domingem
</HEADING>
<TEXT>
I přes samozřejmou ne úplnou vyrovnanost všech nahrávek na albu Shaman nedostála pouze jediná vysokému santanovskému průměru: nabubřelý závěrečný Novus s operní pěveckou hvězdou Plácidem Domingem. Pokusů spojit tyto dva oddělené hudební světy bylo v 90. letech víc než dost a žádný z nich nedopadl zrovna uspokojivě. Carlos Santana je dalším z těch, kteří se pokusili o (pravděpodobně) nemožné, a bohužel ijeho nahrávka spadla až na samé dno vkusu. Odmyslíme-li si nešťastné finále alba, Shaman potvrdil nový dech Carlose Santany v nové dekádě, i když už není takovým překvapením, jakým bylo Supernatural. Pravděpodobně jej udrží na výsluní zájmu i těch posluchačů, kteří v éře jeho největší slávy na přelomu 60. a 70. let ještě zdaleka nebyli na světě.
Carlos Santana: Shaman
Arista/BMG
</TEXT>
</DOC>
<DOC>
<DOCID>LN-20021128077</DOCID>
<DOCNO>LN-20021128077</DOCNO>
<DATE>11/28/02</DATE>
<TITLE>
prorokuje znamenitý baskytarista Pavel Jakub Ryba
</TITLE>
<TEXT>
Soubor Pavla Jakuba Ryby (1961) M.T.S. art ensemble přichází se dvěma novinkami. Na svém kontě má baskytarista spolupráci s předními jazzovými interprety. Základní trio s houslistou Zdeňkem Dvořákem a perkusistou Jiřím Kollmanem příležitostně doplňují hosté, například člen Českého klarinetového kvinteta Petr Valášek nebo Jozef Skrzek z proslulého polského tria S.B.B.
LN: Hudbu vaší kapely vnímám jako odkaz konce 60. let, než začaly kapely Milese Davise "dupat" do rytmu a prostor pro sólisty se zužoval...
Zajímavý postřeh. Nikdy jsem o tom takhle neuvažoval. Hrajeme sebe samotné, pro radost a hlavně to nehrajeme na lidi. Já sám jsem poslouchal v začátku zejména Weather Report, a to hlavně jeho období, kdy zde řádil Jaco Pastorius. Jsem přesvědčený, že tato sestava byla v celé historii nejlepší, co Joe Zawinul měl.
LN: Vedle vlastních skladeb hrajete například Rollinsův St. Thomas, Davisovo All Blues - podle čeho vybíráte z bohatého repertoáru moderního jazzu?
Je pravda, že většina jsou mé skladby, ale bohužel když už se "génius" unaví, tak musí sáhnout na skladby osvědčených autorů. Naše muzika je melodická a právě proto jsem vybral tyto dva autory. Rollinsova hudba je veselá, melodická a Davisova geniální.
LN: Od rozpadu pražské Celuly mám poprvé pocit, že "Sarka" Dvořák může konečně zářit, byť ne na kytaru, ale na housle.
Tak asi kolem roku 1992 jsem se seznámil se Sarkou díky Janě Koubkové. V té době jsme s ní tvořili duo a hledali někoho dalšího. Domluvili jsme se a následná spolupráce v triu trvala šest let. Po této době jsem "byl rozejit" z této sestavy, ale se Sarkou jsme nadále zůstali kamarádi. Od roku 2000 jsme opět spolu v trvalé spolupráci. Mám taky pocit jako ty, že Sarka září a je v ještě lepší a vyzrálejší formě než v Celule. Kytaru do ruky nevezme. Housle jsou na váhu lehčí a nemusí se tahat s těžkou kytarou. Třetí a neodmyslitelná část našeho tria jsou perkuse. Tyto nástroje ovládá Jiří Kollman, s kterým už hrajeme spolu od roku 1981. Co se týče vztahu generací, tak myslím, že jsme všichni stejně mladý.
LN: Je snazší potkat vás mimo republiku, nebo dokonce za mořem...
Zatím bohužel a bohudík více v zahraničí. Je těžké se dostat do zástupu našich regionálních hvězd. Je zde malý trh a není potřeba nikoho nového. Musíme být výborní v zahraničí, aby nás tady někdo ráčil vzít na vědomí - toto se nevztahuje na posluchače. V zahraničí jsme přijímáni více než skvěle, což dokazují superlativní recenze v prestižních světových jazzových magazínech na naši hudbu. Máme za sebou turné po celé Evropě a dokonce i v USA, kde jsme hráli mimo jiné i na hlavní scéně prestižního newyorského klubu Knitting Factory. Na příští rok 2003 máme v plánu turné po Francii, kde budeme mít i své zastoupení na MIDEM v Cannes. Poté bude následovat zájezd do Ruska, opět USA, a v jednání je Japonsko a Čína.
LN: Spolupráce se Skrzekem byla jen příležitostná, nebo se objeví společně i na koncertech u nás?
Chtěl jsem zajímavého zahraničního hosta a náhoda tomu chtěla, že to byl nyní Jozef Skrzek. S ním jsme absolvovali společné turné po Česku a Slovensku. Naše spolupráce tímto skončila. Nezanevřel jsem ale na hosty. Připravujeme další CD, ale už s hudebníkem nebo hudebníky světových formátů. Zatím jsme v jednání, a to na americké scéně. Vypadá to moc dobře. Víc o tom nepovím.
</TEXT>
</DOC>
<DOC>
<DOCID>LN-20021128078</DOCID>
<DOCNO>LN-20021128078</DOCNO>
<DATE>11/28/02</DATE>
<TITLE>
Nová opera zkomponovaná na zakázku rádia BBC3 a londýnského Royal Opera House podle románu Williama Styrona bude mít premiéru 7. prosince. O dva dny později bude Sophiina volba přenášena online na internetu.
</TITLE>
<GEOGRAPHY>LONDÝN</GEOGRAPHY>
<TEXT>
Bolestný Styronův příběh z roku 1979 získal po slavné filmové adaptaci s Meryl Streepovou v hlavní roli novou podobu, tentokrát jevištní. Dílo na zakázku si britská Královská opera v Covent Garden objednala po dvanácti letech. Jeho světová premiéra se odehraje první prosincovou sobotu v nové budově. K nastudování partitury byl povolán sir Simon Rattle. Tento novopečený šéf Berlínských filharmoniků měl v Covent Garden v loňské sezoně úspěch s Wagnerovým Parsifalem. Režijního vedení se zhostil Trevor Nunn, působící v londýnském Národním divadle. Autorem hudby i libreta nové opery je jeden z nejslavnějšíxh britských skladatelů Nicholas Maw, jenž žije v USA. Práce na opeře mu trvala dlouhých šest let. "Poprvé mě námět uchvátil ve filmu s Meryl Streepovou, který jsem viděl až začátkem 90. let," říká autor o vzniku díla. "O den později jsem běžel koupit si knihu." Při jednání s Williamem Styronem prý nebyl problém. "Zaslal jsem mu hotový scénář a on souhlasil. Bohužel na libretu nechtěl spolupracovat, řekl, že už to má za sebou." Hlavní roli Sophie ztvární rakouská sopranistka Angelika Kirchschlagerová.
LONDÝN - Bolestný Styronův příběh z roku 1979 získal po slavné filmové adaptaci s Meryl Streepovou v hlavní roli novou podobu, tentokrát jevištní. Dílo na zakázku si britská Královská opera v Covent Garden objednala po dvanácti letech. Jeho světová premiéra se odehraje první prosincovou sobotu v nové budově. K nastudování partitury byl povolán sir Simon Rattle. Tento novopečený šéf Berlínských filharmoniků měl v Covent Garden v loňské sezoně úspěch s Wagnerovým Parsifalem. Režijního vedení se zhostil Trevor Nunn, působící v londýnském Národním divadle. Autorem hudby i libreta nové opery je jeden z nejslavnějšíxh britských skladatelů Nicholas Maw, jenž žije v USA. Práce na opeře mu trvala dlouhých šest let. "Poprvé mě námět uchvátil ve filmu s Meryl Streepovou, který jsem viděl až začátkem 90. let," říká autor o vzniku díla. "O den později jsem běžel koupit si knihu." Při jednání s Williamem Styronem prý nebyl problém. "Zaslal jsem mu hotový scénář a on souhlasil. Bohužel na libretu nechtěl spolupracovat, řekl, že už to má za sebou." Hlavní roli Sophie ztvární rakouská sopranistka Angelika Kirchschlagerová.
</TEXT>
</DOC>
<DOC>
<DOCID>LN-20021128079</DOCID>
<DOCNO>LN-20021128079</DOCNO>
<DATE>11/28/02</DATE>
<GEOGRAPHY>BRNO</GEOGRAPHY>
<TEXT>
V úterý a včera se na Filozofické fakultě Masarykovy univerzity v Brně konala konference nazvaná Literatura určená k likvidaci. Uspořádaly ji spolu s FF MU Obec spisovatelů, Obec moravskoslezských spisovatelů, Česká křesťanská akademie a PEN klub. Připomněla padesáté výročí politických procesů s katolicky orientovanými spisovateli: Janem Zahradníčkem, Václavem Renčem, Josefem Knapem, Františkem Křelinou či Václavem Prokůpkem. Pořadatelé navíc připravili komponovaný pořad s názvem Píseň o tíze, který se konal v brněnském Mahenově památníku. V podání Ivany Valešové a Františka Derflera na něm zazněly básně a prózy uvedených spisovatelů.
</TEXT>
</DOC>
<DOC>
<DOCID>LN-20021128080</DOCID>
<DOCNO>LN-20021128080</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Historii překladů z české literatury do chorvatštiny a naopak přibližuje expozice v Národní knihovně, zahájená minulý pátek chorvatským prezidentem Stjepanem Mesičem. O vzájemných literárních vztazích obou slovanských národů se mohou čtenáři přijít poučit do 9. ledna denně kromě neděle. Výstavu Půl tisíciletí česko-chorvatských literárních vztahů ve vzájemných překladech připravila Národní knihovna ČR ve spolupráci s Národní a univerzitní knihovnou v Záhřebu a chorvatským velvyslanectvím. Autorem výstavy je literární historik, bohemista a kroatista Dušan Karpatský (nar. 1935), který je znám nejen jako překladatel do obou jazyků, ale i jako dlouholetý propagátor vzájemných kulturních styků. Současná přehlídka navazuje na výstavu 500 let chorvatské literatury v českých zemích. Návštěvníci na ní mohli vidět téměř všechny české překlady chorvatské literatury vydané od roku 1560 do současnosti, což je asi 500 knih. Nová výstava sleduje překládání chorvatské literatury v Česku i překládání české literatury v Chorvatsku a představuje výběr z vydaných knih. Na počátku pětisetleté tradice stojí překlady české středověké literatury, které na přelomu 14. a 15. století pořizovali v Praze chorvatští mniši benediktini, jež do emauzského kláštera pozval Karel IV. Češi v překladech mírně vedou, protože, jak se lze na výstavě přesvědčit, v celé historii byla z chorvatštiny do češtiny přeložena díla 140 autorů, naopak to bylo 92 spisovatelů. Pravidelný zájem o literaturu druhého národa začal u Čechů i Chorvatů před 200 lety, v počátcích českého a chorvatského národního obrození. Češi se mohou seznámit i s chorvatskou literární renesancí a barokem, novodobý chorvatský překladatelský zájem začíná u Jana Amose Komenského.
</TEXT>
</DOC>
<DOC>
<DOCID>LN-20021128081</DOCID>
<DOCNO>LN-20021128081</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Konrad-Adenauer-Stiftung sezvala do Prahy řadu významných spisovatelů, literárních vědců a novinářů. Během konference, dnes večer zahájené v Karolinu, se budou snažit nalézt odpověď na otázku, do jaké míry je současná literatura nositelem společných evropských hodnot a jak se vyrovnává z aktuálními politickými a společenskými událostmi. Tomu odpovídá i výběr pozvaných spisovatelů: pořadatelé ohlásili, že přijede Herta Müllerová, Hartmut Lange, Godehard Schramm a Burkhard Spinnen z Německa, Zygmunt Januszewski z Polska, Márton Kalász z Maďarska, Eginald Schlattner z Rumunska a Lenka Reinerová z Česka.
</TEXT>
</DOC>
<DOC>
<DOCID>LN-20021128082</DOCID>
<DOCNO>LN-20021128082</DOCNO>
<DATE>11/28/02</DATE>
<TITLE>
Záznamy z let 1998 - 2002 podávají důkazy o úžasné síle ducha v nemocném a umírajícím těle
</TITLE>
<TEXT>
Když právě před dvěma lety, na sklonku listopadu 2000, vyšel desátý svazek Díla Jiřího Koláře (1914 - 2002), autor tehdy již těžce churavý neprotestoval proti slovům editora Vladimíra Karfíka, že spisy jsou uzavřeny. V těchto dnech, necelé čtyři měsíce po Kolářově smrti, se objevil svazek č. 11 - Záznamy.
Desetisvazkové Dílo J. K. bylo editorem koncipováno jako výbor pominuty byly kromě překladů také práce pro děti, ba dokonce i pozoruhodný raný triptych S utkvělou myšlenkou na město a noc s jejím tělem (nakonec knižně prezentovaný separátně letos na jaře, v posledních týdnech básníkova života). Kniha nazvaná Záznamy přináší patrně to poslední, co Jiří Kolář napsal. Jde o krátké zápisky v diářích 1998 - 2002, postřehy, komentáře a myšlenky člověka kdysi velmi aktivního, nyní upoutaného na lůžko, pacienta, jenž si uvědomuje svůj žalostný fyzický stav, ale jehož intelekt neslábne. Soustředěná i těkající mysl přechází od lidí k věcem, od přítomnosti k minulosti, od podnětu vyvolaného televizním zpravodajstvím k hlouposti novinového článku. Dočítáme se i o pisatelově nemoci, pádech a poraněních, proleženinách, bolestech ("Hned ráno při převlékání jsem zjistil, že mám celé kalhoty pyžama počmárané zaschlou krví - napsala mně svou stížnost proležená páteř!"). S úzkostí sledujeme úbytek sil, s obdivem však stojíme před myšlenkovou pronikavostí, neochabujícím básnickým viděním a také humorným nadhledem, jehož byl Kolář schopen do konce. Není to kronika doby a není to ani osobní deník. Ani slovo zde nenajdeme třeba o vernisáži velké Kolářovy výstavy v pražském Veletržním paláci, jíž se autor zúčastnil na invalidním vozíku (20. 12. 1999), ani zmínka nepadla o slavnostním zakončení výše připomenutých spisů v pražské Galerii Jiřího a Běly Kolářových, kam básník k radosti přátel a čtenářů osobně zavítal (30. 11. 2000). Editor Miloslav Topinka upozorňuje, že pisatel ne vždy respektoval datum v diáři - "z uváděného dne a měsíce nelze vycházet, pouze z daného roku" (a někdy ani to ne: zápis "Rotrekl dostal Seifertovu cenu" patří k datu 13. 5. 2000, ve skutečnosti byl brněnský básník vyhlášen laureátem Ceny Jaroslava Seiferta až 22. 9. 2001). V knižní podobě zápisků možná mělo být od datace upuštěno.
</TEXT>
<HEADING>
Čtenář Lidových novin
</HEADING>
<TEXT>
Nemocný Jiří Kolář si dobře uvědomoval, jak je ochuzen o kulturní zážitky dříve běžné ("Utíkají mi nejen výstavy, ale i knihy, hudba - - "). Zůstal jen tisk a televizor v blízkosti postele ("Napsat o pořadu Neváhej a toč, kde ženská a ještě blbější muž sledují se smíchem, jak si děti rozbíjejí obličeje o dlažbu atd."). Důkazem, že ani kmetský věk a těžká choroba neoslabily Kolářův kritický pohled, budiž tato sarkastická glosa na okraj televizního pořadu, v němž se objevil - na obrazovce jinak vzácný - publicista a spisovatel zvučného jména (šlo patrně o nešťastný "valašský" seriál připravený Břetislavem Rychlíkem): "Potom jsem se díval na Vaculíkův pořad v televizi. Netrčí v záchodové díře, jak se nechal před lety vyfotit, dál a dál?" Kolářův cit pro poezii byl stále výjimečný: "Článek o Conradu Röntgenovi v Lidovkách - poučný génius, vlastenec a názorový trumpeta/ Báseň jaká má být:/ Kolego, kolego!/ - Co je?/ - Vidím vaše kosti." Je patrné, že pisatel si dokázal všimnout i proměnlivé úrovně novin, které denně (?) četl: "Lidové noviny nejen že přinášejí rozhovor s Karlem Šiktancem, co neuměly L. N. ,včera' ani dnes, ale také očistný článek o Oldřichu Novém." Jakýmsi zamaskovaným ústředním tématem, objevujícím se poprvé před 60. stránkou, je básníkova opakovaná otázka lidem a věcem, co říkají lásce (a ovšem i odpověď na ni): "Ptal jsem se pana Ezopa, co říká lásce", "Ptal jsem se kapesníku, zda ví, co je to láska", "Dnes v noci jsem se ptal kamene, zda ví, co je to láska. Bez váhání odpověděl: To je jako když by ze mne někdo vytesal sochu." Tyto dialogy, prokládané dalšími záznamy a glosami, pokračují až k posledním řádkům. "Proč ty voloviny dál píšu, nevím, snad jen abych se přesvědčil, ne že ještě žiju, ale že blbnu docela, jinak to neumím nazvat," říká si Kolář snad v únoru 2001. A po dvou měsících přesvědčí sebe i čtenáře o síle vlastního básnického slova: "Nevím, proč mi vlezly do hlavy hned ráno dámské střevíce. Snad jsem si všiml, jak ležím, střevíců sestřičky. Tak jsem všimnutí využil a v duchu se jich zeptal, jak se jim žije, když celé dny hledí do rozkroku místo do nebe a cítí krém na boty místo rtěnky. - To jsi celý ty, povídá jeden z nich. - Už jsi viděl rtěnku na střevíci, nebo jsi někdy políbil botku? Asi je pro tebe dámský rozkrok něčím, čemu říkáš nebe, ale já v něm vidím něco nedosažitelného, o němž se mně ani nezdá, ty trumpeto!"
</TEXT>
<HEADING>
Která verze platí?
</HEADING>
<TEXT>
Editor Miloslav Topinka už něco ze Záznamů publikoval v knize Snad nic, snad něco (Práce na papíře Jiřího Koláře z let 1962 - 1963), vydané vloni nakladatelstvím Trigon. Čtenář, který obě verze porovná, bude na několika místech zmaten. Vloni četl: "Medový měsíc, česky líbánky./ Myslet a udělat hladký měsíc." Letos: "Medový měsíc, česky líbánky./ Myslet a udělat horký měsíc." Vloni: "Snad to nepřetáhnu. Dnes jsem měl pracný den." Letos jen: "Dnes jsem měl pracný den." Vloni: "Když cítím, že se mi v hlavě prohání vítr, neměl bych se podívat na inzeráty a zkusit nějak ji udělat?" Letos: "Když cítím, že se mi v hlavě prohání vítr, neměl bych se podívat na inzeráty a zkusit nějaký udělat?" A ještě jeden příklad veršovaný. Vloni: "Potkal mlynář kominíka/ Ten kdo neměl v ruce ani jméno/ Tabulku nemá/ V hlavě nic než seno/ A kdo nestál s křídou před tabulí,/ nemá hlavu, ale jen kebuli." Letos: "Potkal mlynář kominíka/ Ten, kdo neměl v ruce, milý Véno,/ tabulku, nemá v hlavě nic/ než seno/ A kdo nestál s křídou před tabulí,/ nemá hlavu, ale jen kebuli". Ediční poznámka ani "vysvětlivky k textu" na takovéto nesrovnalosti neupozorňují. Kde je pravda? Poví nám to editor? V jednom případě pomůže kontext: "...a zkusit nějaký udělat", rozumí se inzerát. Hned totiž následuje jeden roztomilý, svědčící o Kolářově humoru a hravosti: "Nenašel někdo zatoulanou ženu slyšící na jméno Alice-čka?" "Bojím se vzít pero do ruky, abych z ní nevyždímal blbost nebo něco nesmyslného," obával se pisatel. Vyždímal krůpěje poezie. Smrti navzdory.
Jiří Kolář: Záznamy
K vydání připravil Miloslav Topinka
Ladislav Horáček - Paseka
Praha a Litomyšl 2002, 111 str.
</TEXT>
</DOC>
<DOC>
<DOCID>LN-20021128083</DOCID>
<DOCNO>LN-20021128083</DOCNO>
<DATE>11/28/02</DATE>
<TITLE>
Hvězdy australského literárního nebe: Carroll, Flanagan, Londonová, Scott a Winton
</TITLE>
<TEXT>
Booker Prize, nejváženější britská literární cena, stále častěji směřuje do rukou autorů z okrajů někdejšího impéria, a to včetně Austrálie. Loni si ji odnesl Peter Carey za strhující román inspirovaný životními osudy zloděje koní a lidového hrdiny Neda Kellyho a také letos se mezi poslední šestici nominovaných knih dostal Australan. A ne úplně překvapivě, protože román Tima Wintona Dirt Music (Hudba prachu) zaujal anglosaskou kritiku bezprostředně. Ostatně Winton už několik významných čtenářských i kritických úspěchů posbíral a třeba jeho kniha The Riders (Jezdci) z roku 1995 byla hodnocena velmi vysoko. Otázka identity, osobní i národní, se v posledních desetiletích stala frekventovaným literárním tématem. Jistou marginálnost postavení Austrálie na mapě anglicky mluvícího kulturního světa Tim Winton ještě zvýrazňuje situováním postav do prostředí, jež jim je cizí, do přírody, která je krásná, úchvatná, ale též naprosto lhostejná, ne-lidská. Wintonovi hrdinové jsou často lidé, kteří z nejrůznějších důvodů opouštějí důvěrně známé prostředí a osamoceni se vydávají vstříc nové krajině. Winton dosahuje ještě působivějšího efektu použitím motivu hranice mezi vodou a kontinentem. Na jedné straně dalekosáhlá planina, poušť, na straně druhé hluboké masy oceánu. A ať člověk překročí hranici kterýmkoli směrem, v obou říších se může lehce ztratit.
</TEXT>
<HEADING>
Hudba prachu
</HEADING>
<TEXT>
Nejinak je tomu i v posledním románu. Čtenář nad jeho stránkami neustále váhá, zda se mu autor snaží nějak popsat mystické splynutí s přírodou, s kosmem, nebo naopak pocit hluboké osamělosti. Protagonistka románu žije se svým partnerem v rybářské osadě na západě Austrálie a čím dál silněji cítí, že do společnosti nepatří. A stále víc ji odpuzuje její partner, usilující o "hodnoty", toužící po tom, aby život měl nějaký smysl. Próza líčí postupné rozpadávání jejich vztahu a postupný duševní vývoj Georgie, jež tváří v tvář moři zažívá skutečně hlubokou krizi, doslova prochází očistcem, jehož součástí je i zvláštní vztah k záhadnému Lutheru Foxovi. To je skoro typická wintonovská postava - hudebně nadaný, leč kletbou osudu stižený Fox žije jako poustevník, živí se nelegálním chytáním ryb a po nocích hraje v barech. Nakonec je z města vyhnán a své poustevnictví ještě prohlubuje, když se usazuje na malém ostrůvku severně od města. S pochmurným laděním románu souzní i závěr. Všechny postavy zajímavé knihy jsou oběťmi - společnosti, minulosti i rodového prokletí.
</TEXT>
<HEADING>
Cena Michaela Franklina
</HEADING>
<TEXT>
Booker Prize Winton sice nezískal, leč nejvýznamnější australské literární ocenění, Cena Michaela Franklina, mu letos neuniklo. V poměrně uzavřeném australském literárním světě se cena těší takové vážnosti, že už sama nominace představuje veliký úspěch. Kromě pozdějšího vítěze zaujali australské kritiky Richard Flanagan knihou Gould's Book of Fish (Gouldův atlas ryb), nabízející zajímavý románový pohled na rané dějiny Tasmánie, Joan Londonová knihou Gilgamesh, který vypráví podle schématu dávného eposu životy tří generací žen v západní Austrálii a Arménii, Steven Carroll povídkovou sbírkou The Art of the Engine Driver (Strojvůdcovské umění) a John Scott románem Architect, líčícím příběh umělecké a milostné spolupráce dvou architektů.
Booker Prize Winton sice nezískal, leč nejvýznamnější australské literární ocenění, Cena Michaela Franklina, mu letos neuniklo. V poměrně uzavřeném australském literárním světě se cena těší takové vážnosti, že už sama nominace představuje veliký úspěch. Kromě pozdějšího vítěze zaujali australské kritiky Richard Flanagan knihou Gould's Book of Fish (Gouldův atlas ryb), nabízející zajímavý románový pohled na rané dějiny Tasmánie, Joan Londonová knihou Gilgamesh, který vypráví podle schématu dávného eposu životy tří generací žen v západní Austrálii a Arménii, Steven Carroll povídkovou sbírkou The Art of the Engine Driver (Strojvůdcovské umění) a John Scott románem Architect, líčícím příběh umělecké a milostné spolupráce dvou architektů.
</TEXT>
</DOC>
<DOC>
<DOCID>LN-20021128084</DOCID>
<DOCNO>LN-20021128084</DOCNO>
<DATE>11/28/02</DATE>
<TITLE>
V kinech běží dvě dobré komedie: Moje tlustá řecká svatba a Blafuj jako Beckham
</TITLE>
<TEXT>
Inteligentní humor i příbuzné téma spojují snímky Moje tlustá řecká svatba a Blafuj jako Beckham: hrdinka se snaží vymanit z konzervativních tradic své rodiny a najít vlastní cestu. V prvním případě se o to pokouší Řekyně v USA, ve druhém Indka v Británii.
Našlo by se hned několik důvodů, proč se zajímat o filmy s tak podivnými názvy, v nichž navíc nenajdeme žádnou opravdu velkou hvězdu. Moje tlustá řecká svatba se stala největším marketingovým překvapením letošního roku a Tom Hanks je jistě velmi spokojený, že nízkorozpočtový snímek přijal pod svá producentská křídla (tržby se blíží hranici sta milionů dolarů, což se obvykle podaří jen opravdovým hitům). Britský snímek Blafuj jako Beckham se pro změnu drží na čelných místech mezi pirátsky kopírovanými tituly.
</TEXT>
<HEADING>
Labuť z ošklivého kačátka
</HEADING>
<TEXT>
Scénář Tlusté řecké svatby sepsala herečka, spisovatelka a představitelka hlavní role Nia Vardalosová. V autobiograficky laděném příběhu zachytila množství velmi košatých a temperamentních událostí, které nastaly, když se rozhodla provdat za "Neřeka". Svatbě samé předchází rozsáhlá životní kapitola o ošklivé a tlusté třicetileté Toule, která už nechce roznášet gyros v otcově restauraci U Tančícího Zorby. Cesta od ušlápnuté šeredky k sebevědomé a pohledné ženě se už sice na filmovém plátně objevila mnohokrát, tentokrát ale opravdu stojí za to. Důvod? Je to prostě svěží a vtipné. Například scéna přesvědčování konzervativního a despotického tatíka, který nakonec úplně sám vymyslí, aby šla Toula pracovat do cestovní kanceláře, patří k vysoké škole ženské diplomacie. A to je jen jeden z mnoha gagů těžících ze střetu moderní kultury a staletých tradic, kterých se rodiny imigrantů drží podstatně křečovitěji než jejich příbuzní doma v Řecku nebo třeba v Indii.
</TEXT>
<HEADING>
Místo vaření fotbal
</HEADING>
<TEXT>
Osmnáctiletá Jess v Blafuj jako Beckham řeší velmi podobné problémy jako Toula. Je to sice hezká holka, ale rodina ji tlačí do stereotypních kolejí: naučit se vařit tradiční jídla a vdát se za Inda. Jess ale místo vaření chodí hrát fotbal a místo Inda si vyhlédne fešného Ira. Vše to podniká nazapřenou a s velmi špatným svědomím, protože má rodiče ráda a nechce jim lhát. Komedie indické režisérky Chadhaové směřuje k ještě nedospělému publiku, které se velmi dobře ztotožní se vzdorovitou hrdinkou. I v tomto filmu hraje klíčovou roli svatba (za poctivého Inda se vdává Jessina starší sestra). Tradiční indický obřad se prolíná s fotbalovým zápasem (atmosféra je velmi podobná), současné hity pop-music splývají s dynamickou indickou hudbou a vzdálenost mezi dvěma různými světy se zmenšuje. Oba filmy navazují na linii komedií vytyčenou Deníkem Bridget Jonesové. Jak Bridget, tak Toula i Jess si nejdřív musely uvědomit, co od života chtějí, pak si to vyvzdorovaly a nakonec už jen stačilo najít toho pravého. Motiv střetu kulturních tradic toto jen zdánlivě banální téma značně obohacuje. Zejména v Tlusté řecké svatbě si tvůrci dali práci s detaily, které dotvářejí intenzivní řecké klima - počínaje antickými sloupky na chicagské rodinné vilce až po igelitovou fólii ohleduplně nataženou přes plyšovou sedací soupravu. Nejde o žádné intelektuální hloubky, ale o vtipný a vlídný pohled na nejrůznější lidské slabosti.
Moje tlustá řecká svatba (My Big Fat Greek Wedding)
USA 2002
Scénář: Nia Vardalosová
Režie: Joel Zwick
Hrají: Nia Vardalosová, John Corbett a další
Distribuce v ČR: Intersonic
</TEXT>
</DOC>
<DOC>
<DOCID>LN-20021128085</DOCID>
<DOCNO>LN-20021128085</DOCNO>
<DATE>11/28/02</DATE>
<TEXT>
Kdo náhodou neměl v normalizačních letech televizor, nemusí rozhodně litovat. To nejlepší z oné doby mu totiž rády zopakují i dnešní televize, a to dokonce mnohonásobně. Díky televizi Prima, jíž by lépe slušelo jméno Televize Repríza, si v těchto dnech můžeme pravidelně připomínat, jak to mělo vypadat v socialistické samoobsluze nebo na oddělení VB. Tatáž televize odvysílala v neděli legendární komedii o hornících donucených pít mléko, snímek Hynka Bočana Parta hic z roku 1976. Česká televize zase zítra večer znovu zavede diváky do atraktivního prostředí porcelánky ve filmu Juraje Herze Holky z porcelánu z roku 1974. "Fajnšmekři" a recesisté si dokonce letité filmy a seriály ani nemusejí nahrávat na video, protože ustavičné opakování výtvorů problematické kvality evidentně není ničím, zač by se televize styděly. Vedle filmů opakovaných stále dokola a "na kšeft" se ale přece jen čas od času objeví i reprízy jiného druhu. Jsou to filmy a pořady, které (ačkoliv sotvakdy úplně prosté veškerých vad) poskytnou originální svědectví o době svého vzniku. Mezi takové lze počítat i fiktivní televizní reportáž Byla jednou jedna budoucnost z roku 1965, již vysílala v sobotu dopoledne ČT 2. Kdyby nic jiného, stála za zhlédnutí a za úvahu ironická pasáž, v níž marxističtí "vědci" dokázali z Leninova výroku odvodit možnost (či naopak nemožnost) cestování v čase. Sobotní večer nabídl divákům volbu mezi dvěma akčními fikcemi novějšího data výroby a americké provenience. Česká televize přinesla snímek Drtivý dopad z roku 1998, skrz naskrz dojemnou vizi toho, co se bude dít, až si to k Zemi namíří hned dvě komety naráz. Snímek, který v některých směrech připomínal začátek jiné, mnohem přesvědčivější hry na "co kdyby" Den poté, zůstal utopen v sentimentalitě a povrchním citovém vydírání. Závěrečné katastrofické scény bohužel zcela ztratily na působivosti snad z nejparadoxnějšího důvodu, jaký je možný - příliš nápadně v nich figurovaly věže Světového obchodního centra. Lépe zvládnutou akční show nabídl film Ponorka U-571 z roku 2000 o válečné akci amerických odvážlivců, jejž ve stejnou dobu vysílala Nova. Pravda ovšem je, že Britové, kteří ve skutečnosti za druhé světové války kódovací zařízení Enigma ukořistili, při jeho zhlédnutí patrně roní ještě větší potoky slz než při pohledu na poslední loučení astronautky s batoletem v Drtivém dopadu. Novou původní tvorbu tentokrát reprezentoval televizní snímek Borůvkový vrch, který vysílala ČT 1 v neděli - příběh o trumpetistovi, který projde tragikomickým vývojem od lehkovážného pohrdání zdravotními obtížemi po neúměrně panické obavy o život. Možná přílišná soustředěnost na psychologii hlavního hrdiny vedla k tomu, že ostatní postavy (nejvíce asi trumpetistův syn) zůstaly v zárodečném, schematickém a málo věrohodném stadiu. Jen načrtnuté a pochybně zdůvodněné zůstaly i hlavní zvraty v ději. Železné zákonitosti televizní továrny, mezi něž patří minimální počty natáčecích dnů a nutnost pracovat po nocích, pak nepochybně přispěly k tomu, že řada scén působí tak, jako by byly zaznamenány v polovině zkoušek. Tím nejlepším na Borůvkovém vrchu tak byla hudba - kromě titulní skladby také melodie Emila Viklického. Ostatní jména bohužel zaostala za svými možnostmi.
</TEXT>
</DOC>
<DOC>
<DOCID>LN-20021128086</DOCID>
<DOCNO>LN-20021128086</DOCNO>
<DATE>11/28/02</DATE>
<TITLE>
8 žen (Francie) 84 %
</TITLE>
<TEXT>
Režisér Franćois Ozon natočil detektivní komedii s písněmi podle divadelní hry Roberta Thomase. Ve filmu se objeví francouzské hvězdy, jako Catherine Deneuveová, Isabelle Huppertová či Emanuelle Béartová.
</TEXT>
<HEADING>
Agent bez minulosti (USA) 82 %
</HEADING>
<TEXT>
Zajímavý akční špionážní film s Mattem Damonem v hlavní roli agenta, který musí odhalit svoji vlastní minulost, byl natáčen v Praze.
</TEXT>
<HEADING>
Blafuj jako Beckham (USA, Británie, Německo) 72 %
</HEADING>
<TEXT>
Hlavní hrdinka lehké komedie, fotbalová hráčka Jess žije a trénuje v Londýně. Jejím velkým vzorem je slavný fotbalista David Beckham, který údajně dokáže kopnout míč i za roh.
</TEXT>
<HEADING>
Bombakšeft (USA) 50 %
</HEADING>
<TEXT>
Kriminální komedie o partě neschopných zlodějíčků, kteří se připravují na dokonalou loupež. Bohužel v jejich podání se pokazí, co může.
</TEXT>
<HEADING>
Brak (ČR) 52 %
</HEADING>
<TEXT>
V Ateliérech Bonton Zlín vznikla teenagerská komedie režiséra Karla Spěváčka. Tři mladíci řeší velký problém - mrtvou prostitutku v rodičovské ložnici.
</TEXT>
<HEADING>
Červený drak (USA, Německo) 65 %
</HEADING>
<TEXT>
Ve filmu podle knihy Thomase Harrise se poprvé objevuje masový vrah Hannibal Lecter, který pomáhá policii najít pachatele série vražd.
</TEXT>
<HEADING>
Doba ledová (USA) 84 %
</HEADING>
<TEXT>
Digitálně animovaný komediální rodinný příběh o putování tygra, mamuta, lenochoda a lidského mláděte za příznivějším podnebím se odehrává před 20 000 lety.
</TEXT>
<HEADING>
Erasmus a spol. (Francie, Španělsko)
</HEADING>
<TEXT>
Pařížan Xavier se díky studentskému programu Erasmus vydává na stáž do Barcelony, aby zde prožil nejlepší chvíle v životě. Film získal cenu diváků na MFF v K. Varech.
</TEXT>
<HEADING>
Halloween: Zmrtvýchvstání (USA) 47 %
</HEADING>
<TEXT>
V novém díle hororové série se šest studentů rozhodne strávit noc v rodném domku masového vraha. Neškodná hra se změní v zápas o život.
</TEXT>
<HEADING>
Holky to chtěj taky (Německo) 60 %
</HEADING>
<TEXT>
Tři pěkné a obletované kamarádky se rozhodnou, že zjistí, jak vypadá ten "pravý" orgasmus. V německé svérázné komedii Dennise Gansela nakonec všechny dojdou vytouženého vyvrcholení.
</TEXT>
<HEADING>
Hollywood v koncích (USA) 70 %
</HEADING>
<TEXT>
Woody Allen jako neurotický režisér, kterému ani dočasná slepota nezabrání dotočit film. V komedii Woodyho Allena se objeví i George Hamilton či Téa Leoniová.
Hry prachu (ČR) 60 %
Dokumentární film režiséra Martina Marečka se věnuje okolnostem zasedání Mezinárodního měnového fondu a Světové banky v Praze.
Charlotte Gray (Británie) 60 %
Velkolepá anglická milostná romance. Špionka Charlotte (Cate Blanchettová) prožívá osudovou lásku za 2. světové války.
Insomnia (USA) 79 %
Al Pacino a Robin Williams v kriminálním psychothrilleru režiséra Christophera Nolana. Detektiv přijíždí za polární kruh vyšetřit brutální vraždu.
</TEXT>
<HEADING>
K-19: Stroj na smrt (USA) 79 %
</HEADING>
<TEXT>
Za vrcholící studené války je osud milionů lidí v rukách kapitána Vostrikova (Harrison Ford), velitele porouchané nukleární ruské ponorky K-19.
</TEXT>
<HEADING>
Království ohně (USA, Británie) 53 %
</HEADING>
<TEXT>
Roku 2020 se na Zemi rozšířili draci, kteří téměř vyhladili vše živé. Dva hrdinové - Američan a Angličan - se budou muset v boji proti stvůrám spojit.
Láska na grilu (Německo) 80 %
Komediální příběh o problémech dvou manželských párů dokumentaristy Andrease Dresena získal Stříbrného medvěda Berlinale 2002.
</TEXT>
<HEADING>
Láska shora (ČR) 70 %
</HEADING>
<TEXT>
Poetická komedie režiséra Petra Marka o putování Magdaleny a Prokopa za zatměním slunce. Nový český nezávislý film zatím amatérského filmaře.
</TEXT>
<HEADING>
Minority Report (USA) 90 %
</HEADING>
<TEXT>
Akční sci-fi S. Spielberga s Tomem Cruisem v hlavní roli o světě roku 2054, ve kterém policie dokáže odhalit zločince dřív, než čin spáchá.
</TEXT>
<HEADING>
Mr. Deeds - náhodný milionář (USA) 58 %
</HEADING>
<TEXT>
Adam Sandler a Winona Ryderová v komedii o mladém chlapci z venkova, který zdědí konglomerát v hodnotě 40 miliard dolarů a vydává se poznávat zářivá světla velkoměsta.
</TEXT>
<HEADING>
Pluto Nash (USA) 31 %
</HEADING>
<TEXT>
V americké akční sci-fi komedii režiséra Rona Underwooda se Pluto Nash (Eddie Murphy) pokouší vyčistit svůj noční klub na Měsíci od nebezpečných mafiánů.
</TEXT>
<HEADING>
Před svatbou ne! (USA) 55 %
</HEADING>
<TEXT>
Komedie režiséra Davida Mirkina o matce (Sigourney Weaverová) a dceři (J. L. Hewittová), které si vydělávají peníze jako sňatkové podvodnice.
</TEXT>
<HEADING>
Rychlý běžec (Kanada) 80 %
</HEADING>
<TEXT>
Dobrodružné drama z prostředí nomádské skupiny Inuitů. Do komunity ovládané despotickým šamanem přicházejí dva bratři a pokoušejí se změnit místní poměry.
</TEXT>
<HEADING>
Sexy ptáci (Francie) 10 %
</HEADING>
<TEXT>
Komedie Stéphanea Kazandjiana o skupince mladých, hezkých, nadržených chlapců odkazuje na dnes již klasickou teenagerovskou sexuální komedii Prci, prci, prcičky.
</TEXT>
<HEADING>
Smradi (ČR) 67 %
</HEADING>
<TEXT>
Petra Špalková a Ivan Trojan jako rodiče jednoho vlastního a dvou adoptovaných kluků ve filmu Zdeňka Tyce podle autobiografické knihy Terezy Boučkové.
</TEXT>
<HEADING>
xXx (USA) 71 %
</HEADING>
<TEXT>
V akčním hitu se objeví novodobý James Bond Xander Cage alias xXx. Drsný rebel je americkou vládou tajně vyslán do Prahy, aby zlikvidoval skupinu Anarchy 99.
Země nikoho (Francie, Belgie, Británie, Itálie, Slovinsko) 91 %
Srb a Bosňan se setkávají v zákopu na válečné linii v Bosně roku 1993. Film režiséra Danise Tanoviče získal Oscara a řadu dalších ocenění.
</TEXT>
<HEADING>
Z města cesta (ČR)
</HEADING>
<TEXT>
V dokumentárním filmu režiséra Tomáše Vorla nám pět protagonistů jeho hraného snímku Cesta z města předloží své recepty na život na venkově.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce www.cinema.cz (maximum je 100 %). Údaj je k 25. 11. 2002.
</TEXT>
</DOC>
<DOC>
<DOCID>LN-20021128087</DOCID>
<DOCNO>LN-20021128087</DOCNO>
<DATE>11/28/02</DATE>
<TITLE>
Ve Spojených státech funguje operní umění jako luxusní průmysl, který za posledních třicet let zdvojnásobil svůj objem
</TITLE>
<TEXT>
V souvislosti s nástupem nového ředitele Národního divadla Daniela Dvořáka, který přišel ze Státní opery, se hodně hovoří o tom, že se první scéna "otevře světu". Jak vlastně takový svět, pokud jde například o operu a Spojené státy, vypadá?
NEW YORK (od spolupracovnice LN v USA) - Opera je dnes v Americe vnímána jako jedno z odvětví průmyslu, i když luxusního. Tento poměrně nový "průmyslový" fenomén, který ze 45 procent žije ze soukromé finanční podpory, si však nevede špatně a během posledních třiceti let zdvojnásobil svůj objem.
</TEXT>
<HEADING>
Domingo jako šéf opery
</HEADING>
<TEXT>
Zůstává otázkou, co a v jaké kvalitě američtí operní manažeři a pak diváci za své dolary kupují. Jaké vlastně jsou, nad rámec vyhlášené Metropolitní opery, americké produkce? Jak si počíná Plácido Domingo jako umělecký šéf, dirigent a sólista ve Washingtonu (a zároveň i v Los Angeles)? Stálé americké operní domy mají sice svůj orchestr a sbor, fungují ale převážně na agenturním principu: operní produkce si agentury kupují - ty bohatší v Evropě, jiné vzájemně mezi sebou. Hojně pracují v koprodukcích nebo "remakují" starší nastudování. Vlastní inscenace však produkují jen občas. Například Domingova washingtonská opera importovala Madame Butterfly z Velké varšavské opery, Maškarní ples z milánské La Scaly, Cosi fan tutte ze Santiaga di Chile, Salome z Los Angeles, Pikovou dámu ze San Franciska, Hoffmannovy povídky vznikly v koprodukci s petrohradským Mariinským divadlem a Los Angeles, O myších a lidech pak s festivalem Bregenz a Houstonem. Pouze Carmen byla vlastní produkcí, nikoli však novou, ale obnovenou po sedmi letech. Operní sál v Kennedyho centru s 2200 sedadly lze přirovnat k Janáčkově opeře v Brně, ovšem i tak je asi o třetinu větší. (Washington je přitom podle počtu obyvatel třináctkrát větší než Brno.) Ceny vstupenek odpovídají postavení opery na společenském kariérním žebříčku a pohybují se od 285 do 41 dolarů; studenti, senioři, armádní vysloužilci či invalidé mohou mít vybraná představení za polovic. Na sebe si lze vzít cokoli od velké večerní po T-shirt, kterou by si průměrná Češka (v Americe za krasavici) váhala obléknout na nákup do samoobsluhy. Ostatně o tom, že na představení opery se mohou vyskytnout i naprostí operní novicové, svědčí Domingovo "zlaté desatero" čili jakýsi návod k použití opery, v němž Maestro mimo jiné nabádá publikum, aby si rozbalilo bonbony dříve, než se zvedne opona, aby přestalo hovořit při předehře a zamilované pak upozorňuje, že jejich přitulené hlavy brání těm za nimi ve výhledu.
</TEXT>
<HEADING>
Steinbeck jako opera
</HEADING>
<TEXT>
Varšavská Butterfly byla jímavou love story ve velkém stylu, dnes aktuálním tématem vztahu Američanů k jiným, zejména východním kulturám, se režisér Mariusz Trelinski blíže nezabýval. Vnějškovou popisnost nahradil symbolickou gestikulací ve stylu kabuki a dokomponováním tanečních postav, které pohybem "vykládají" děj i emoce. Příznivého ohlasu se u amerického publika dočkal výtvarník Boris F. Kudlicka (u nás známý z nastudování Ebenova Jeremiase): lesklá podlaha, evokující rozsáhlou vodní hladinu, po níž pozvolna "proplouvají" čluny, jasným i temným nasvícením vyjadřovala změny nálad, ústící do "nekonečného" rudého prostoru s černým měsícem. Pěvecké výkony však až tak velkolepé nebyly. Americkou zálibu ve velkých hlasech naopak téměř beze zbytku naplnila Piková dáma především díky trojici Plácido Domingo (Heřman), Galina Goršakova (Líza) a Jelena Obrazcova (Hraběnka). Jinak to bylo poctivé, německy důkladné nastudování v tradičním duchu, bez krkolomností, ale i bez výbojů, dotažené z hlediska historické repliky kostýmů a detailního vypracování hereckých akcí věrně popisujících situace do perfektní (a zřetelně velmi nákladné) podoby - taková je zřejmě americká představa o operním ráji. Bizetovu Carmen tentokrát umělecký šéf Domingo dirigoval, ale špatně. Jennifer Larmore měla pěkný mezzosoprán, impulsivní cikánka to ale rozhodně nebyla, Fabio Armiliato americké publikum oslňoval tenorovými výškami, jako Don José však na jevišti působil toporně. Scéna konvenční, režie bez nápadu, obojí zápasící s velkým jevištěm, někdy až diletantsky. Z našeho pohledu typická promarněná šance: vynaložené prostředky, jistě nemalé, bylo možné využít účelněji, včetně lidských zdrojů. Představení kladlo nepříjemné otázky o vztahu mezi tvořivostí a nouzí, tj. zda určitá míra stresu není pro tvůrčí proces podmínkou. A také o snobismu a vlivu reklamy. Evropan velmi intenzivně vnímá, v míře, kterou si opravdu předem nelze představit, pravdivost a šíři poučky o tom, že v Americe je možné skutečně všechno. Rigoletta, jediné (!) operní představení za celou sezonu v Columbii (městě uprostřed Ameriky, velikostí srovnatelném s Libercem), předvádělo jakési sdružení s hrdým názvem Teatro Lirico d'Europa. Ve skutečnosti šlo o spolek, který bychom u nás s velkou vstřícností nazvali KMČ (Kdo Má Čas) a jejich Rigoletta nepovedenou fraškou. Zkrátka - v Americe je skutečně možné všechno. Stát sice na operní podnikání v Americe téměř nepřispívá, ale soudobou americkou operní tvorbu a její uvádění bedlivě sleduje, vyhodnocuje a dokonce i podporuje, především formou grantů na nové kompozice, inscenace, ale třeba také na iniciativy pro zvýšení návštěvnosti. Floydova opera z roku 1969 podle románu Johna Steinbecka O myších a lidech patří k těm, které se "chytly", a na žebříčku nejčastěji uváděných amerických oper si udržuje třetí příčku. Není se co divit - drsný příběh o americkém snu, který se změní v tragédii, nepřekračuje konvence eklektického verismu, nostalgicky imituje americké lidové žánry a neklade velké nároky na provedení.
</TEXT>
<HEADING>
Proflákaná minuta stojí stejně jako plně využitá
</HEADING>
<TEXT>
Inscenace ve stylu "kapitalistického ultra-realismu" s profesionálně perfekcionistickým výkonem Michaela Henricka v roli mentálně retardovaného hromotluka Lennieho lámala americká srdce. Americkou zkušenost nelze jednoduše na naše poměry přenést. Vychází z celého systému - a ten je jiný. Tržní. A to i v opeře. Ta zkušenost je poměrně drsná, protože stát přispívá na operu méně než jedno procento, ale je třeba uznat, že některé prvky jsou oproti našim zvyklostem "spravedlivější". Vnášejí do operní krajiny jednoduchá pravidla, která nemohou nahradit recenzenti ani grantové komise. V širším pohledu jsou to souvislosti vztahující se k podílu státu na rozvoji kultury, k pojetí veřejné služby a celkově pak k fungování občanské společnosti. Nicméně je třeba uznat, že prostředky na kulturu poskytované systémem naším jsou v tomto srovnání docela slušné - nabízí se však diskuse o efektivitě jejich vynakládání. Konkurenční tržní prostředí je prostor, který u nás zatím v praxi kamenných operních divadel (ovšem zdaleka nejen jich) neexistuje. Nelze srovnávat nesrovnatelné, ale základní podmínkou jsou bezesporu profesní standardy. A drsné zákonitosti tržního kapitalismu velí, že proflákaná minuta práce (zkoušky, pronájmu prostor a techniky, ale i orchestru a umělců vůbec atd.) stojí stejně jako ta plně využitá.
</TEXT>
<HEADING>
Realizovat lze jen to, nač máte peníze
</HEADING>
<TEXT>
Je nepředstavitelné, že v USA by města velikosti Brna mohla mít vlastní profesionální vícesouborová divadla nebo že by zde pěvec (nebo třeba dirigent) získal pracovní smlouvu bez časového omezení. Naprosto nemyslitelné pak je, že by v tomto prostředí mohl management divadla nebo inscenátoři získat prostor k realizování svých představ prakticky bez osobního rizika, jako se tomu děje v našem dotovaném divadelním systému. Něco jiného ovšem je, pokud se chcete opeře věnovat ne jako zdroji obživy, ale jako dobrovolné činnosti - pak se v USA vaší aktivitě meze nekladou. Po pobytu v USA lze také lépe pochopit důvod, proč americké a jiné agentury pořádají v Evropě (včetně ČR) nejrůznější operní workshopy, jichž se na vlastní (vysoké) náklady účastní především Američané. Evropské prostředí je jakousi tvůrčí dílnou, školou a současně certifikátem, umožňujícím, aby ti nejlepší dosáhli na šanci uchytit se na americkém operním trhu či dokonce přímo v Evropě. Pokud se ovšem nespokojí s tím, že živit se musejí něčím jiným a operu mohou pěstovat jen jako náročného koníčka. Problémy, v Evropě vnímané trochu hystericky jako existenciální, mají v USA srozumitelný rozměr existenční: můžete realizovat jen to, nač máte peníze. Varováním pro ortodoxní zastánce tržního kapitalismu však zůstává, že výsledkem tlaku tržního prostředí nemusí být špičková kvalita; odborník musí poctivě konstatovat, že po Carmen vKennedyho centru dirigované Plácidem Domingem odchází překvapen, neboť v Brně, Ostravě atd. viděl lepší.
Je nepředstavitelné, že v USA by města velikosti Brna mohla mít vlastní profesionální vícesouborová divadla nebo že by zde pěvec (nebo třeba dirigent) získal pracovní smlouvu bez časového omezení. Naprosto nemyslitelné pak je, že by v tomto prostředí mohl management divadla nebo inscenátoři získat prostor k realizování svých představ prakticky bez osobního rizika, jako se tomu děje v našem dotovaném divadelním systému. Něco jiného ovšem je, pokud se chcete opeře věnovat ne jako zdroji obživy, ale jako dobrovolné činnosti - pak se v USA vaší aktivitě meze nekladou. Po pobytu v USA lze také lépe pochopit důvod, proč americké a jiné agentury pořádají v Evropě (včetně ČR) nejrůznější operní workshopy, jichž se na vlastní (vysoké) náklady účastní především Američané. Evropské prostředí je jakousi tvůrčí dílnou, školou a současně certifikátem, umožňujícím, aby ti nejlepší dosáhli na šanci uchytit se na americkém operním trhu či dokonce přímo v Evropě. Pokud se ovšem nespokojí s tím, že živit se musejí něčím jiným a operu mohou pěstovat jen jako náročného koníčka. Problémy, v Evropě vnímané trochu hystericky jako existenciální, mají v USA srozumitelný rozměr existenční: můžete realizovat jen to, nač máte peníze. Varováním pro ortodoxní zastánce tržního kapitalismu však zůstává, že výsledkem tlaku tržního prostředí nemusí být špičková kvalita; odborník musí poctivě konstatovat, že po Carmen vKennedyho centru dirigované Plácidem Domingem odchází překvapen, neboť v Brně, Ostravě atd. viděl lepší.
</TEXT>
</DOC>
<DOC>
<DOCID>LN-20021128088</DOCID>
<DOCNO>LN-20021128088</DOCNO>
<DATE>11/28/02</DATE>
<TITLE>
Hudební divadlo Karlín uvádí 11. prosince ve svém dočasném působišti, Kongresovém centru, první premiéru letošní sezony muzikál Johna Kandera, Freda Ebba a Boba Fosse Chicago.
</TITLE>
<GEOGRAPHY>PRAHA</GEOGRAPHY>
<TEXT>
Muzikálový vaudeville Chicago vznikl podle stejnojmenné hry Maurine Dallasové-Watkinsové, která byla poprvé uvedena v roce 1926. Na karlínské scéně jej nastudoval režisér Petr Novotný, dirigentem je Arnošt Moulík a v hlavních rolích se představí Tereza Duchková, Simona Postlerová a Ladislav Županič. Muzikál, stejně jako hra, čerpá námět z prostředí chicagských gangsterů dvacátých let, postavy příběhu (libreto Fred Ebb a Bob Fosse) žijí dvojí život jeden ve vaudevillu a druhý v prostředí věznice. Zločiny sedmi žen vězeňkyň jsou vylíčeny s nadsázkou a smyslem pro černý humor. Satirické ladění jde dobře dohromady s vaudevillovými skeči, jazzem inspirovanými písněmi a revuálními tanečními výstupy. Muzikál měl premiéru v roce 1975 v New Yorku v režii a choreografii Boba Fosse. Tento tvůrce je českým divákům mj. znám i jako režisér slavného Kabaretu s Lizou Minelli či autobiograficky laděného snímku All That Jazz. Režisér Petr Novotný nastudoval Chicago již jednou - ve Státním divadle Ostrava v roce 1990. "Mám pocit, že jsem tenkrát neuměl spoustu věcí doslovit," prohlásil o svém návratu. Ladislav Županič, představitel zkorumpovaného advokáta Billyho Flynna, soudí, že Chicago je opět velmi aktuálním titulem. "Teď když u nás 'frčí' tržní ekonomika, připadám si někdy jako v Chicagu dvacátých let. Když se někdo naučí kličkovat mezi zákony jako moje postava a lidé se nechají manipulovat, může se stát, že zvítězí ta špatná strana. To se děje v celém svobodném světě, ale nemělo by to překračovat únosnou míru," uvedl. Županič také vyzdvihnul originální humor muzikálu. "Také se dotýká dnešní doby a to je pro diváky vždycky přitažlivé." Dirigent Arnošt Moulík připomněl, že skladatel Kander má obrovský cit pro kolorit prostředí a skvělé hudební nápady. "V Chicagu se inspiruje jazzem, ale jsou tu i názvuky, připomínající songy Kurta Weilla. Kander je v muzikálovém světě stále úspěšný a já se k jeho dílům rád vracím," uzavřel.
PRAHA - Muzikálový vaudeville Chicago vznikl podle stejnojmenné hry Maurine Dallasové-Watkinsové, která byla poprvé uvedena v roce 1926. Na karlínské scéně jej nastudoval režisér Petr Novotný, dirigentem je Arnošt Moulík a v hlavních rolích se představí Tereza Duchková, Simona Postlerová a Ladislav Županič. Muzikál, stejně jako hra, čerpá námět z prostředí chicagských gangsterů dvacátých let, postavy příběhu (libreto Fred Ebb a Bob Fosse) žijí dvojí život jeden ve vaudevillu a druhý v prostředí věznice. Zločiny sedmi žen vězeňkyň jsou vylíčeny s nadsázkou a smyslem pro černý humor. Satirické ladění jde dobře dohromady s vaudevillovými skeči, jazzem inspirovanými písněmi a revuálními tanečními výstupy. Muzikál měl premiéru v roce 1975 v New Yorku v režii a choreografii Boba Fosse. Tento tvůrce je českým divákům mj. znám i jako režisér slavného Kabaretu s Lizou Minelli či autobiograficky laděného snímku All That Jazz. Režisér Petr Novotný nastudoval Chicago již jednou - ve Státním divadle Ostrava v roce 1990. "Mám pocit, že jsem tenkrát neuměl spoustu věcí doslovit," prohlásil o svém návratu. Ladislav Županič, představitel zkorumpovaného advokáta Billyho Flynna, soudí, že Chicago je opět velmi aktuálním titulem. "Teď když u nás 'frčí' tržní ekonomika, připadám si někdy jako v Chicagu dvacátých let. Když se někdo naučí kličkovat mezi zákony jako moje postava a lidé se nechají manipulovat, může se stát, že zvítězí ta špatná strana. To se děje v celém svobodném světě, ale nemělo by to překračovat únosnou míru," uvedl. Županič také vyzdvihnul originální humor muzikálu. "Také se dotýká dnešní doby a to je pro diváky vždycky přitažlivé." Dirigent Arnošt Moulík připomněl, že skladatel Kander má obrovský cit pro kolorit prostředí a skvělé hudební nápady. "V Chicagu se inspiruje jazzem, ale jsou tu i názvuky, připomínající songy Kurta Weilla. Kander je v muzikálovém světě stále úspěšný a já se k jeho dílům rád vracím," uzavřel.
</TEXT>
</DOC>
<DOC>
<DOCID>LN-20021128089</DOCID>
<DOCNO>LN-20021128089</DOCNO>
<DATE>11/28/02</DATE>
<TITLE>
Dnes bude v Brně slavnostně předána Cena Jindřicha Chalupeckého za rok 2002
</TITLE>
<TEXT>
Letošní laureát Ceny Jindřicha Chalupeckého, určené mladým českým výtvarníkům do 35 let, bude vyhlášen dnes večer v brněnském Domě umění. Součástí programu je i IV. Výtvar - ples výtvarníků a milovníků umění.
BRNO - Vyhlášení výsledků soutěže předcházejí v posledních letech výstavy finalistů, na kterých mohou diváci posoudit kvalitu užšího výběru i konečné rozhodnutí poroty. Ta letos vybírala ve složení Vladimír Beskid, Charlotta Kotíková, Magdalena Jetelová, Jiří Příhoda, Jiří Ševčík, Christopher Tannert (ředitel Künstlerahsus Bethanien v Berlíně) a Jonathna Watkins (ředitel The IKON Gallery v Birminghamu). Vítěz získá měsíční pobyt v USA, příspěvek na realizaci nového projektu nebo katalogu, 50 000 Kč od generálního partnera (British American Tobacco) na podporu další umělecké aktivity. Mladí umělci, možná i pod tlakem výrobců a prodejců elektronických médií, dnes stále více pracují s digitálními přístroji, vizuální a zvukové informace upravují v počítačích, vstupují do prostoru světové počítačové sítě. Dokládají to i práce čtyř letošních finalistů Ceny Jindřicha Chalupeckého.
</TEXT>
<HEADING>
Hra s vlastní identitou
</HEADING>
<TEXT>
Markéta Baňková (1971) studovala grafiku a nová média na Akademii výtvarných umění v Praze (1989 1997). Po tradičních začátcích (kresba, grafika, koláž, asambláž) se od poloviny 90. let věnuje počítačové tvorbě, vystavuje na internetu (domovská stránka - www.bankova.cz). Půl roku pravidelně chatovala, zahrávala si se změnou své identity. Založila dva počítačové projekty. Její nekonečná nebo spíš dosud neukončená internetová kniha Město, inspirovaná Krvavým románem Josefa Váchala, je strukturovaná jako hypertext s mnoha větvemi a odbočkami. Čtenář může - podobně jako ve slavném kinoautomatu - spolurozhodovat o osudech dívčí hrdinky Růženky Šetkové. V roce 1999 během tříměsíčního stipendijního pobytu v New Yorku (International Studio Program) fotografovala a nahrávala hovory lidí a zvuky velkoměsta. Výsledkem jsou deníkové internetové stránky "zachycující specifickou atmosféru" metropole. Návštěvník Mapy New Yorku (www.nycmap.com) může procházet ulicemi, cestovat metrem, vstoupit do některých budov, "aniž by musel vytáhnout paty z pohodlí domova" (Martina Pachmanová, 2000). Do soutěže se přihlásila sama. Zatím poslední dílo Markéty Baňkové - digitální film Smysly života - má v Brně premiéru.
</TEXT>
<HEADING>
Technický romantik
</HEADING>
<TEXT>
Federico Díaz (1971) ukončil pražskou Akademii výtvarných umění v roce 1997, diplomovou práci Tacuczanczan, nazvanou podle argentinského boha pohybu, vystavil na Staroměstské radnici. Pohyb - skutečný, myšlenkový i virtuální - je základní Díazovo téma. Federico Díaz je romantik využívající nejmodernější techniku a technologie. Uvažoval například o vybudování polyfunkčního centra E-Area. Jedním z cílů vědeckovzdělávacího střediska mělo být udržení spojení člověka a přírody. Počítače se měly stát nástrojem k zachycení jevů unikajících dosud našim nedokonalým smyslům. Interaktivní instalací Generatrix (Generatrix je název samovznikajících organismů) se zúčastnil výstavy Evropa 2000, konec století, zárodek budoucnosti v Miláně. Pomocí computerových programů přetvářel zvukové (návštěvnické) podněty do proměnlivých, organicky působících tvarů, rodících se a hned zase zanikajících vyvřelin, barevných bublin a koulí. Jako vstupy do počítačových programů by v budoucnu rád přímo zapojil lidské myšlenky, city a pocity, skryté duševní pochody, hnutí mysli projevující se navenek jenom ve výjimečných případech. Projekt E-forum by měl ve spojení s Genatrixem a s maximálním využitím internetu zmapovat celou lidskou mentální síť. Při realizaci vizionářských představ spolupracuje s řadou odborníků (pracovní tým E-Area). Lenka Klodová (1969) studovala na Pedagogické fakultě v Ostravě (1987 - 1990) a na Vysoké škole uměleckoprůmyslové v Praze (1990 1997), kde od roku 2000 působí jako odborná asistentka v Ateliéru veškerého sochařství prof. Kurta Gebauera. Od poloviny 90. let se zúčastnila mnoha společných výstav a projektů, loni například Matky a otcové, Slepená intimita a Má vlast v Praze nebo Femme fatale v Kutné Hoře. Vytvořila několik rozměrných plastik připomínajících poetiku 60. let, konkrétní či experimentální poezii. Ještě na škole realizovala světlený, binárně proměnlivý nápis BOŽENA (bože - žena), loni v prosinci předala městu Neratovice realizaci Poutní místo, kamenné sloveso MILUJI na umělém kopci na kraji neratovického sídliště. Ručně opracované vztyčené bloky připomínají svými rozměry (výška 3 metry) menhiry, megalitické stavby. Ještě více ale zaujala výtvarně komentovanými fotografiemi. Stránky z pornografických časopisů proměňuje v dětské omalovánky a vystřihovánky, nahé ženy ve vyzývavých pozicích zakrývá děravými ubrousky nebo přemalovává národními kroji. V roce 2000 vytiskla parodický magazín Bříza 1/2000 (větve stromů vypadají na aranžovaných snímcích jako nahé ženské nohy), letos na stejném principu realizovala mužský protějšek - magazín Komín. Lenka Klodová vstupuje svými díly do veřejných prostorů, zkoumá nejasné morální hranice, míru upřímnosti, falešnosti a tolerance.
</TEXT>
<HEADING>
Zveřejněné pohledy do soukromí
</HEADING>
<TEXT>
Markéta Othová (1968) studovala na Vysoké škole uměleckoprůmyslové v Praze (1987 - 1993). Spolupracuje s okruhem studia a nakladatelství Divus, s Ivanem Mečlem spoluzakládala a profilovala stejnojmenný časopis. Od roku 1994 realizuje některé projekty s francouzským fotografem Pierrem Daguinem. Vystavuje od začátku devadesátých let, u nás i v cizině. Soustředěně zkoumá dvě výtvarné formy - vytváří abstraktně působící obrazy a experimentuje s fotografií. Zaznamenává obyčejné věci, běžné situace, jaké často míjíme bez povšimnutí - prostory bytu, městská prostranství, přírodní zákoutí, sama sebe. Úzkostlivě se přitom vyhýbá efektním námětům, technickým fintám a samoúčelnostem. Zveřejněné pohledy do soukromí jsou jakoby důvěrně známé a zároveň dál tajemné, intimní a přitom cudné. Vždy mají silný (silně cítěný či tušený) obsah, nadosobní přesah, obecnou platnost. Vybrané do řad a malých celků se stávají metaforickým vyjádřením pohybu, životní pouti. Práce Markéty Othové mají od začátku značný ohlas mezi teoretiky umění. Příští rok jí bude - jako jediné ze čtveřice finalistů - pětatřicet, má tedy poslední příležitost k získání prestižní ceny.
Nositelé Ceny Jindřicha Chalupeckého
1990 - Vladimír Kokolia
1991 - František Skála
1992 - Michal Nesázal
1993 - Martin Mainer
1994 - Michal Gabriel
1995 - Petr Nikl
1996 - Kateřina Vincourová
1997 - Jiří Příhoda
1998 - Jiří Černický
1999 - Lukáš Rittstein
2000 - David Černý
2001 - Tomáš Vaněk
</TEXT>
</DOC>
<DOC>
<DOCID>LN-20021128090</DOCID>
<DOCNO>LN-20021128090</DOCNO>
<DATE>11/28/02</DATE>
<TITLE>
V Praze je otevřena výstava malíře Josefa Jíry
</TITLE>
<TEXT>
Galerie Bayer a Bayer a Královská kanonie premonstrátů na Strahově pořádají v prostorách starobylého kláštera reprezentativní výstavu Josefa Jíry.
PRAHA - Nejde přímo o retrospektivu, ve třech románsko-gotických sálech a v části křížové chodby se však v jasně uspořádaných celcích představují obrazy, kresby i grafické listy z dlouhého období od doby zrání až do současnosti. Když návštěvník přijde ve chvíli, kdy se již začíná stmívat, přivítá jej působivě nasvícený umělcův Betlém umístěný v rajském dvoře. Jeho moderní výtvarná forma je velmi přesvědčivá a podtrhuje obsah příběhu narození Krista. Výstavu otevírá v čele vstupní chodby umístěný obraz Kalvárie s rouškou (1979), který malíř věnoval Strahovskému klášteru. Z malby lze vyčíst autorův smysl pro hodnoty přinášené po staletí rozvíjenou tradicí. Vyzařuje z ní hluboká pokora, úcta k základním a nezpochybnitelným etickým hodnotám. Přitom se v ní odráží Jírovo vidění světa a cit pro dobu. S ním souvisí způsob ztvárnění, smysl pro skladbu tvarů i barev, pro stavbu prostoru a vyvážení všech výrazových prvků. Spojuje se tu síla křesťanských idejí s drsností, povrchností a těkavostí dnešního způsobu života. V ambitu je instalován také soubor komorních obrazů čtrnácti zastavení, připomínajících svou výrazovou silou středověké deskové malby. Přitom má typické znaky současnosti s jejím bořením dosavadních předělů a hranic a neustálým zkoušením netradičních technik, které odpovídají současnému myšlení. Josef Jíra sice užívá klasické výtvarné postupy, ale oživuje je koláží či asambláží. Jeho tvorba citlivě navazuje na odkaz lidového umění s jeho upřímností a básnivostí. Umělcovy expresivně laděné obrazy připomínají svou zářivou barevností (stejně jako Rouaultovy malby) staré chrámové vitráže. Ve své výrazové přesvědčivosti souznějí s až syrovou prostotou a přitom stavební čistotou výstavních sálů. Expozice sahá až do šedesátých let, kdy Josef Jíra dospěl k vyjádření formou jednoduchých a přitom působivých znaků (Ztracené symboly, 1965). Návštěvníky jistě osloví také obrazy z cyklu Oči (např. Úzkost, 1978). Jedním z nejsilnějších vystavených obrazů je Pocta K. J. Erbenovi (1978), s jehož baladami našel malíř společnou strunu. Některé obrazy vypovídají také o jeho soukromí a prostředí, s nímž je spjat a které výrazně ovlivňuje jeho projev (Maloskalský ateliér - doma, 1977 1982). Josef Jíra je autor, jehož tvorba, rozvíjená po několik desetiletí, rozhodně stojí za pozornost. Navazuje na stále živý odkaz českého expresionismu, představovaného od počátku dvacátého století řadou velkých osobností počínaje Kubištou a Fillou a konče Bauchem. Výstava je sice rozsáhlá, ale přesto ukazuje jen malou část umělcovy rozsáhlé tvorby. Je vymezena naznačenými tematickými okruhy, které jsou však pro Jíru velmi důležité. V instalaci se rozvíjejí příběhy související s vývojem lidské civilizace i s nekonečností vesmíru, s věčnými otázkami po smyslu naší existence. Dokresluje ji dokumentární film, který ukazuje kraj, v němž malíř žije a v němž tráví převážnou část roku. Nahlédneme do jeho ateliéru na Malé Skále a také do galerie v Boučkově statku, jejíž zřízení spolu s přáteli prosadil. V ní se představuje tvorba osmdesáti významných osobností českého a slovenského umění. Film přibližuje také Jírovy netradiční názory na život. Zdůrazňuje jeho kritické postoje k materialistickým výkladům světa a přesvědčení o nezbytnosti víry, která však nesmí být omezována žádnými neměnnými pravidly.
</TEXT>
</DOC>
<DOC>
<DOCID>LN-20021128091</DOCID>
<DOCNO>LN-20021128091</DOCNO>
<DATE>11/28/02</DATE>
<GEOGRAPHY>LONDÝN</GEOGRAPHY>
<TEXT>
Deset let pracovali odborníci z Národní galerie v Londýně na odhalení metod, jakými tvořili velcí mistři renesance svá plátna. Nyní výsledky zveřejnili v expozici, která je přístupná do 16. února 2003. Pod infračervenými paprsky kamery namířené na slavnou Rafaelovu Madonu s dítětem a Janem Křtitelem z roku 1510 se před zraky vědců objevily věci, které předtím spatřil jen tvůrce sám. Pod malbou vystoupily přípravné tahy Rafaelova štětce, podle nichž potom plátno zhotovil. Podle názoru odborníků jsou náčrty Rafaela, Breughela či Cranacha staršího samy o sobě uměleckými díly. "Některé z nich jsou nesmírně svobodné, zatímco jiné působí velmi mechanicky," charakterizovala v rozhovoru pro BBC badatelka Rachel Billingeová. "Vědělo se, že si velcí mistři nejdříve kreslili uhlem hrubý náčrt, ale přesný postup při vzniku plátna jsme neznali." Největší překvapení prý vědce čekalo, když namířili infračervenou kameru na Pontormův obraz Josefa a Jakoba v Egyptě datovaného 1518. Ukázalo se, že italský malíř celou kresbu zrcadlově otočil. "Kdyby ponechal původní rozvržení, obraz by působil nevyváženě," vysvětlila Billingeová.
</TEXT>
</DOC>
<DOC>
<DOCID>LN-20021128092</DOCID>
<DOCNO>LN-20021128092</DOCNO>
<DATE>11/28/02</DATE>
<TEXT>
Sochař a řezbář má do konce prosince výstavu ve foyeru Besedního domu. Osmadvacet děl (na snímku Oběť) představuje práci z posledních téměř třiceti let. Nejstarší, Loď bláznů, vznikla v roce 1985. Výstava je přístupná denně od 9 do 17 hodin z Komenského náměstí. V lednu a únoru bude přesunuta do Lince.
</TEXT>
</DOC>
<DOC>
<DOCID>LN-20021128093</DOCID>
<DOCNO>LN-20021128093</DOCNO>
<DATE>11/28/02</DATE>
<TITLE>
Na Fidlovačce uvádějí oblíbenou Gogolovu komedii Ženitba
</TITLE>
<TEXT>
Šampaňské a kaviár provázely na Fidlovačce premiéru Gogolovy Ženitby. Divadlo tak připomnělo typicky ruskými produkty 85. výročí VŘSR, které svobodně "oslavilo" oblíbenou komedií inscenovanou bez jakýchkoliv jinotajů.
Ruské prvky v představení samozřejmě nechybějí, vnáší je sem i nápaditá hudba Ondřeje Brouska, ale především tu vládne atmosféra váhavosti, pohodlnosti a jakési všeobecné pasivity, která aktéry ochromuje. Určujícím výtvarným prvkem inscenace je postel, nejoblíbenější místo Podkolatova, ale také Agáty, která zde udílí audienci svým nápadníkům. V posteli se tady žije, řeší se v ní věci závažné i nicotnosti, je to pevné a neselhávající útočiště před rušivým světem venku. Režisér Juraj Deák ovšem přesně a často originálně rozehrává i všechny další situace, někdy ale až tak důkladně, že trochu ztrácí cit pro míru (například nekonečná citace ruštiny), a tím bohužel i vnitřní rytmus inscenace. Publikum pak možná až příliš soucítí s Podkolatovovou letargií a má co dělat, aby ho nenásledovalo. Je to škoda, protože Deák dokázal dát Ženitbě čirou komediálnost a neztratit přitom ani pochopení pro její aktéry. Navíc projevil cit pro možnosti nuselského souboru a mohl tak založit inscenaci na solidních hereckých výkonech. I když hlavním hrdinou Ženitby je starý mládenec Podkolatov, pro svatbu ho - ovšem pouze dočasně - nadchne jeho ženatý přítel Kočkarev. Na Fidlovačce je jeho představitel Pavel Nečas hnacím motorem všeho dění. Až zoufale se chce pomstít dohazovačce Tekle za to, že mu navlékla chomout ženáče, a svoje manželské "štěstí" si odreagovává právě na Podkolatovovi. Když líčí příteli slasti manželského života, jeho výraz i tón hlasu svědčí o tom, jak podařeně lže. Nečas vyvíjí až urputnou energii, aby dosáhl svého cíle, vemlouvá se, intrikuje, ale všechny jeho akce jsou nakonec odsouzeny k nezdaru. Podkolatov Václava Svobody totiž přes naivně důvěřivý pohled odolává všemu pomalou rozšafností, rozkošnickou leností a zvláštní nekontaktností, kterou už sám nedokáže změnit. Z nesourodé skupiny ženichů vyniká golemovitý Nenažraný Zdeňka Maryšky, obhroublý počtář, který svou pseudodůstojnost podtrhává hlasitým říháním. Droboučká, mladinká Agáta Zuzany Vejvodové je sice hloupá husička, i když ji však režisér občas posune do grotesknější polohy, v závěru divák musí tu sice komickou a nepatřičnou, ale také najednou osamocenou a zklamanou nevěstu politovat. Mimo svůj herecký typ je obsazena Monika Kobrová, která nehraje Teklu jako bodrou dohazovačku, ale je vědomým protipólem Kočkareva. Stejně jako on vtrhává energicky na jeviště, všechno zde rozvíří, zatančí, zazpívá, zakouzlí, ale nikam to nevede. Jako by apatie, která se Gogolových postav zmocňuje, už byla životním postojem, který nic a nikdo nemůže změnit.
Nikolaj Vasiljevič Gogol: Ženitba
Překlad: Leoš Suchařípa
Režie: Juraj Deák
Scénografie a kostýmy: Milan David a Eva Bellefeuille
Hudba: Ondřej Brousek
Divadlo Na Fidlovačce Praha
Premiéra 7. listopadu 2002
</TEXT>
</DOC>
<DOC>
<DOCID>LN-20021128094</DOCID>
<DOCNO>LN-20021128094</DOCNO>
<DATE>11/28/02</DATE>
<TITLE>
Na polemiku pracovníka Ústavu pro jazyk český AV ČR Josefa Šimandla s redaktorem Lidových novin Jaromírem Slomkem (LN 21. 11. 2002) reaguje překladatel z angličtiny Pavel Medek.
</TITLE>
<TEXT>
Jak vpravdě na hlavu postavených časů jsme se to dočkali, když reprezentanti Ústavu pro jazyk český, kteří by z titulu svého postavení měli jako Kerberové (v tomto případě ovšem možná spíše Kerberosové) bdít nad správností a čistotou rodné řeči, naopak nabádají veřejnost ke zjevným (a dodávám zvrhlým) prohřeškům proti jejím kodifikovaným pravidlům a snahu o její obranu opovržlivě kvalifikují jako snobismus! Dodávají tak zmíněné instituci kuriózní nádech orwellovských ministerstev. A prohlašuje-li se za snobismus dodržování gramatických pravidel, chybí jen krok k tomu, abychom za stejný snobismus prohlásili dodržování pravidel silničního provozu. Porušování gramatiky se bohužel na rozdíl od porušování dopravních předpisů nepokutuje. Ale zpět k meritu (či meritumu) věci. Pravidla českého pravopisu zacházení s cizími slovy upravují poměrně jasně a ani jejich nejvolnější výklad nepovolí použití tvaru Centrumu či centrumu. Naprosto nepodložený útok na rozlišovací práh pana Slomka se po důkladném přečtení celého příspěvku obrací proti autorovi samému. Musí-li při otázce, co dávají v Kosmu, pracně uvažovat, zda tazatel míní kino, nebo hvězdný prostor kolem nás, je to s jeho rozlišovacím prahem mírně řečeno na pováženou a berlička dvojího skloňování mu stejně nepomůže. Navíc vyvstává skutečně zajímavá otázka, podle jakého vzoru by se páně Šimandlovo Centrum mělo skloňovat. Pokud je mi známo, současná česká gramatika vhodný vzor nenabízí. Nebo se snad v tomto pojetí Centrum mění na maskulinum (možná něco jako "Centralnyj univerzalnyj magazin")? A nebo prostě žádný vzor nepotřebujeme, můžeme si s češtinou dělat, co chceme, a Slovník spisovného jazyka českého zahodit do kanálu? Nutno ovšem dodat, že mě uvedený přístup pana Šimandla až tolik nepřekvapuje. Mám ještě v živé paměti jiného člena téže ctihodné instituce, který diskutabilní (a podle mne nesprávné či přinejmenším nevhodné) zkrácení tvarů jako špion, balon atd. obhajoval vskutku svérázným argumentem, že v tržnici nám nápisy také nabízejí "čerstvé citrony". Onu "úroveň ponku a stáje" Václava Černého (a Jaromíra Slomka) bych tedy rozšířil o "úroveň tržiště".
</TEXT>
</DOC>
<DOC>
<DOCID>LN-20021128095</DOCID>
<DOCNO>LN-20021128095</DOCNO>
<DATE>11/28/02</DATE>
<TITLE>
Kulturní diář Jaromíra Slomka
</TITLE>
<TEXT>
Divil jsem se letos v únoru, že po čtyřiceti letech byla z hrobu na jednom pražském hřbitově vyzdvižena urna s popelem Vlasty Buriana a přenesena na jiné, "lepší" pohřebiště. Snaha soustředit české velikány do jednoho místa mi připadá zbytečná, navíc marnotratná. Dnes zjišťuji, že počínání Burianových ctitelů až za hrob mělo vlastně evropské parametry, jen zmenšené v příslušném měřítku pro českou kotlinu. Francouzi se rozhodli vykopat z venkovského hrobu rakev Alexandra Dumase a "po pětidenních obřadech a poctách" ji uložit do pařížského Panthéonu. V sobotu u toho bude sám francouzský prezident. No prosím, tak i "sladká Francie"... Čím větší národ, tím větší pošetilosti?
Amarylka krásná paní, cesmína kanárská, čtyřvous huňatý, diplázium chvostnaté, hojník tenerifský, jehlice nejužší, justicie yzopolistá, kanarína kanárská, líčidlo dvoudomé, nahoplod desetimužný, smil bavlníkový, přestup drsný, zvonek západní... Kapesní atlas Květena Kanárských ostrovů byl přeložen z němčiny a nakladatelstvím Academia vržen na český trh. Příručka, smějí-li soudit laické oči, je to solidní, pečlivě zpracovaná (Peter a Ingrid Schönfelderovi), zodpovědně přeložená (Zdeňka Slavíková, Renata Táborská). Zase se jednou potkaly kvalifikace a láska k věci. Pěkný papír, výhradně barevné fotografie více než pěti set druhů rostlin, vzorný tisk a pevná vazba, to vše si říká o pochvalu. České vydání Květeny Kanárských ostrovů si dovedu představit i s vročením třeba 1982. Jenže! Tehdy by šlo o čistě odbornou, tématem odtažitou práci, adresovanou patrně jen botanikům zabývajícím se aralkovitými, brutnákovitými či koulenkovitými. Radostně si uvědomuji, že dnes je to příručka pro širokou veřejnost. Ano, ve světě již rozkoukaní turisté se vypravují ze svobodného Česka na "Kanáry" skoro tak hojně, jako před dvaceti lety vyráželi rukojmí "reálného socialismu" ze zadrátovaného Československa na Balaton, Rujanu či Picundu.
Na besedu s pražskými studentkami a studenty žurnalistiky přišla předvčírem paní Slávka Peroutková. Do budovy Fakulty sociálních věd UK dorazila dřív než učitel, který ji tam pozval, a tak vstoupila do učebny, aniž ji kdo mladým posluchačům představil. Nenápadně se posadila a trpělivě čekala. Až do začátku debaty zůstala nepoznána - informace, že přijde osmdesátiletá paní, nepřiléhala k reálnému obrazu šarmantní dámy, ženy roztomile noblesní. Není mnoho poúnorových exulantů, kteří se počátkem 90. let vrátili domů natrvalo. A není mnoho lidí, jejichž mluvu po čtyřiceti letech života mimo vlast nepoznamenal byť maličký akcent (vybavuje se mi - co se imunity vůči cizímu přízvuku týče - jen Pavel Tigrid). Jedno i druhé je u paní Peroutkové samozřejmost. Nestala se z ní pietní oprašovatelka vzpomínek na slavného manžela. Umí sice poutavě vypravovat o newyorských létech Ferdinanda Peroutky (třeba jak k nim v roce 1968 přišel na návštěvu Václav Havel a jindy zase jistý Pavel Minařík), nicméně víc žije současností se zvídavě kritickým pohledem člověka duševně mladého sleduje pozorně mimo jiné i tyto noviny, kdysi spjaté s osobností jejího muže. Devátý listopad už je pryč, mám skoro třítýdenní zpoždění, ale přece: paní Peroutková, k těm neuvěřitelným narozeninám hodně zdraví a všechno dobré!
</TEXT>
</DOC>
<DOC>
<DOCID>LN-20021128096</DOCID>
<DOCNO>LN-20021128096</DOCNO>
<DATE>11/28/02</DATE>
<GEOGRAPHY>LONDÝN</GEOGRAPHY>
<TEXT>
Režisér Karel Reisz, který se proslavil zejména na pět Oscarů nominovaným filmem Francouzova milenka, zemřel v Londýně ve věku 76 let. Reisz pocházel z Ostravy a v Británii žil od třinácti let. Dostal se tam jako jedno z několika set židovských dětí, které tam těsně před vypuknutím války odvezl Nicholas Winton. Spolu s Tonym Richardsonem a Lindsayem Andersonem se podílel na vzniku sociálně orientovaného hnutí Free Cinema. Jeho celovečerní debut V sobotu večer, v neděli ráno (1960), v němž se prosadil herec Albert Finney, byl Britským filmovým institutem zařazen na 14. místo stovky nejlepších britských filmů. Od 70. let působil v Hollywoodu, kde natočil snímek Francouzova milenka (1981) s Meryl Streepovou a Jeremym Ironsem. Ten mu kromě oscarových nominací vynesl inominaci na francouzského Césara v kategorii nejlepší zahraniční film. Do jeho filmografie patří i drama z V ietnamu Psí vojáci s Nickem Noltem. V poslední době Reisz působil hlavně v divadle. Před dvěma lety natočil pro televizi BBC jeden z dílů seriálu her Samuela Becketta.
</TEXT>
</DOC>
<DOC>
<DOCID>LN-20021128097</DOCID>
<DOCNO>LN-20021128097</DOCNO>
<DATE>11/28/02</DATE>
<GEOGRAPHY>PAŘÍŽ</GEOGRAPHY>
<TEXT>
Ostatky světoznámého francouzského spisovatele 19. století Alexandra Dumase byly v úterý exhumovány ze hřbitova obce VillersCotterets severně od Paříže, aby mohly být po pětidenních obřadech a poctách v sobotu uloženy do Panthéonu mezi nesmrtelné velikány francouzské vědy a kultury. Pozůstatky autora Tří mušketýrů, Hraběte Monte Christa a více než 300 dalších her a románů se k uložení do Panthéonu dostanou 130 let po Dumasově smrti v roce 1872. Již v úterý hned po exhumaci byla rakev s ostatky vystavena na radnici jeho rodného města Villers-Cotterets, kde mu místní vzdali poctu. Po dalších obřadech proces vyvrcholí v sobotu ceremonií v Panthéonu za účasti prezidenta Jacquesa Chiraka.
</TEXT>
</DOC>
<DOC>
<DOCID>LN-20021128098</DOCID>
<DOCNO>LN-20021128098</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Národní divadlo dnes uvede v Divadle Kolowrat v premiéře novinku Jana Klusáka Bertram a Mescalinda. Do komorního studiového prostoru se s touto humornou aktovkou vrátí i Klusákova kafkovská operní groteska Zpráva pro akademii. "Moje nová opera je pustá taškařice," řekl skladatel. Hudba, v části známá z jeho "opery" napsané kdysi pro Divadlo Járy Cimrmana, využívá řady citátů známých děl. Také text je podle autora "fantasmagorií" na operní libreta. Šéf souboru a režisér inscenace Jiří Nekvasil nazývá Klusákovu novinku hravou koláží a virtuózním hudebním žertem. "Vždy jsem chtěl psát hudbu, při které se lidé smějí. Skončí to dobře," potvrzuje skladatel.
</TEXT>
</DOC>
<DOC>
<DOCID>LN-20021128099</DOCID>
<DOCNO>LN-20021128099</DOCNO>
<DATE>11/28/02</DATE>
<TITLE>
Obrátit výsledek se v Římě podařilo fotbalistům londýnského Arsenalu. Na brzké vedení domácích dokázali hosté vzápětí odpovědět a navrch přidali další dva góly. U všech je podepsán jediný hráč - kanonýr Henry.
</TITLE>
<GEOGRAPHY>PRAHA</GEOGRAPHY>
<TEXT>
Hostujícím týmům se ve včerejších úvodních zápasech osmifinále Ligy mistrů dařilo nadmíru dobře. Inter vyhrál nad Newcastlem v Anglii, kde to Italům dlouhodobě nejde, naopak Arsenal uspěl v Itálii. Barcelona si v Leverkusenu udržela stoprocentní bilanci, jen Valencie dokázala držet doma se svým soupeřem krok a uhrála alespoň remízu. Inter potřeboval necelé dvě minuty, aby v Newcastlu zásluhou Morfea otevřel skóre, a pro domácí to ještě nebylo všechno. Záhy totiž přišli o vyloučeného Velšana Bellamyho, který se daleko od míče ohnal po Materazzim. Pro útočníka, který před dvěma týdny vystřílel v Rotterdamu týmu postup, to byla už druhá červená karta v tomto ročníku.
</TEXT>
<HEADING>
Inter si spravil chuť
</HEADING>
<TEXT>
Inter pak s oslabeným soupeřem neměl problémy a spravil si chuť z prohraného milánského derby. Jeho ofenzivu režíroval Argentinec Crespo. Jeho první gólový pokus ještě skončil na tyči a do sítě jej vrátil teprve jeho krajan Almeyda, ale o deset minut později už mu nikdo nezabránil v tom, aby se s devíti zásahy vyhoupl do čela tabulky střelců. Čtvrtý gól přidal vysílenému soupeři Uruguayec Recoba. Bleskový úvod měl také zápas na Olympijském stadionu v Římě. V brance Arsenalu dostal před lehce zraněným Seamanem znovu přednost Švéd Shaaban, ale po čistém kontu proti Eindhovenu tentokrát jeho neprůstřelnost trvala jen čtyři minuty. Cassano využil jeho nedorozumění s Campbellem a míč uklidil zblízka k tyči. Na radost domácích hráčů se nevydržel dívat Henry a prakticky z protiútoku krásnou střelou zatočil míč do horního rohu Antonioliho branky. V 70. minutě měl Francouz i trochu štěstí, když se k němu od Panucciho odrazil míč, a snadnou střelou z deseti metrů otočil zápas. Vzápětí nádherným trestným kopem dovršil hattrick a pomohl Arsenalu vrátit Italům za Anglii bolestivý výsledek Newcastlu.
</TEXT>
<HEADING>
Barcelona se soustředila na obranu
</HEADING>
<TEXT>
Barcelona v Lize mistrů vyhrála osm zápasů v řadě, ale v Leverkusenu byl její čistý štít dlouho vážně ohrožen. Domácí Bayer nastoupil ve srovnání s ligovými zápasy jako vyměněný a jeho agresivní hra dělala hostům problémy. Barcelona ničím nepřipomínala suverénní tým ze základní skupiny a místo útočné smršti se soustředila na pečlivou obranu. Přesto neuhlídala Bulhara Berbatova, který nikým neatakován poslal po rohu míč hlavou pohodlně do sítě. Trenér Louis van Gaal o přestávce na nepříznivý stav zareagoval dvojím střídáním, na hřiště poslal Saviolu s Riquelmem a argentinští mladíci mu splatili důvěru už po třech minutách. Jejich krajan Placente ztratil na polovině míč, v situaci tři na jednoho si mezi sebou oba náhradníci několikrát přihráli a Saviola akci zakončil přesně.
</TEXT>
<HEADING>
Valencie měla namále
</HEADING>
<TEXT>
Riquelme mohl vzápětí dokonat obrat, ale nedal penaltu. Skóre otočil až Overmars, který v závěru korunoval spolupráci celého útoku. To už byl na hřišti i Jan Šimák, který přišel na deset minut. Barceloně tak chybí jediný zápas k vyrovnání rekordu AC Milán, který zvítězil desetkrát v řadě. Valencie doma v pohárech neprohrála 30 let, ale s Ajaxem měla namále. Zápas dlouho směřoval k bezbrankové remíze, až se Švéd Ibrahimovic v 88. minutě opřel do míče a tvrz Mestalla se začala otřásat v základech. Domácí se v zoufalém náporu nakonec dočkali vyrovnání, když se obranou Ajaxu protáhl Angulo. Nizozemci za bod zaplatili třetími žlutými kartami pro Galáska a Rumuna Chivua, kteří budou Ajaxu příště chybět.
Výsledky Ligy mistrů
</TEXT>
</DOC>
<DOC>
<DOCID>LN-20021128100</DOCID>
<DOCNO>LN-20021128100</DOCNO>
<DATE>11/28/02</DATE>
<TITLE>
Český fotbalista v Moskvě při oslavě gólu málem zlikvidoval rohový praporek
</TITLE>
<TEXT>
Pověst střelce důležitých gólů potvrdil v úterním zápase Ligy mistrů Lokomotiv Moskva Borussia Dortmund útočný hrot hostujícího týmu Jan Koller. Ranou zblízka zajistil chviličku před poločasem vítězství Borussie 2:1, lichotky ovšem jako vždy odmítal.
DORTMUND/PRAHA - Na pečeném kuřátku s bramborovou kaší, což mu připravila jeho přítelkyně Hedvika, si včera v podvečer pochutnával útočník Borussie Dortmund a české reprezentace Jan Koller. Dlouhánovi ze Smetanovy Lhoty, který hned po poledním návratu z Moskvy absolvoval lehký trénink, chutnalo dvojnásob. Po jistém čase totiž opět zajistil Borussii, která prohrála čtyři z pěti posledních zápasů, svou brankou vítězství. Zaznamenal tak již čtyři góly v letošní Lize mistrů.
LN: V pravý čas jste byl na pravém místě a překonal jste gólmana Lokomotivu Moskva Ovčinnikova. Oslavil jste to alespoň pivem před spaním?
Ne, to vůbec, v sobotu hrajeme ligu v Norimberku. Teď na oslavy není čas, musíme se soustředit.
LN: Po vašem vítězném gólu jste radostí udeřil do tyče s rohovým praporkem, praporek spadl a vy jste ho v roli školáčka - kajícníka rychle nasazoval zpátky. Už jste měl žlutou kartu - bál jste se snad druhé, a tím i vyloučení?
Já do toho v euforii praštil, vlaječka spadla a pomezní sudí řekl, abych ji dal zpátky. Strach jsem ale neměl, hlavní rozhodčí se na mě smál, bylo to v pohodě.
LN: Hráli jste při teplotě minus pět stupňů, měl jste rukavice. Byla vám zima?
Kdepak, měl jsem i teplé punčocháče. Na podobné podmínky jsme zvyklí.
LN: První gól ale dal domácí Lokomotiv - nezačaly se vám hlavou honit myšlenky, že série nevalných výsledků Borussie pokračuje?
To ne, pořád bylo dost času na to, abychom výsledek zvrátili. A měl jsem pravdu, po Rosově (Tomáš Rosický pozn.) centru jsme hned za dvě minuty vyrovnali. Čekal jsem, že centr půjde na mě, pak to šlo dál, myslel jsem, že do autu, ale najednou se tam objevil Frings a jeho hlavička byla přesná.
LN: V sobotu jste v bundeslize prohráli na půdě Wolfsburgu 0:2, nyní jste na čtvrtém místě tabulky. Bylo těžké zvednout hlavu v důležitém prvním zápase osmifinálové skupiny Ligy mistrů?
Je pravda, že v Borussii prožíváme horší období, ale řekli jsme si, že v moskevském utkání musíme zapnout a dát tomu víc než ve Wolfsburgu.
LN: Podle zpráv z Německa fanoušci na Borussii stále častěji pískají. Nemůže vás to rozhodit?
Píská se všude, když se nedaří, ale hráči si to nesmějí moc brát. Pískot nevnímám, musím se soustředit na hru.
LN: Takže nemáte chuť vzkázat hvízdajícím příznivcům, aby příště nechodili, jako to nedávno udělal obránce Sparty Grygera...?
To bych v životě neřekl. Já si na příznivce nemůžu stěžovat. Myslím, že na stadionu v Dortmundu máme vůbec nejlepší atmosféru v bundeslize, chodí sedmdesát tisíc lidí a víc nám fandí, než pískají. Fakt si nemůžeme stěžovat, drží nás i ve chvílích, kdy se tolik nedaří.
LN: Co vám po prohře ve Wolfsburgu povídal trenér Mathias Sammer?
Že s tímhle kádrem musíme hrát jinak, mnohem líp. Že si to musíme srovnat v hlavě. Myslím, že jsme si to srovnali, v Moskvě to vyšlo a teď by zase mohly nastat lepší časy. Fakt je, že v poslední době to bylo jako na houpačce, ale teď máme v bundeslize soupeře ze spodku tabulky Norimberk, Kaiserslautern a Cottbus, takže by to mohlo vyjít.
LN: Jenže letos vás čeká ještě jeden zápas v Lize mistrů, doma s AC Milán. Co je pro Borussii důležitější - bundesliga, anebo Champions League?
Určitě bundesliga, od ní se odvíjí i účast v další Lize mistrů. No, řekl bych, že důležitost je stejná.
LN: Opět střílíte rozhodující góly, vaše hvězda stoupá. Necítíte tlak na svou osobu?
Tlak je na útočníky, moc gólů nedáváme. Amoroso byl zraněný a spíš střídá, teď je to na mně s dalším Brazilcem Ewerthonem a na Rosovi jako režisérovi. Nějaký tlak si ale nepřipouštím.
LN: Povečeřel jste kuřátko - dal jste si pivo alespoň po něm, když už ne po zápase v Moskvě?
Namíchal jsem si džus s vodou, na pivo jsem neměl chuť. Kdybych ji měl, pivo si dám.
</TEXT>
</DOC>
<DOC>
<DOCID>LN-20021128101</DOCID>
<DOCNO>LN-20021128101</DOCNO>
<DATE>11/28/02</DATE>
<GEOGRAPHY>EDMONTON</GEOGRAPHY>
<TEXT>
Český hokejista Jiří Dopita zřejmě brzy dostane další možnost dokázat v Edmontonu své kvality. Přestože se Oilers v současné době daří a trenér Craig MacTavish nemá důvod měnit sestavu, kouč tvrdí, že dá Dopitovi brzy příležitost. Zatím však zůstává olympijský vítěz z Nagana a trojnásobný mistr světa na listině zraněných hráčů. "Trénuje tvrdě. Musím ho ocenit za úsilí, je to neúnavný bojovník. Má velmi dobrý přístup. Dáme mu příležitost," řekl MacTavish. Dopita nastoupil v tomto ročníku za Edmonton ve 13 utkáních a připsal si jen tři asistence.
</TEXT>
</DOC>
<DOC>
<DOCID>LN-20021128102</DOCID>
<DOCNO>LN-20021128102</DOCNO>
<DATE>11/28/02</DATE>
<TITLE>
BIRMINGHAM - Čeští basketbalisté zvítězili v 8. kole kvalifikace ME vBirminghamu nad Anglií 74:68. Ženám se zase podařilo vyhrát v Arianu Irpinu, kde snadno porazily domácí Itálii poměrem 81:56.
</TITLE>
<GEOGRAPHY>Anglie</GEOGRAPHY>
<TEXT>
Česko 68:74
Svěřenci trenéra Michala Ježdíka jsou ve skupině E na čtvrtém místě s 11 body a stále mají teoretickou naději na postup.
Český tým vyhrál bez ztráty bodu skupinu D a postoupil na závěrečný turnaj, který se uskuteční v září příštího roku v Aténách.
</TEXT>
</DOC>
<DOC>
<DOCID>LN-20021128103</DOCID>
<DOCNO>LN-20021128103</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Den poté, co oznámila běžkyně na lyžích Kateřina Neumannová, že je těhotná, přišla s nečekanou novinou i další česká reprezentantka. Na miminko se těší oštěpařka Nikola Brejchová, kterou zná veřejnost pod jménem Tomečková. Osmadvacetiletá finalistka olympiády v Sydney a čtvrtá oštěpařka z loňského MS v Edmontonu, která se zkraje října provdala za Jana Brejchu, oznámila radostnou událost při včerejší prezentaci Top Teamu. "Vím to už měsíc, čekala jsem na tuto příležitost, i když jsem už ve třetím měsíci," přiznala rodačka ze Zlína, které se letošní sezona kvůli zdravotním problémům nepovedla. "Miminko bude odměnou za trápení. Taková neviditelná medaile." Mediálnímu honu, který byl v minulých dnech uspořádán na lyžařku Neumannovou, se oštěpařka ráda vyhnula. "Byla to daň za její popularitu. Hlavně ale ať je Katka šťastná," popřála své kolegyni. Potomka by měla členka pražského Olympu přivést na svět v červnu příštího roku, ale už nyní myslí na pokračování oštěpařské kariéry. "Lákají mě olympijské hry v Aténách v roce 2004. Jestli budu zdravá, mohla bych pět měsíců po porodu začít trénovat. A vůbec se nebojím, že by přitom můj maličký nějak strádal. Rodiče manžela bydlí v Praze a naši, i když jsou až ve Zlíně, také určitě pomohou," usmívá se světlovlasá vrhačka.
</TEXT>
</DOC>
<DOC>
<DOCID>LN-20021128104</DOCID>
<DOCNO>LN-20021128104</DOCNO>
<DATE>11/28/02</DATE>
<TITLE>
říká lyžař Milan Kučera, který již v 27 letech skončil svoji kariéru v severské kombinaci, ve sportu, který prý není čistý
</TITLE>
<TEXT>
Skončil se závoděním ve věku, kdy se lyžaři teprve dostávají do optimálních let. Po OH v Salt Lake City se v pouhých 27 letech pátý muž severské kombinace z naganské olympiády Milan Kučera rozhodl, že závodní běžky i skočky schová navždy do sklepa a změní svůj život.
LN: Proč jste se rozhodl skončit s lyžováním tak brzy?
Dostal jsem v Harrachově pozemek a potřeboval jsem začít stavět dům. Chodit na barák a k tomu ještě trénovat by dohromady nešlo. Mě nebaví dělat věci napůl. Smysl má, když je člověk ve sportu dobrej. Když ne, pak je lepší se na něj vykašlat. A já nejsem takovej tvrďák, abych vstával v šest hodin ráno, do osmi trénoval, celý den makal na stavbě a večer zase trénoval.
LN: Proslýchá se, že váš odchod ze scény urychlila také nepříjemná atmosféra v Salt Lake City...
Olympiáda v Americe byla jen posledním hřebíčkem... Trochu se nám rozpadla parta, na svazu a v Dukle Liberec to nefungovalo, jak by si člověk představoval. Najednou se objevilo strašně moc chytrejch lidí a každý lyžování náramně rozuměl. To mě otrávilo. Ještě těsně před olympiádou jsem nebyl rozhodnutý, že skončím, neodradil mě ani fakt, že jsem v sezoně lyžoval kulový. V Salt Lake City ale hladina přetekla a mě lyžování přestalo zajímat. Dva lidi tam rozbili úplně všechno.
LN: Na mysli máte zřejmě aféru kolem Ladislava Rygla, který se tehdy kvůli zdravotním problémům omluvil ze závodu družstev...
Já o těch nechutných věcech do novin mluvit nechci. A co se týče Ládi Rygla, já jsem s ním spory neměl. Kamarádi jsme sice nebyli, ale respektovali jsme se. Problémy ale vznikaly kolem jeho táty, který ho trénoval. Nesnesl se totiž s nikým. Já nepochybuju o tom, že měl mladej Láďa v Americe špatný koleno. Kdyby s ním netrénoval a řekl by, že kvůli silným bolestem nemůže závodit, nikdo mu neřekl ani popel. Jenže on dál skákal i běhal a povídal, že v družstvech nemůže závodit. A chystal se na individuální závod ve sprintu. Buď vás něco bolí tak, že závodit můžete, anebo zkrátka nemůžete. Nic mezi tím neexistuje.
</TEXT>
<HEADING>
LN: Jak dobře vás severská kombinace živila?
</HEADING>
<TEXT>
Abych se lyžováním mohl dobře živit, musel bych párkrát za sezonu skončit na stupních vítězů. Potíž ale tkví v tom, že náš sport není čistý, a já jsem z něho znechucený. Těžko mně někdo vysvětlí, jak je možné, že třeba lyžař, kterému jsem před dvěma roky dával v běhu na 15 km tři minuty, mě najednou o minutu a půl poráží. Jen tréninkem podobný skok nejde udělat.
LN: Vy jste nikdy neměl pokušení polykat zázračné pilulky?
Fakt neměl. Kdyby mi na to přišli, nemohl bych se už nikomu podívat do očí. V Harrachově by mě považovali za největší hovado a táta by mě zabil.
LN: Zachvacovaly vás v posledních letech někdy pocity marnosti, když jste cítil, že cosi není v pořádku?
Lyžování je především o penězích a 70 procent lidí je kvůli nim ochotno udělat cokoliv. Navíc mají lyžaři z vyspělých států obrovské realizační týmy a spoustu peněz, o nichž se nám může jen zdát. Marnost jsem ale nevnímal. Klidně bych jezdil 30. nebo 40. místa, ale s pocitem, že jsem nic nepoctivého neudělal.
LN: Vždy jste býval lepším skokanem než běžcem, nepřemýšlel jste proto někdy o přestupu ke skokanům specialistům?
Když mi bylo 17 let, tak mě tehdejší trenér nároďáku Jindra Mayer lákal a nabízel mi i peníze. Vzpomínám si, že jsem taky trénoval s Pavlem Plocem v dobách jeho největší slávy a porážel mě jen o dva metry. Tehdejší klasický styl byl pro mě výhodný. Lítal jsem totiž nakřivo, s lyžemi trochu bokem, takže jsem měl větší nosnou plochu. Od severské kombinace se mi ale nikdy nechtělo.
</TEXT>
<HEADING>
LN: Na jaký závod nejraději vzpomínáte?
</HEADING>
<TEXT>
V lednu roku 1992 jsem byl v Breitenwandu po skoku druhej, přes noc sníh pěkně zmrznul a já těch 15 kilometrů objel jakoby nic a skončil jsem třetí. Nic mě nebolelo, ani nevím, jak jsem k tomu třetímu místu přišel.
LN: V šestnácti letech jste se stal juniorským mistrem světa a říkalo se o vás, že máte talent od pánaboha. Čeho vám sudičky nadělily víc, pracovitosti v tréninku, anebo spíše talentu?
Nepatřil jsem mezi extra dříče, ale nebyl jsem ani flákač. Spíš takový normální kluk. Za rok jsem ošidil maximálně tak dvacet tréninků, asi jako většina sportovců. Neuměl jsem jít až za práh bolesti, a než abych se na tréninku pozvracel vyčerpáním, radši jsem maličko povolil.
</TEXT>
<HEADING>
LN: Čím se momentálně živíte?
</HEADING>
<TEXT>
Vlastně jsem už půl roku nezaměstnaný. Manželka pracuje přímo v Harrachově a já jsem dostal od armády odstupné. Takže jsme z těch peněz zatím žili.
LN: Konto se ale tenčí a vy nejspíš budete muset začít pracovat i mimo stavbu domu. O čem přemýšlíte?
Vyučil jsem se truhlářem, jenže nic jsem vlastně tehdy stejně neuměl... Mám ale kamaráda truhláře, je na tuhle práci machr a mě strašně baví mu pomáhat. Truhlařina dneška už je ale úplně o něčem jiném než dřív. Všechno se dělá na mašinách. Docela mě to chytlo u srdce a rád bych u něj nějakej čas dělal.
LN: Až domek kousek od koupaliště dostavíte, prý se přemění v penzion. Pak už se hodláte věnovat pouze pronajímání pokojů turistům?
Ještě uvidím. Když není člověk úplně blbej, tak se uživí skoro všude. Domlouval jsem se taky s kamarády, že bych třeba dělal v půjčovně sportovních potřeb. Jenže by mě asi nebavilo celou zimu od rána do večera protivnejm Němcům půjčovat lyže.
LN: Jenže právě turisté z Německa přinášejí zpravidla do penzionů nejvíc peněz...
Už to mám vymyšlený. V baráku budou mít hosté oddělené vchody, takže se s nima nepotkám...
</TEXT>
<HEADING>
LN: Jak zdárně vám od jara přibývají kilogramy?
</HEADING>
<TEXT>
Přibral jsem šest kilo a věřím, že výš to nepůjde. Hraju sice za Harrachov fotbal, jinak ale pro zdraví nic nedělám. Jím, na co mám chuť, a docela rád taky piju pivo. To jsem měl rád vždycky a všichni mi kvůli tomu nadávali. Jako třeba žvýkací tabák. S tím jsem měl taky problémy. Tátou počínaje a trenérama konče. Jenže mně je 28 let a nikdo mi snad už nebude říkat, co mám dělat, ne?
LN: Nejspíš už v brzku Čertovu horu nad Harrachovem posypou sněhové vločky. Třeba se vám po lyžích začne stýskat.
Mám tolik práce, že jsem po lyžích zatím ani nevzdechl. Mám je ve sklepě zabalené ve vacích, přesně tak, jak jsem je přivezl z olympiády v Americe. Navíc k severské kombinaci se nejde vracet. Skákat po roční pauze je strašně nebezpečný a já bych už ani kila navíc nedokázal shodit. Na běžky si ale někdy vyrazím.
LN: Na závodní tratě, anebo na hřebeny, jen tak pro radost?
Když bude hezky, vyjedu na Dvoračky, pak na Zlaté návrší, Labskou boudu a z Vosecké se spustím zase dolů. Už se docela těším.
LN: Není vám líto, že se vám medaile z olympiád a světových šampionátů věčně vyhýbaly?
Před Naganem jsem měl životní formu, ale chyběla mi tam špetka štěstí. Ale co, o medailích život není. Já už se zpátky moc neohlížím, hlavně teď chci splatit svůj dluh manželce Lucce. Dlouhý roky jsem jezdil furt po světě a ona seděla doma. Tak se těším, že ji konečně i se sedmiletým synem Milanem někam vezmu, aby taky trochu poznala svět...
</TEXT>
</DOC>
<DOC>
<DOCID>LN-20021128105</DOCID>
<DOCNO>LN-20021128105</DOCNO>
<DATE>11/28/02</DATE>
<TITLE>
Pohár UEFA: Slavia hraje dnes v Soluni s PAOK, Liberec hostí doma slavný Panathinaikos Atény
</TITLE>
<TEXT>
Na dvou stadionech proběhne dnes v Poháru UEFA česko-řecký souboj. Fotbalisté Slavie se ve třetím kole postaví proti PAOK Soluň a Slovan Liberec hostí Panathinaikos Atény.
SOLUŇ/LIBEREC - "K úspěchu je důležité uhrát v prvním souboji příznivý výsledek. Kdybychom dali branku a zápas skončil 1:1, tak budu velice spokojen," řekl trenér Slavie Miroslav Beránek. Jeho svěřence však nečeká snadný úkol. PAOK je po osmi kolech řecké ligy na druhém místě s 15 body, jen o jediný bod za vedoucím Olympiakosem Pireus. Třeba Panathinaikos Atény, který před rokem vystavil Slavii stop na cestě do Ligy mistrů, je nyní až osmý. "Produkují typický řecký fotbal a jejich celek je hodně kompaktní. Dovedou pružně reagovat a všichni hráči včetně obránců jsou velmi dobře technicky vybaveni. Proti našim předcházejícím soupeřům je PAOK vyváženým týmem v ofenzivě idefenzivě," povšiml si Beránek. "Rozhodující bude přečkat prvních dvacet minut," míní opora slávistické obrany Adam Petrouš. Z bouřlivého prostředí si nic nedělá. "V Řecku jsem hrál již několikrát a pokaždé, až na loňský rok s Panathinaikosem, jsme vždycky uspěli." Vedle něj však bude chybět zraněný Radek Bejbl. To považuje Beránek za značné oslabení, Petrouš to tak ale nevnímá. "Již loni jsme hráli s Martinem Müllerem vedle sebe a žádný problém v tom nevidím," řekl Petrouš.
</TEXT>
<HEADING>
Bez zraněného brankáře Kinského
</HEADING>
<TEXT>
V brance fotbalistů Liberce nastoupí Zbyněk Hauzr. Zranění ramena týmové jedničky Antonína Kinského je natolik vážné, že pro gólmana podzimní sezona skončila. Podle trenéra Ladislava Škorpila to však neznamená žádný hendikep, neboť Hauzr už potvrdil své kvality. "Máme dobrou dvojku, ukázal to i zápas se Spartou," připomněl Škorpil, že právě sobotní ligový zápas proti pražskému celku znamenal Hauzrův návrat do sestavy. Kinský se v 26. minutě zranil. Podle Škorpila je cenné, že Hauzr má dostatek zkušeností, například z prvního zápasu předkola Ligy mistrů, v němž byl Slovan jen těsně vyřazen slavným AC Milán. Zdravotní stav ostatních je dobrý, takže kouč má z čeho vybírat. Dokonce si široký kádr pochvaloval, ačkoli proti předchozímu ročníku se sestava často a výrazně mění. "Je příjemné si vybírat," zhodnotil situaci trenér, aniž prozradil k předpokládané sestavě cokoli bližšího. Panathinaikos je mužstvo, které se od svých předešlých vystoupení v Česku příliš nezměnilo. Hraje týmž organizovaným a útočným stylem jako dříve proti Slavii a Spartě.
Šance na postup
Soluň 45 % Slavia 55 %
PRAVDĚPODOBNÉ SESTAVY
PAOK Soluň: Tohuroglu Amponsah, Udeze, Chasiotis, Kotsulos Kukielka, Kafes, Markos - Jorgiadis, Jasemakis, Okkas.
Slavia Praha: Černý - L. Došek, Petrouš, Müller, Hrdlička - Piták, Dostálek, Gedeon, Skácel - T. Došek, Vachoušek
Začátek ve 20 hod.
Šance na postup
Liberec 35 % Panathinaikos 65 %
PRAVDĚPODOBNÉ SESTAVY
Liberec: Hauzr - Johana, Holeňák, Lukáš, Janů - Papoušek, Langer, Hodúr, Zbončák - Baffour, Slovák.
</TEXT>
</DOC>
<DOC>
<DOCID>LN-20021128106</DOCID>
<DOCNO>LN-20021128106</DOCNO>
<DATE>11/28/02</DATE>
<TITLE>
Pouhé dva dny nejspíš stráví ve znojemské nemocnici hokejista místních Orlů Milan Procházka. Muž, který se při úterním extraligovém zápase se Vsetínem podruhé narodil.
</TITLE>
<GEOGRAPHY>ZNOJMO/PRAHA</GEOGRAPHY>
<TEXT>
Utkání pro pětadvacetiletého znojemského odchovance skončilo ještě dříve, než se pořádně rozdýchal. Přesně po 186 vteřinách. Při průniku do vsetínské třetiny škobrtl přes nohu soupeřova obránce a hlavou narazil na mantinel. Zapadl mu jazyk a ztratil vědomí. V hrobovém tichu hrůzou oněmělého stadionu zareagoval nejrychleji masér domácích Oldřich Helebrant. Vyskočil ze střídačky a pádil k nehybnému Procházkovi. "Šlo o vteřiny, ale nervózní jsem kupodivu nebyl," vzpomínal na dramatické chvíle muž, který zřejmě Procházkovi zachránil život. "Věděl jsem, že mu co nejrychleji musím vytáhnout jazyk, aby mohl zase dýchat," pokračoval. "Povedlo se mi to celkem brzy, jen mě při tom Milan trochu kousl do prstu. Docela slušně mi otekl," povídal už v poněkud lehčím tónu. Helebrant se v podobné situaci neocitl poprvé, před třemi roky stejným způsobem pomáhal při jakémsi amatérském mači. "Školený na podobné zákroky sice nejsem, ale pomalu už získávám praxi," usmíval se. Přiznám se ale, že když jsem se vrátil na střídačku, všechno mi teprve došlo a docela slušně se mi rozklepaly ruce." Procházku včera v nemocnici navštívil i prezident klubu Jaroslav Vlasák a zhluboka si oddechl. "Milan už je vcelku v pohodě, má naštěstí jen v uvozovkách těžký otřes mozku," prohlásil. "Jak se ale zranil si vůbec nepamatuje." Sportovní manažer Rostislav Dočekal již dokonce začal přemýšlet, kdy by se Procházka mohl vrátit na led. "Věřím, že po vánoční přestávce už zase bude hrát," tipnul si. "Podle toho, co mi píše za ,esemesky', bude v pohodě brzo," smál se Helebrant. "Z legrace používal už i hrubší výrazy a nakonec mi napsal - ,Ty vole, zachránils mi život, máš u mě nějakou tu sklenku.' Asi nemusím zdůrazňovat, jak rád si ji s Milanem, až se dá do kupy, dám."
ZNOJMO/PRAHA - Utkání pro pětadvacetiletého znojemského odchovance skončilo ještě dříve, než se pořádně rozdýchal. Přesně po 186 vteřinách. Při průniku do vsetínské třetiny škobrtl přes nohu soupeřova obránce a hlavou narazil na mantinel. Zapadl mu jazyk a ztratil vědomí. V hrobovém tichu hrůzou oněmělého stadionu zareagoval nejrychleji masér domácích Oldřich Helebrant. Vyskočil ze střídačky a pádil k nehybnému Procházkovi. "Šlo o vteřiny, ale nervózní jsem kupodivu nebyl," vzpomínal na dramatické chvíle muž, který zřejmě Procházkovi zachránil život. "Věděl jsem, že mu co nejrychleji musím vytáhnout jazyk, aby mohl zase dýchat," pokračoval. "Povedlo se mi to celkem brzy, jen mě při tom Milan trochu kousl do prstu. Docela slušně mi otekl," povídal už v poněkud lehčím tónu. Helebrant se v podobné situaci neocitl poprvé, před třemi roky stejným způsobem pomáhal při jakémsi amatérském mači. "Školený na podobné zákroky sice nejsem, ale pomalu už získávám praxi," usmíval se. Přiznám se ale, že když jsem se vrátil na střídačku, všechno mi teprve došlo a docela slušně se mi rozklepaly ruce." Procházku včera v nemocnici navštívil i prezident klubu Jaroslav Vlasák a zhluboka si oddechl. "Milan už je vcelku v pohodě, má naštěstí jen v uvozovkách těžký otřes mozku," prohlásil. "Jak se ale zranil si vůbec nepamatuje." Sportovní manažer Rostislav Dočekal již dokonce začal přemýšlet, kdy by se Procházka mohl vrátit na led. "Věřím, že po vánoční přestávce už zase bude hrát," tipnul si. "Podle toho, co mi píše za ,esemesky', bude v pohodě brzo," smál se Helebrant. "Z legrace používal už i hrubší výrazy a nakonec mi napsal - ,Ty vole, zachránils mi život, máš u mě nějakou tu sklenku.' Asi nemusím zdůrazňovat, jak rád si ji s Milanem, až se dá do kupy, dám."
</TEXT>
</DOC>
<DOC>
<DOCID>LN-20021128107</DOCID>
<DOCNO>LN-20021128107</DOCNO>
<DATE>11/28/02</DATE>
<TEXT>
Ve stejném dresu, v rudých tričkách, se včera v Praze představili špičkoví čeští sportovci sdružení pod křídly a. s. Česká sportovní, která existuje již druhým rokem. Program nazvaný "Top Team - nejlepší z nejlepších" má zatím čtrnácti sportovcům pomocí marketingových smluv zajišťovat ideální podmínky pro přípravu na vrcholné podniky v sezoně, přičemž nejdůležitější jsou olympijské hry. Na zdar těchto cílů si včera připili šampaňským oštěpař Jan Železný s desetibojařem Romanem Šebrlem, za nimi jsou úspěšní sportovní střelci Martin Tenk a Kateřina Kůrková.
</TEXT>
</DOC>
<DOC>
<DOCID>LN-20021128108</DOCID>
<DOCNO>LN-20021128108</DOCNO>
<DATE>11/28/02</DATE>
<TEXT>
Dohrávka ukončí ligový podzim. Podzimní část I. fotbalové ligy ukončí dnes od 13.30 v Jablonci dohrávka mezi domácím týmem a Ostravou. Zápas 14. kola se 10. listopadu nehrál kvůli nezpůsobilému terénu.
</TEXT>
</DOC>
<DOC>
<DOCID>LN-20021128109</DOCID>
<DOCNO>LN-20021128109</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Ani včerejší jednání fotbalového trenéra Jiřího Kotrby, který po odchodu z Příbrami usedl na poslední čtyři ligová kola na lavičku Sigmy Olomouc, s olomouckým ředitelem Jiřím Kubíčkem nepřineslo podpis smlouvy. "Nemáme se o čem dohadovat, víme o co jde," pravil Kotrba, který ve zmíněných čtyřech zápasech nezískal s mužstvem ani bod. "Na smlouvě nezáleží, jsme domluveni. Jsem ale zklamaný z nulového zisku," dodal Kotrba, byť přiznal, že smlouva na rok a půl má být podepsána během několika dní. O Kotrbovi se však hovoří jako o jednom z uchazečů o trenérský post ve Spartě, druhým je Jozef Chovanec. Čeká kouč na nabídku Sparty? "Kdyby přišla, musel bych požádat olomoucké vedení, aby mi takový krok umožnilo. Ovšem kdyby pan Kubíček řekl ne, určitě bych neargumentoval tím, že ještě nemám parafovanou smlouvu," pravil Kotrba a připustil, že s podobnou žádostí by předstoupil i v případě, kdyby už kontrakt se Sigmou existoval. "Zatím však smlouva na stole neleží, zbývá doplnit poslední detaily." Trenér Jarabinský zatím sepisuje analýzu podzimních výkonů Sparty, což se v kuloárech považuje za prodloužení jeho agonie na Letné a také za hru o čas.
</TEXT>
</DOC>
<DOC>
<DOCID>LN-20021128110</DOCID>
<DOCNO>LN-20021128110</DOCNO>
<DATE>11/28/02</DATE>
<TITLE>
říká český hokejový útočník Jan Hlaváč, který v zámořské NHL před nedávnem již potřetí během krátké doby měnil dres
</TITLE>
<TEXT>
Čtyři sezony v NHL a již čtvrté angažmá. Tento nepříliš lichotivý průměr si zatím v nejslavnější hokejové lize světa drží český útočník Jan Hlaváč (26). Střelec zlatého gólu z mistrovství světa v roce 1999 se však po nedávném přestupu do Caroliny konečně těší z důvěry trenérů. "Musím ale rychle začít střílet góly. Jinak mě zase pošlou o dům dál," říká.
LN: Před několika dny jste byl vyměněný z Vancouveru do Caroliny, týmu posledních finalistů Stanley Cupu. Jak jste tuhle změnu přijal?
Když budu úplně upřímný, bylo to pro mě velké vysvobození. Ve Vancouveru jsem se totiž dostal do sporů s koučem Crawfordem. Nějak jsme si nepadli do oka, vůbec jsme si nerozuměli. Takže teď jsem spokojený. Na rozdíl od Vancouveru dostávám v Carolině hodně příležitostí, dokonce i na přesilovky. Vytěžují mě tady naplno, nemůžu si stěžovat.
</TEXT>
<HEADING>
LN: Čekal jste, že vás Vancouver vymění?
</HEADING>
<TEXT>
No, zrovna moc mě to nepřekvapilo. Trochu jsem tušil, že se něco chystá. Jak jsem se už zmínil, dostal jsem se do problémů s trenérem. Měl jsem přitom výborný tréninkový kemp, všechno mi vycházelo, jenže pak jsem si poranil koleno v předposledním přípravném zápase. Nakonec jsem sice stál jen dvě utkání na začátku základní části, ale když jsem se vrátil do mužstva, tak se trenér choval tak, jako bych snad ani v kabině nebyl. Nikdy jsem nehrál víc než deset minut za zápas a z toho jsem šťastný rozhodně nebyl. A když začali hrát víc i mladíci, kteří berou menší plat, tak jsem věděl, že se asi něco stane.
LN: Carolina Hurricanes se loni dostala až do finále Stanley Cupu. Cítíte, že z vás mají soupeři větší respekt?
Jsem tu příliš krátce na to, abych to mohl nějak hlouběji posuzovat. Co jsem však slyšel od kluků v šatně, tak určitě už nikdo v NHL nebere Carolinu na lehkou váhu. Soupeři vědí, co tento tým dokázal, a tak proti nám někteří dokonce i od začátku brání. To se vám pak těžko hraje.
LN: Trenér Paul Maurice vás nasazuje do první útočné formace s Ronem Francisem a Jeffem O'Neilem. To vám musí hodně důvěřovat...
Zranil se Sami Kapanen, a tak mi dal kouč důvěru. Samozřejmě, když do mužstva přijde nový hráč, tak mu dají důvěru a čas, aby se předvedl. Zatím hraji hodně, a tak jsem spokojený. Budu však muset začít střílet góly, protože ty se počítají a vedení týmu je ode mě čeká. Jinak mě zase vymění o dům dál (směje se).
LN: Jaké je to, stále měnit týmy? Nic příjemného to být nemůže, stále se takhle někam stěhovat...
To rozhodně není, ale mně už to ani nepřijde. Kufry mi stále stojí u dveří a jen čekám, kdy zase poputuju (směje se). Ale vážně. Jen co si někde zvyknete, už abyste si zase začal balit kufry. Jen co jsem si ve Vancouveru zvykl, poznal město, lidi, našel nové přátele a podobně, tak už jsem se zase stěhoval. Bohužel tak vypadá život v NHL, výměny jsou součástí ligy a vám nic jiného nezbyde, než zase zkoušet štěstí o dům dál.
LN: Teď se dokonce šuškalo o tom, že o vás mají velký zájem New York Rangers. Asi by se vám líbilo vrátit se na Manhattan, kde jste zažil v NHL nejlepší chvíle...
Slyšel jsem to taky. Nakonec se prý o mě ucházely dva celky - Rangers a Hurricanes. A Carolina asi nabídla Vancouveru lepší hráče na výměnu. Současný generální manažer Vancouveru Brian Burke v minulosti draftoval Marka Malíka, a proto měl o něj velký zájem. Asi Malda zůstal jeho koněm, a proto se nakonec rozhodl pro Carolinu.
LN: Teď jste se do Madison Square Garden přece jen vrátil, i když jako soupeř místních Rangers. V týmu hrají i dva vaši kamarádi Petr Nedvěd a Radek Dvořák. Byl to pro vás výjimečný zápas?
Pokaždé, když se sem vracím, tak jsem moc rád. Mám New York, tuhle halu i její špatný led moc rád. Je to pro mě svátek, hrát proti Rangers. A s Radkem i Petrem zůstáváme v kontaktu, často si telefonujeme, a když přijedu do New Yorku, tak společně zajdeme na večeři a zavzpomínáme na staré časy.
Kdo je Jan Hlaváč
</TEXT>
</DOC>
<DOC>
<DOCID>LN-20021128111</DOCID>
<DOCNO>LN-20021128111</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel jmenoval včera osmačtyřicetiletého Pavla Štefku náčelníkem generálního štábu armády. Generálmajor Štefka se ujme funkce v prosinci. Nahradí Jiřího Šedivého, který odchází do civilu. Prezident zdůraznil, že Štefka se ujímá funkce v nesmírně zajímavé době, kdy začíná rozsáhlá armádní reforma, ale reformuje se i NATO, jehož je ČR členem. Havel poděkoval armádnímu generálovi Jiřímu Šedivému za jeho práci. "Vím, že jste se těšil mezi vojáky v armádě velké autoritě a byl zároveň oblíbený, což je dobrá kombinace," řekl Šedivému. Štefka se funkce ujme od prosince. Miroslav Kostelka bude jeho prvním zástupcem, Rostislav Mazurek se stane náčelníkem Štefkova štábu a Emil Pupiš operačním velitelem. Změny chystá v generálním štábu i v divizích. Reforma generálního štábu však podle Štefky musí počkat nejméně do roku 2004. Poté ho opustí několik stovek lidí.
</TEXT>
</DOC>
<DOC>
<DOCID>LN-20021128112</DOCID>
<DOCNO>LN-20021128112</DOCNO>
<DATE>11/28/02</DATE>
<TITLE>
Soud zkoumá příčiny úmrtí nejmenšího psa na světě
</TITLE>
<TEXT>
Milion korun požaduje majitelka psa rasy čivava po soukromé veterinární klinice v Olomouci. Špatně zvolená léčba měla dle chovatelky zapříčinit smrt psa, který byl jako nejmenší na světě zaregistrován v Guinnessově knize rekordů.
OLOMOUC - Před olomouckým okresním soudem se už uskutečnila tři stání ve sporu o již dávno nežijící čivavu. Pes jménem Ondra z Třeštiny na Olomoucku měřil 15 centimetrů a vážil 0,89 kilogramu. Tyto unikátní parametry jej zařadily do Guinnessovy knihy rekordů. Problémy začaly na podzim roku 1999, kdy pes onemocněl rýmou. Tehdy jej chovatelka Miloslava Vašíčková zavezla na olomouckou veterinární kliniku. Tam byl trpasličímu psu aplikován přípravek s názvem Ivomec, který není registrován jako léčivo pro psy, nýbrž pro vepře a skot. Zdravotní stav Ondry se po návštěvě kliniky začal zhoršovat. A to natolik, že jej majitelka musela na jaře roku 2000 nechat utratit. Chovatelka ze smrti Ondry viní kliniku. Jako odškodné za smrt nejmenšího psa světa požaduje milion korun. "Nakoupím potravu pro psí a kočičí útulky," plánuje, co provede s vysouzenou částkou. Olomoucká klinika ústy svého ředitele Michala Mazocha obvinění odmítá. "Ondrův špatný zdravotní stav i jeho smutný konec mohly mít různé příčiny," konstatoval včera advokát kliniky Leoš Vyhnánek.
</TEXT>
<HEADING>
Klepal hlavou a třásl se
</HEADING>
<TEXT>
Před soudem včera vypovídal veterinář Jiří Škrabal. Na něj se majitelka Vašíčková obrátila poté, co nebyla s léčbou psa na olomoucké klinice spokojena. "Klepal hlavou, třásly se mu končetiny," vypověděl o stavu psa veterinář. Připustil však, že i on při léčbě psů používá přípravky, které nejsou jako psí léky registrovány. To je mezi veterináři poměrně běžná praxe. Nedokázal odpovědět na otázku, proč u psa nebyla poté, co po několika týdnech neúspěšného léčení byl v jeho ordinaci utracen, provedena pitva. Chybí i zdravotní dokumentace čivavy. Ta byla podle veterináře Škrabala zničena v létě, když mu při bouřce vnikla do suterénu ordinace voda. Obhajoba kliniky označila Škrabalovu výpověď za nedůvěryhodnou. Svědčit přišla i redaktorka místního týdeníku, která o psím rekordmanovi uveřejnila řadu článků. "Pes nemohl chodit, třásl se po celém těle. Paní Vašíčková se o Ondru musela starat jako o malé dítě," uvedla novinářka o zdravotním stavu psa v době po návštěvě kliniky. I po její výpovědi trvala obhajoba na svém: příčiny, proč pes onemocněl, slova novinářky neobjasňují. Fakt, že byl Ondra před návštěvou kliniky v pořádku, potvrdil včera před soudem Miroslav Mojžíšek, oblastní poradce chovu čivav pro severní Moravu. "Později už pes jenom ležel, nezvedal se a celý se třepal," konstatoval poradce.
</TEXT>
<HEADING>
Byl Ondra Ondrou?
</HEADING>
<TEXT>
Obhajoba se včera snažila zpochybnit identifikaci psa. Ondra totiž nebyl nijak tetován. "Není jasné, o kterém zvířeti je jednáno," řekl obhájce Leoš Vyhnánek. "Jde tak o neurčitý předmět sporu," dodal. "To už je na mne opravdu moc. Chtějí tím říct, že Ondra nebyl Ondrou," reagovala rozhořčená Miloslava Vašíčková. Na to, že proces nebude jednoduchý, upozorňuje advokát chovatelky Petr Konečný: "Jedná se o velmi neobvyklý případ. Kdyby někdo podal neschválený lék člověku a ten by potom zemřel, nebylo by co řešit. U psů je to ale všechno složitější." Soudce Josef Berka odročil projednávání sporu na příští týden.
Obhajoba se včera snažila zpochybnit identifikaci psa. Ondra totiž nebyl nijak tetován. "Není jasné, o kterém zvířeti je jednáno," řekl obhájce Leoš Vyhnánek. "Jde tak o neurčitý předmět sporu," dodal. "To už je na mne opravdu moc. Chtějí tím říct, že Ondra nebyl Ondrou," reagovala rozhořčená Miloslava Vašíčková. Na to, že proces nebude jednoduchý, upozorňuje advokát chovatelky Petr Konečný: "Jedná se o velmi neobvyklý případ. Kdyby někdo podal neschválený lék člověku a ten by potom zemřel, nebylo by co řešit. U psů je to ale všechno složitější." Soudce Josef Berka odročil projednávání sporu na příští týden.
</TEXT>
</DOC>
<DOC>
<DOCID>LN-20021128113</DOCID>
<DOCNO>LN-20021128113</DOCNO>
<DATE>11/28/02</DATE>
<TEXT>
HRADEC KRÁLOVÉ - Případ tří lékařů královéhradecké fakultní nemocnice, kteří se podle obžaloby podíleli na vyoperování zdravé ledviny jedenašedesátiletému pacientovi, včera odročil Okresní soud v Hradci Králové na 7. ledna. K soudu se totiž nedostavila jedna svědkyně a znalec. Tragického omylu se královéhradečtí lékaři dopustili předloni v dubnu. Obžalován byl lékař, který při ambulantním vyšetření zapsal do karty opačnou ledvinu, operatér a jeho asistent. Všichni tři lékaři, kteří stále v královéhradecké nemocnici pracují, přímou vinu na chybně provedené operaci odmítli. Pacientovi lékaři museli vyoperovat později i druhou, takřka nefunkční ledvinu. Muž musí třikrát týdně dojíždět na dialýzu. Kondice se mu zhoršila natolik, že kromě chůze nemůže vykonávat jinou fyzickou námahu. Na transplantaci ledviny čeká. Ani jeden ze tří obžalovaných lékařů se mu neomluvil. Pacient na nemocnici dosud vysoudil odškodné 405 tisíc korun. Soudní spor s nemocnicí, po níž pacient požaduje celkem 1,6 milionu, neskončil.
</TEXT>
</DOC>
<DOC>
<DOCID>LN-20021128114</DOCID>
<DOCNO>LN-20021128114</DOCNO>
<DATE>11/28/02</DATE>
<GEOGRAPHY>ONDŘEJOV</GEOGRAPHY>
<TEXT>
Třiasedmdesátiletá žena zemřela v úterý pod koly automobilu v Ondřejově v okrese Praha-východ. Chtěla dceři pomoci roztlačit auto, to ale začalo samovolně couvat a ženu porazilo. Včera to sdělila policejní mluvčí Diana Bušková. Osmatřicetiletá řidička volkswagenu v Ondřejově špatně odbočila. Když svůj omyl zjistila, chtěla se s autem otočit. Motor ale vypověděl službu. Spolu s matkou se rozhodly auto roztlačit. Vystoupily z vozu a starší žena se postavila za vůz. Ten se ale samovolně rozjel. Řidička se ho snažila zastavit, uklouzla a udeřila se o otevřené dveře. Auto starší ženu přejelo a na místě usmrtilo.
</TEXT>
</DOC>
<DOC>
<DOCID>LN-20021128115</DOCID>
<DOCNO>LN-20021128115</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Policie při operaci Pila zadržela organizovanou skupinu sedmi Čechů, které podezírá z výroby a prodeje pervitinu. Pětadvacetiletý organizátor z Kralup nad Vltavou vyráběl drogu v pěti laboratořích v pronajatých nemovitostech ve Středočeském kraji. Včera to uvedla mluvčí policejního prezidia Blanka Kosinová. Při prohlídce v bytě šéfa gangu policisté zabavili pervitin a látky k jeho přípravě. Ze zajištěného množství lze vyrobit 1600 dávek pervitinu. Hlavního podezřelého policie zadržela v Praze 10. Dalších šest lidí, kterým pervitin dodával pro další prodej, dopadli na Benešovsku
</TEXT>
</DOC>
<DOC>
<DOCID>LN-20021128116</DOCID>
<DOCNO>LN-20021128116</DOCNO>
<DATE>11/28/02</DATE>
<GEOGRAPHY>MILOVICE</GEOGRAPHY>
<TEXT>
Tříletá dvojčata podpálila v úterý v Milovicích obytný dům. Nikdo nebyl zraněn, 12 osob však muselo být evakuováno a na majetku vznikla škoda 800 tisíc korun. Včera to uvedla mluvčí středočeské policie Soňa Budská. Děti si hrály v prvním patře domu se zapalovačem. Od zažehnutého plamenu se vznítily záclony a poté i další zařízení bytu. Rodiče se snažili požár sami uhasit, oheň se však rychle šířil, a proto zavolali hasiče.
</TEXT>
</DOC>
<DOC>
<DOCID>LN-20021128117</DOCID>
<DOCNO>LN-20021128117</DOCNO>
<DATE>11/28/02</DATE>
<GEOGRAPHY>BRNO</GEOGRAPHY>
<TEXT>
Brněnští ekologové zahájili prodej malých jedlí bělokorých v květináčích, které lze využít jako vánoční stromky. Sazenice vysoké 50 centimetrů pak mohou zájemci na jaře vysadit v lesích u Brna. "Máme 1100 jedliček a je nám jasné, že na některé zájemce se nedostane. Více jsme jich již nesehnali," řekla včera Marie Kotyzová z Českého svazu ochránců přírody. Sazenice prodávají ekologové čtvrtým rokem. Hlavním cílem projektu je zabránit tomu, aby se po Vánocích hromadily na smetištích stromky. "Pokud sazenice lidé nevysadí v lese s námi, zkrášlí okolí jejich chalup, chat a jejich zahrady. Tím vracíme jedli bělokorou do přírody," uvedla Kotyzová. Jedličku prodávají ekologové za 50 korun.
</TEXT>
</DOC>
<DOC>
<DOCID>LN-20021128118</DOCID>
<DOCNO>LN-20021128118</DOCNO>
<DATE>11/28/02</DATE>
<GEOGRAPHY>OLOMOUC</GEOGRAPHY>
<TEXT>
Lidé našli během jednoho dne v Olomouci a okolí dva mrtvé bezdomovce. Šestačtyřicetiletý muž a stejně stará žena podle předběžných informací zřejmě v úterý odpoledne doplatili na požívání alkoholu a drog. Příčinu smrti zjišťují lékaři. Mrtvou ženu lidé našli v korytě Mlýnského potoka nedaleko olomoucké služebny strážníků. Žena tam přespávala v provizorním přístřešku. Mrtvý bezdomovec ležel v potoce u Hněvotína na Olomoucku. Detektivové na místě nalezli injekční stříkačky a alkohol. Bezdomovec si podle policistů na poli zul boty a jednu ponožku a bos došel k místu, odkud spadl do potoka. Ve vodě se utopil. V obou případech odborníci vyloučili násilnou smrt. Okolnostmi úmrtí se zabývá policie.
</TEXT>
</DOC>
<DOC>
<DOCID>LN-20021128119</DOCID>
<DOCNO>LN-20021128119</DOCNO>
<DATE>11/28/02</DATE>
<GEOGRAPHY>BRNO</GEOGRAPHY>
<TEXT>
Kriminalisté zadrželi v uplynulých dnech šestapadesátiletou ženu z Brna, kterou podezírají z podvodů za nejméně 600 tisíc korun. Od roku 1998 si od náhodných známých nejméně v 50 případech půjčila peníze, které nevrátila. "Za tyto peníze si žena žila nad poměry. Je však možné, že se dopustila i více podvodů," řekl včera policejní mluvčí Mojmír Popp. Vyzval případné další oběti, aby se přihlásily policii. Obětem se pachatelka představovala vlastním jménem a slibovala, že půjčené peníze vrátí nejpozději do dvou týdnů. Na zapůjčenou částku vystavovala lidem různá potvrzení. Ti, které připravila o peníze, mohou zavolat na policejní linku 158 nebo na telefony brněnských kriminalistů: 974 629 740 a 974 629 721.
</TEXT>
</DOC>
<DOC>
<DOCID>LN-20021128120</DOCID>
<DOCNO>LN-20021128120</DOCNO>
<DATE>11/28/02</DATE>
<GEOGRAPHY>OLOMOUC</GEOGRAPHY>
<TEXT>
Olomoučtí strážníci dopadli včera muže podezřelého z vraždy jedenaosmdesátiletého důchodce z Olomouce. Zadržený třiatřicetiletý muž je z Prostějovska. Zavražděného s bodnými ranami po těle našli příbuzní v úterý v jeho domku. "Policejní rada muže obvinil z vraždy," řekla včera severomoravská policejní mluvčí Soňa Bradáčová. Starci se patrně stal osudným spor o peníze. Za vraždu hrozí pachateli až 15 let vězení.
</TEXT>
</DOC>
<DOC>
<DOCID>LN-20021128121</DOCID>
<DOCNO>LN-20021128121</DOCNO>
<DATE>11/28/02</DATE>
<GEOGRAPHY>BERLÍN</GEOGRAPHY>
<TEXT>
Radarově řízený systém proti nárazu nákladních aut do vozidel jedoucích před nimi vyvinula německá automobilka Mercedes-Benz. Stuttgartská firma svůj systém Protector prý již vyzkoušela v provozu na trasách o celkové délce asi jednoho milionu kilometrů. Protector zachycuje radarovým senzorem okolí, rozlišuje stojící a jedoucí "překážky" a předává informaci řídicímu systému vozu. Řízení si pak zhodnocuje, jak se vozidlo bude chovat a zda mu hrozí nebezpečí. Reaguje přitom odstupňovaně a upozorňuje na kritickou situaci nejdříve řidiče, a to například blikáním. Když řidič nereaguje, systém automaticky troubí nebo bliká na vozy jedoucí před ním. Je-li situace ještě kritičtější, "šlápne" Protector sám a razantně na brzdu.
</TEXT>
</DOC>
<DOC>
<DOCID>LN-20021128122</DOCID>
<DOCNO>LN-20021128122</DOCNO>
<DATE>11/28/02</DATE>
<GEOGRAPHY>PAŘÍŽ</GEOGRAPHY>
<TEXT>
Evropa má podle expertů ústřední postavení ve strategii mezinárodní organizace islamistických teroristů Al Kajda. "Volnost pohybu, přilehlost k Blízkému východu a severní Africe činí z Evropy strategickou křižovatku pro Al Kajdu," tvrdí Magnus Ranstorp ze skotské univerzity St. Andrews. Tato organizace má podle něj v západní Evropě dvě ze šesti svých velitelství. "Podobně jako je tomu v NATO, pod jedno velitelství spadá Nizozemsko, Belgie, Německo a Británie a pod druhé jižní až severní Afrika, Itálie, Španělsko a Francie." Ranstorp míní, že v Evropě se nyní pohybuje asi 250 osob, které patří k Al Kajdě. Většina z nich je severoafrického původu.
</TEXT>
</DOC>
<DOC>
<DOCID>LN-20021128123</DOCID>
<DOCNO>LN-20021128123</DOCNO>
<DATE>11/28/02</DATE>
<TITLE>
Bez brambor a dýňového koláče slavili dávní poutníci Den díkůvzdání, který dnes slaví Američané.
</TITLE>
<TEXT>
NEW YORK - Američané dnes usednou k tradiční večeři s krocanem, aby uctili starou tradici Dne díkůvzdání. Vzpomenou tak na poutníky, kteří v roce 1621 s místními indiány oslavili u dnešního Plymouthu ve státě Massachusetts první hojnou úrodu po roce nemocí, utrpení a hladu. Tradice je tak zakořeněná, že se už ani nikdo neptá, jak to tenkrát před stovkami let bylo. Ale vědci tvrdí, že se vše odehrálo trochu jinak, než se učí ve školách. Především, na stole nemohl být propečený domácí krocan, symbol Dne díkůvzdání. Nanejvýše tak jeho divoká odrůda, ale nejspíše se ocitl na stole nějaký druh vodního ptactva. Alespoň to vyplývá z interpretace jediného písemného zápisu o svátku první úrody, který pořídil jeden z tehdejších poutníků Edward Winslow. Přílohou také stěží mohly být brambory, protože tenkrát je poutníci neměli. Také pověst o dýňovém koláči patří do království legend. I kdyby totiž nově příchozí kolonisté měli moukou a máslo, je prokázáno, že tehdy ještě neměli pec. A brusinky se jistě nepodávaly v podobě sladké omáčky, ale možná jako příloha kvůli trpkosti a barevnosti. Svařování brusinek s cukrem do sladké kaše se ujalo až o padesát let později. "Víme, jaká jídla tam nemohla v roce 1621 být. Mnohem těžší je zjistit, co opravdu jedli," vysvětluje Kathleen Curtinová, historička zaměřená na stravování prvních amerických kolonistů. Ze zápisu vyplývá jediné. Slavilo se tři dny, u stolu bylo devadesát indiánů z kmene Wampanoagů v čele s králem Massasoitem, kteří ulovili a přinesli vysokou zvěř. A vůdce kolonistů poslal své muže na lov "divokých ptáků".
</TEXT>
<HEADING>
Zařídil to Lincoln
</HEADING>
<TEXT>
Nikdo neví, zda se podobné slavnosti úrody konaly pravidelně jako nyní, kdy se hoduje každý čtvrtý listopadový čtvrtek. A ještě méně je jisté, zda se jich pravidelně účastnili indiáni, kteří měli zcela jinou tradici. Totiž loveckou, a nikoliv zemědělskou. "Nevíme, proč tam Massasoit a jeho muži přišli. Tradice předpokládá, že byli pozváni, ale to příslušná pasáž ze zápisu neříká. Myšlenka, že si přisedli ke stolům a šťastně spolu rok co rok žili a slavili, je chiméra. Vztahy mezi Angličany a indiány byly složité," tvrdí antropoložka Linda Coombsová. Nezbývá tedy než hádat, co mohlo být na stole. A to z jiných úryvků Winslowových dopisů, které zmiňují způsob života prvních kolonistů. Patrně to byli raci, ústřice, různé jedlé rostliny, bílé a červené hrozny, švestky a zrno. Jisté je, že až do počátku 19. století byl Den díkůvzdání lokálním svátkem. Na celonárodní úroveň ho pozvedla v polovině století Sarah Josepha Haleová, americká obdoba české Dobromily Rettigové, která také stanovovala jakási nepsaná pravidla rodinného života. Až v roce 1863 vyhověl tehdejší prezident Abraham Lincoln její prosbě a učinil z místních veselic státní svátek. Cíl byl zřejmý: dát jednotící ideu milionům imigrantů, kteří proudili do Ameriky. A co na to indiáni? V běhu staletí se jejich podíl na první oslavě vytratil, protože se do mýtu nehodil. "Dívám se po proudu řeky, slunce září, příliv stoupá a vítr duje. Můj lid by řekl, že to je duch přicházející z jihozápadu, odkud pochází zrno, fazole a kaše. Tak děkujeme duchu světa, ohni, měsíci, nebi, slunci a zemi," vysvětluje vztah ke Dni díkůvzdání Earl Mills, bývalý učitel a atletický trenér, který napsal dvě knihy a vybudoval restauraci. Mills má ovšem i druhé jméno a povolání. Jako Létající oko je náčelníkem kmene Wampanoagů.
Nikdo neví, zda se podobné slavnosti úrody konaly pravidelně jako nyní, kdy se hoduje každý čtvrtý listopadový čtvrtek. A ještě méně je jisté, zda se jich pravidelně účastnili indiáni, kteří měli zcela jinou tradici. Totiž loveckou, a nikoliv zemědělskou. "Nevíme, proč tam Massasoit a jeho muži přišli. Tradice předpokládá, že byli pozváni, ale to příslušná pasáž ze zápisu neříká. Myšlenka, že si přisedli ke stolům a šťastně spolu rok co rok žili a slavili, je chiméra. Vztahy mezi Angličany a indiány byly složité," tvrdí antropoložka Linda Coombsová. Nezbývá tedy než hádat, co mohlo být na stole. A to z jiných úryvků Winslowových dopisů, které zmiňují způsob života prvních kolonistů. Patrně to byli raci, ústřice, různé jedlé rostliny, bílé a červené hrozny, švestky a zrno. Jisté je, že až do počátku 19. století byl Den díkůvzdání lokálním svátkem. Na celonárodní úroveň ho pozvedla v polovině století Sarah Josepha Haleová, americká obdoba české Dobromily Rettigové, která také stanovovala jakási nepsaná pravidla rodinného života. Až v roce 1863 vyhověl tehdejší prezident Abraham Lincoln její prosbě a učinil z místních veselic státní svátek. Cíl byl zřejmý: dát jednotící ideu milionům imigrantů, kteří proudili do Ameriky. A co na to indiáni? V běhu staletí se jejich podíl na první oslavě vytratil, protože se do mýtu nehodil. "Dívám se po proudu řeky, slunce září, příliv stoupá a vítr duje. Můj lid by řekl, že to je duch přicházející z jihozápadu, odkud pochází zrno, fazole a kaše. Tak děkujeme duchu světa, ohni, měsíci, nebi, slunci a zemi," vysvětluje vztah ke Dni díkůvzdání Earl Mills, bývalý učitel a atletický trenér, který napsal dvě knihy a vybudoval restauraci. Mills má ovšem i druhé jméno a povolání. Jako Létající oko je náčelníkem kmene Wampanoagů.
</TEXT>
</DOC>
<DOC>
<DOCID>LN-20021128124</DOCID>
<DOCNO>LN-20021128124</DOCNO>
<DATE>11/28/02</DATE>
<TEXT>
Tradiční svátek šíitské větve islámu - připomenutí mučednické smrti Alího, zetě proroka Mohameda - si včera připomenuli i mladí indičtí muslimové ve městě Bhopál tím, že bičovali svá těla. Ke konci se chýlí i posvátný postní měsíc ramadán.
</TEXT>
</DOC>
<DOC>
<DOCID>LN-20021128125</DOCID>
<DOCNO>LN-20021128125</DOCNO>
<DATE>11/28/02</DATE>
<TEXT>
250 lidí má do tří let zaměstnávat opravna Jumbo-Jetů na ostravském letišti. Stavba má stát 620 milionů korun. MOŠNOV - Položením základního kamene začala včera na mezinárodním letišti Ostrava - Mošnov výstavba závodu na opravy velkokapacitních letadel typu Boeing 747 Jumbo-Jet. Investiční náklady dosáhnou 20 milionů dolarů (620 milionů korun). Závod má být dokončen v srpnu 2003. Největší letecké opravárenské centrum v ČR má v první fázi vytvořit 40 nových pracovních míst. Do dvou až tří let chce investor zaměstnávat 250 lidí. Hangár je dimenzován pro umístění dvou velkokapacitních letadel (Boeing 747, MD 11) a dvou letounů střední velikosti. Podle vedení společnosti European Central Aviation, která je investorem projektu, by se zde mělo ročně opravit asi 100 letadel. Projekt by měl být součástí offsetových programů konsorcia BAE Systems-Saab. Ty jsou podmínkou pro odběr nadzvukových letadel českou armádou. Od nákupu stíhaček však vláda před nedávnem ustoupila.
</TEXT>
</DOC>
<DOC>
<DOCID>LN-20021128126</DOCID>
<DOCNO>LN-20021128126</DOCNO>
<DATE>11/28/02</DATE>
<GEOGRAPHY>PRAHA</GEOGRAPHY>
<TEXT>
Od soboty 30. 11. až do Štědrého dne si budou moci návštěvníci více než třiceti divadel po celé České republice zakoupit zlatou rolničku - symbol svého vánočního daru na konto obnovy provozu zatopených českých divadel. Rolničky v hodnotě padesáti korun se budou prodávat všude tam, kde se objeví sbírkový plakát s jejich symbolem. Veškerý výtěžek z jejich prodeje bude poukázán na konto Divadla pod vodou. Tuto sbírku iniciovala Nadace Alfreda Radoka společně s Asociací profesionálních divadel, Divadelním ústavem a agenturou Aura-pont. Na kontu byl do dnešního dne shromážděn už více než jeden milion korun - většina z této částky byla již mezitím rozdělena zatím osmi z celkového počtu 34 postižených divadel. Přispět na konto Divadla pod vodou mohou zájemci stejně jako dosud poukázáním finančního daru na číslo účtu 179201477/0300. Sbírka potrvá do konce letošní sezony a nemalé částky na ni věnovaly významné osobnosti, například Tom Stoppard, Patrick Marber, Tony Kushner. Z mimopražských divadel bylo srpnovými povodněmi nejvíc poškozeno Činoherní studio Ústí nad Labem. I v hlavním městě voda poničila mnohá divadla, sezonu ve svých prostorách nezahájilo patnáct scén.
</TEXT>
</DOC>
<DOC>
<DOCID>LN-20021128127</DOCID>
<DOCNO>LN-20021128127</DOCNO>
<DATE>11/28/02</DATE>
<GEOGRAPHY>MADRID</GEOGRAPHY>
<TEXT>
Jednomu z nejslavnějších fotbalových stadionů světa, barcelonskému Nou Campu, hrozí, že bude dlouhou dobu bez diváků. Španělská fotbalová federace zahájila vyšetřování výtržností, kvůli kterým bylo přerušeno sobotní utkání Barcelony s Realem Madrid. Pokud uzná, že byla "velmi vážně" porušena pravidla, může katalánskému klubu zavřít stadion až na jeden rok. Incident vyvolali radikální fanoušci domácích, kteří z ochozů házeli předměty na Luise Figa. Tomu nemohou zapomenout, že v roce 2000 odešel právě do týmu odvěkých rivalů. Zvlášť při rohových kopech se k Portugalci snášela spousta skleněných lahví, mince či golfové míčky. Po rohu, při němž na hřiště přiletěla i prasečí hlava, rozhodčí utkání na 15 minut přerušil.
</TEXT>
</DOC>
<DOC>
<DOCID>LN-20021128128</DOCID>
<DOCNO>LN-20021128128</DOCNO>
<DATE>11/28/02</DATE>
<TITLE>
Liga mistrů: čeští fotbalisté o sobě dali vědět - Koller a Nedvěd dali gól, Rosický na něj přihrával
</TITLE>
<TEXT>
Fotbalové týmy snů na sebe narazily v úterním zápase osmifinálové skupiny Ligy mistrů. AC Milán a Real Madrid jsou nejslavnějšími a v současnosti také nejsilnější kluby světa. Jejich duel pak byl nejen přehlídkou hvězd, ale i fotbalového umu. Bitvu nakonec rozhodl ve prospěch italského mužstva gól Ukrajince Ševčenka.
MILÁN - Utkání dvou nejúspěšnějších klubů fotbalové historie přineslo na milánském San Siru jen jediný gól. Experti se však shodují, že úrovní hry se duel AC Milán s Realem Madrid zařadil mezi skvosty fotbalové historie. Nadšený zpravodaj agentury Reuters dokonce doporučil, aby se videozáznam z utkání promítal mladým adeptům fotbalu. Milánští názorně dokumentovali obrat ve fotbalovém myšlení na Apeninském poloostrově, kde dosud přežívaly pozůstatky "catenaccia", nechvalně proslulého systému, v němž je snaha nedostat gól povýšena na zákon. Trenér Carlo Ancelotti po zápase pronesl slova, jež by ještě nedávno byla v Itálii považována za rouhání. "Útok je nejlepší obrana. Bránit proti takovému mužstvu, jako je Real, by bylo příliš riskantní," řekl. Zřejmě rozhodujícím momentem při bitvě titánů byla rozdílná forma útočníků. Zatímco Realu znatelně chyběl nemocný Ronaldo a Morientes nebyl očividně ve své kůži, Ševčenko na druhé straně hrál velkou partii. "Dostali jsem gól v okamžiku, kdy jsme začínali mít navrch. Ale porazil nás velký tým a je pro mě určitou satisfakcí, když slyším, že se Milán nechal inspirovat naší hrou," řekl trenér Realu Vicente Del Bosque. Útěchou mu může být, že většina expertů předpokládá, že ze skupiny C postoupí do čtvrtfinále oba aktéři úterní bitvy na San Siru. I v Dortmundu totiž přiznávají, že by jejich postup dál byl překvapením. A to i přesto, že do osmifinále vstoupili výhrou na hřišti Lokomotivu Moskva. Při ní hráli klíčové role oba čeští reprezentanti - Tomáš Rosický připravil první gól a Jan Koller vstřelil ten druhý. "Ještě jsme nehráli tak, jak umíme, ale byla to dobrá odpověď na kritiku a na tvrzení, že jsme v krizi," liboval si trenér Matthias Sammer, jehož svěřenci prohráli čtyři z pěti předchozích zápasů. Nezlomnou vůli projevili hráči Juventusu, když si z La Coruni odvezli bod, přestože po 11 minutách prohrávali už 0:2. "Říkali jsme si, že se nesmí opakovat loňský rok, kdy jsme tady dostali gól hned na začátku, ale tentokrát byl úvod ještě horší," posteskl si Pavel Nedvěd. Byl to ale právě český záložník, kdo neúnavně burcoval své spoluhráče a druhým gólem výrazně přispěl k odvrácení porážky. "Jediný problém byl v tom, že pro nás začal zápas až ve dvacáté minutě," žertoval trenér Juventusu Marcello Lippi a dodal, že skutečná síla jeho týmu se ukázala až za stavu 0:2. Včerejší zápasy skončily až po uzávěrce tohoto vydání.
</TEXT>
</DOC>
</CZE>