<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020812001</DOCID>
<DOCNO>LN-20020812001</DOCNO>
<DATE>08/12/02</DATE>
<TITLE>
PRAHA/ČESKÉ BUDĚJOVICE - Obyvatelé Česka zůstávají po dramatickém víkendu vystaveni nebezpečí dalších povodní. Kromě jižních Čech, které postihly ničivé záplavy před několika desítkami hodin a voda se sem může opět vrátit, visí tentokrát hrozba velké vody dokonce i nad českým hlavním městem. Lidé z jihu republiky se celou neděli pokoušeli odklidit bahno ze svých domů. Zároveň obezřetně poslouchali předpověď počasí na příští dny. Další povodňovou vlnu s napětím očekávají například obyvatelé Českých Budějovic. Na břehu Vltavy u českobudějovického Pražského sídliště, které voda zatopila už jednou ve středu, včera celé odpoledne vojáci za pomoci desítek dobrovolníků stavěli hráz z pytlů s pískem. "Volal mi kamarád z Rožmberka, že tam kvůli hustému dešti není vidět na krok. Ta voda je tady za pár hodin," říká Pavel Mezera, který začal pomáhat vojákům už v neděli a jemuž povodeň z minulého týdne zcela zničila chatu. "V rádiu říkali, že by mohla Hladina prý může stoupnout ještě výš než minule," obává se další z dobrovolníků. Přívalové deště, které odborníci prorokují na dnešní den a zítřek především Šumavě a Novohradským horám, by výrazně zvedly hladinu Vltavy i dalších rozvodněných řek. Hlavní město by neuniklo povodním v případě, že by se naplnila nejhorší meteorologická předpověď a přehrady vltavské kaskády by nestačily zadržet vodu z přívalových dešťů. Na Prahu by se tudíž valila největší povodeň za posledních 50 let. "Kdyby to přišlo, byla by zatopená Kampa i Malostranské náměstí," neskrýval včera nervozitu dispečer Jiří Habermann z Povodí Vltavy. V důsledku záplav během posledních dní zatím zemřelo šest lidí. Škody se odhadují v řádu stovek milionů korun.
</TITLE>
<TEXT>
Mimořádné zpravodajství z povodní na stranách 2 a 3
ODHADY METEOROLOGŮ
Minimální varianta - Mírné rozvodnění řek v povodí Vltavy a Berounky, sporadické ohrožení obyvatel.
Maximální varianta - V povodí horní Vltavy a Berounky výrazný vzestup hladiny všech řek. Vltava v Praze dosáhne "padesátileté vody" a může zatopit Kampu nebo Malostranské náměstí.
</TEXT>
</DOC>
<DOC>
<DOCID>LN-20020812002</DOCID>
<DOCNO>LN-20020812002</DOCNO>
<DATE>08/12/02</DATE>
<TITLE>
Jen pár hodin dokázal někdejší tajemník Jana Kavana držet ve vazbě ohlášenou hladovku. Včera odpoledne Karel Srba, obviněný z přípravy vraždy a korupce, ohlásil, že opět začíná jíst.
</TITLE>
<GEOGRAPHY>PRAHA</GEOGRAPHY>
<TEXT>
Uplynulý víkend přinesl dramatickou vsuvku do případu bývalého úředníka ministerstva zahraničních věcí Karla Srby. Někdejší tajemník bývalého ministra zahraničí Jana Kavana, obviněný z několika závažných trestných činů, totiž držel ve vězení 46 hodin hladovku. "Od pátku od šesti hodin večer nejedl ani nepil," řekl včera obhájce Miroslav Kříženecký a dodal: "Potom co mu sdělili obvinění z korupce, se rozhodl zemřít." Kříženecký zároveň kritizoval postup policie, která po pátečním obvinění Srby z korupce nařídila obviněnému přísnější režim. "Úplně jej izolovali. Nemluví na něj ani dozorci. Je na tom psychicky velice špatně," sdělil včera Kříženecký. Podle jeho slov Srba trpí klaustrofobií a má potíže s játry. "Pokud by nepřijímal alespoň tekutiny, tak by konec přišel velmi rychle," tlumočil včera Kříženecký slova svého klienta. Srbova rebelie ale netrvala příliš dlouho: včera, přesně v 16 hodin 10 minut, tisková služba Vězeňské služby České republiky oznámila, že Karel Srba hladovku ukončil. "Jsem rád. Je to věc, která by nám jenom uškodila. Působilo by to, jako že se přiznal," okomentoval krok svého klienta advokát Kříženecký. Karel Srba, obviněný nedávno z přípravy vraždy novinářky a nedovoleného ozbrojování, byl v pátek obviněn i z úplatkářství. Společně s ním byli obviněni i jeho nástupce na postu generálního sekretáře ministerstva Pavel Jaroš, Jiří Sittár ze stavební firmy Block a Tomáš Pfeffer ze společnosti Certos, která donedávna zařizovala zakázky pro resort zahraničních věcí.
Na korupci na ministerstvu zahraničních věcí ve své výpovědi upozornila Eva Tomšovicová. Ta je společně se Srbou, Michalem Novotným a Petrem Volfem stíhána za přípravu vraždy novinářky Sabiny Slonkové a za nedovolené ozbrojování. Bez přísunu tekutin člověk průměrně vydrží dva až tři dny. Bez jídla zhruba o něco déle. "Záleží na venkovní teplotě a na jeho konstituci - na tom, jak je silný, zda trpí nějakou nemocí," uvedla lékařka z Thomayerovy nemocnice. "Potom následuje rozvrat vnitřního prostředí, který doprovází halucinace a selhávání orgánů - ledvin, srdce...," vysvětlila. Vyšetřovatelé Útvaru pro odhalování korupce a jiné závažné hospodářské trestné činnosti Srbu k obvinění z korupce zatím nevyslechli. "Předpokládám, že ho budou vyslýchat v úterý. Odmítá, že by něco udělal," podotkl obhájce Kříženecký. Policie jeho klienta považuje za organizátora korupce na ministerstvu zahraničních věcí. "Budeme požadovat nové výslechy obviněných," řekl LN Srbův právní zástupce Vít Široký. Jak vysvětlil, Tomšovicová na policii vypovídala 18. července, tedy den před obviněním Srby. Proto podle obhájce její výpověď nelze brát v případě Srby jako zákonný důkaz. To podle trestního řádu znamená, že tvrzení z protokolu spoluobviněných nelze proti Srbovi použít.
</TEXT>
</DOC>
<DOC>
<DOCID>LN-20020812003</DOCID>
<DOCNO>LN-20020812003</DOCNO>
<DATE>08/12/02</DATE>
<TITLE>
Designovaný "letní primátor" hlavního města Prahy Igor Němec představil svůj desetibodový program. Drogové problematice se věnuje v posledním odstavci bodu 2: "Bude nově zajištěna hlídková činnost městské policie před školami po vyučování s cílem zamezení distribuce drog." Úmysl jistě chvályhodný, ale naprosto zbytečný, populistický a nesmyslný. K dokonalosti jej primátor Němec dovedl v Lidových novinách z 27. 7.: "Dealeři v mercedesech prostě nebudou prodávat deseti až dvanáctiletým dětem drogy!" To jistě nebudou. Nedělali to dodnes a nic na tom nezmění ani přítomnost městské policie, ani bojůvky "Rodičů proti drogám", kteří budou podle svého prohlášení "kontrolovat městskou policii, zda kontroluje školy"(!).
</TITLE>
<TEXT>
Výsledkem bude ztracený čas "rodičů", ztracené prostředky daňových poplatníků, vydané na lelkování městských policistů u škol - a nijak nezměněný stav. Dealeři v mercedesech před školami nikdy nestáli. Nemají sebemenší potřebu být takto nápadní a dvanáctileté děti pro ně nepředstavují jakkoliv zajímavý zdroj příjmu, protože i dealeři drog se chovají především tržně. Pokud se na některé (v tomto případě zřejmě základní) škole vůbec vyskytne nelegální droga, nikdy ji tam nepřináší dealer.
</TEXT>
<HEADING>
Dealery hledejte jinde
</HEADING>
<TEXT>
Výsledky vědecky založených školních studií a nakonec i policejních vyšetřování těch vzácných případů, kterými se policie na školách zabývala, naprosto jednoznačně prokázaly, že ti žáci a studenti, kteří mají zkušenost s jakoukoliv nelegální drogou, ji získali od vrstevníků - spolužáka, kamaráda z party, známého na diskotéce. Zprávy o "dealerech postávajících před školami" nejsou založeny na jediném prokazatelném případu nebo ověřené zprávě. Mohly by sloužit leda pro zasmání - kdyby ovšem veřejnost za aktivního přispění primátora Němce a "Rodičů proti drogám" neodváděly od reálných problémů. Na školách jde především o tragickou úroveň primární prevence, kdy její "poskytovatelé" z řad školních či policejních preventistů vesměs vědí o drogách nesrovnatelně méně než ti, které mají před drogami chránit. Chce-li primátor Němec pomoci, měl by začít tam a bez policie - to ovšem není zdaleka tak mediálně efektní, jako postavit městské strážníky před školy, kde nikdy dealeři nestávali, v září poslat na inspekci "Rodiče proti drogám", kteří slavnostně prohlásí, že tam opravdu dealery nenašli - a prohlásit to za svůj úspěch. Se stejnou vážností a stejně zaručenou úspěšností by ovšem mohl na Staroměstské náměstí postavit tytéž strážníky, aby konečně zabezpečili, že Pražany na tomto místě nebudou ohrožovat motorové čluny prohánějící se nepřiměřenou rychlostí.
</TEXT>
<HEADING>
Skutečné problémy zůstávají za dveřmi
</HEADING>
<TEXT>
"Rodiče proti drogám" by to jistě ocenili, ztráta veřejných prostředků i výsledný efekt by byly zhruba stejné - jen ministerstvo školství by se pak možná lépe soustředilo na zlepšení nekoncepční situace v primární prevenci ve svém resortu. Současná prohlášení dr. Němce a "Rodičů proti drogám" nelze ale hodnotit jinak než jako nezodpovědná a zavádějící. Nabízejí totiž řešení neexistujících problémů, čímž se snaží odvést pozornost od problémů skutečných.
"Rodiče proti drogám" by to jistě ocenili, ztráta veřejných prostředků i výsledný efekt by byly zhruba stejné - jen ministerstvo školství by se pak možná lépe soustředilo na zlepšení nekoncepční situace v primární prevenci ve svém resortu. Současná prohlášení dr. Němce a "Rodičů proti drogám" nelze ale hodnotit jinak než jako nezodpovědná a zavádějící. Nabízejí totiž řešení neexistujících problémů, čímž se snaží odvést pozornost od problémů skutečných.
</TEXT>
</DOC>
<DOC>
<DOCID>LN-20020812004</DOCID>
<DOCNO>LN-20020812004</DOCNO>
<DATE>08/12/02</DATE>
<TEXT>
Přestože povodně na jihu Čech ještě neskončily, a dokonce hrozí další vlna záplav, z celé řady zaplavených míst už zaznívá jeden kritický názor za druhým. Ať už na adresu organizace záchranných prací nebo na adresu vodohospodářů. Zůstane nám, až záplavy konečně skončí, jen hořký pocit vlastní nedokonalosti? Každý, kdo si včera přišel prohlédnout například protrženou hráz přehrady u Soběnova, musel nutně získat zcela jiný dojem. Při pohledu na zbořenou přehradu mrazí v zádech. Jak to, že se záchranáři, často v podobě vysmívaných dobrovolných hasičů, v tak krátkém čase dostali i do odlehlých míst v Novohradských horách? Jak to, že stačili varovat tisíce vodáků na Vltavě? Jak to, že stihli evakuovat dětské tábory? Na záchranném systému lze nepochybně vždycky najít chyby. Nikdo ale nemůže zpochybnit, že alespoň v případě záplav Česko potvrzuje pověst civilizované země, jejíž obyvatelé čelí neodvratné přírodní katastrofě stejně úspěšně jako jejich západní sousedé. Taková oprávněná samochvála není v tuzemsku - na rozdíl od poukazování na vlastní nedostatky - populární. Bohužel.
</TEXT>
</DOC>
<DOC>
<DOCID>LN-20020812005</DOCID>
<DOCNO>LN-20020812005</DOCNO>
<DATE>08/12/02</DATE>
<TITLE>
LONDÝN/PRAHA - Rozmary počasí, které si letos v létě po celém světě vyžádaly stovky obětí a obrovské materiální škody, způsobuje klimatický jev El Ni(o. Vědci mu připisují jak přívalové deště a povodně, které sužují Evropu a část Asie, tak i katastrofální sucha, která nyní trápí Severní Ameriku, Austrálii a jih Afriky. Obávaný El Ni(o se vyskytuje na zemi již tisíce let a opakuje se pravidelně v tří - až sedmiletých intervalech. El Ni(o vzniká ve východním Pacifiku, kde narušuje přirozený vývoj počasí. Jde o to, že teplé mořské proudy a pasáty, které přinášejí srážky, normálně míří z východu na západ. El Ni(o ovšem způsobuje, že směr mořského i vzdušného proudění se obrací. Následkem jsou dramatické změny počasí na celém světě. El Ni(o udeřil naposledy v letech 1997 a 1998, kdy s sebou přinesl ničivá sucha v Austrálii a jihovýchodní Asii a bouře, záplavy a hurikány v Latinské Americe. Vše nasvědčuje tomu, že El Ni(o se letos vrátil a splnily se předpovědi amerických a australských meteorologů, kteří před návratem nejničivějšího klimatického jevu varovali již začátkem roku.
</TITLE>
<TEXT>
El Niňo, jehož název znamená dítě nebo chlapec, pojmenovali peruánští rybáři v 19. století po Jezulátku. Změny počasí totiž pozorovali pravidelně kolem Vánoc. Vědci zatím nedokážou uspokojivě vysvětlit, proč se El Niňo tvoří. Většina z nich se ovšem shoduje na tom, že kvůli globálnímu oteplování se nyní vyskytuje stále častěji a jeho následky jsou katastrofálnější. Letos El Niňo způsobí zřejmě obrovské materiální škody po celém světě. Úkaz podle vědců přispěl nejen k přívalovým dešťům v Evropě, ale také ke katastrofálním záplavám v Asii a naopak k suchu ve Vietnamu a Severní Americe. Při povodních a sesuvech půdy zahynulo v jižní Číně od začátku roku již 900 lidí a jihokorejští odborníci tvrdí, že v jejich zemi za pouhý týden spadly dvě pětiny srážek, které normálně připadají na celý rok. Naopak Vietnam čelí nejhoršímu suchu za posledních 27 let. Podobně je na tom jižní Afrika. Očekává se, že rozmary počasí by zde mohly způsobit katastrofální hladomor. Sucho trápí také Austrálii a Spojené státy, které očekávají nejnižší úrodu obilí za posledních 30 let. USA také bojují s obrovskými lesními požáry, které dosud zničily na dva miliony hektarů porostu.
ZÁPLAVY V EVROPĚ
Rusko - povodně si zatím vyžádaly 58 mrtvých
Rumunsko - zahynuli čtyři lidé
Německo - V Dolním Sasku zahynul záchranář
Itálie - u Benátek zahynul rybář
</TEXT>
</DOC>
<DOC>
<DOCID>LN-20020812006</DOCID>
<DOCNO>LN-20020812006</DOCNO>
<DATE>08/12/02</DATE>
<TITLE>
LN přinášejí exkluzivní rozhovor s Ronaldem Lauderem
</TITLE>
<TEXT>
NEW YORK - Muž, který byl kdysi partnerem generálního ředitele TV Nova Vladimíra Železného, promluvil. Majitel společnosti CME Ronald Lauder, který do Novy investoval a později se s Železným soudil, v exkluzivním rozhovoru pro LN vůbec poprvé veřejně vysvětluje své názory na celý spor. Lauder vzpomíná na "Železného zradu". Současně nepřímo nabízí nové české vládě, že je ochoten vyměnit případné odškodné, které po českém státu požaduje, za účast na televizním vysílání v Česku.
LN: Jak se Vladimír Železný během vaší spolupráce změnil?
Stával se mocnějším. Pamatuji si úplně přesně, jak mi jednou říkal, že je nejpopulárnější osobností v Česku. Že je slavnější než prezident i předseda vlády, prostě úplně nejslavnější. Dokonce mi ukazoval i noviny, ve kterých to četl. A v tom okamžiku jsem si uvědomil, o co mu opravdu jde. Pochopil jsem, že má v sobě obrovskou touhu po moci. Uvěřil tomu, že nad něj není.
</TEXT>
</DOC>
<DOC>
<DOCID>LN-20020812007</DOCID>
<DOCNO>LN-20020812007</DOCNO>
<DATE>08/12/02</DATE>
<TITLE>
Nervozita a napětí provázejí odklízení škod po záplavách. Lidé z postižených oblastí mají strach z dalších dešťů.
</TITLE>
<TEXT>
PLAV (okres Č. BUDĚJOVICE) - Kdy už konečně začne svítit slunce? Tuto otázku si včera dokola opakovaly desítky obyvatel malé obce Plav na Českobudějovicku. Zatímco vyklízeli zatopené domy a chaty a s pomocí dobrovolníků vyváželi tuny bahna z návsi, z rádia se dozvídali o nebezpečí dalších záplav. Řeka Malše by kvůli novým srážkám mohla ještě v noci z neděle na pondělí znovu vystoupit z koryta. "Raději tuhle hrozbu lidem ani nepřipomínám. Už takhle se tu vzmáhá nervozita a napětí," říká starosta Plavu Jaroslav Hlach. Plav patří k záplavami vůbec nejhůře postiženým obcím na jihu Čech. Voda zbořila a odnesla chaty, zaplavila domy, vytopila místní hospodu. Jen zázrakem si povodeň nevyžádala oběti na životech. Sotva lidé vynesli promočené věci ze sklepů a spočítali alespoň částečně škody, obloha se znovu hrozivě zatáhla. Přijde další povodeň? "Na evakuaci jsme připraveni. Z domů už není co odnášet," tvrdí Hlach, zatímco dohlíží na úklid bahna z návsi. Příroda jako by si s obyvateli Plavu chtěla hrát. Už v noci ze soboty na neděli prudká bouřka a liják znovu zvedly hladinu Malše. Naštěstí déšť časem ustal. Na nedělní večer ale meteorologové hlásí pokračování prudkých srážek. "Běhám se dívat na kolík ve vodě. Zatím hladina řeky nestoupá, ale ani neklesá," říká starosta. Mnoho lidí v Plavu se nicméně domnívá, že další povodeň už nemůže způsobit větší škody. "Co mi voda vzala, už mi nevrátí. Žádný další majetek už jí nabídnout nemohu," říká jeden z plavských chatařů. Malše je za normálních okolností klidná, mělká říčka, jejíž tok reguluje přehrada v nedalekém Římově. Vodáci se těší na pár dnů v roce, kdy je odtok z přehrady alespoň takový, aby se řeka dala sjet do Českých Budějovic na lodi. Ani ti nejstarší pamětníci si na tak velkou vodu nepamatují. "Naposledy Malše způsobila podobnou povodeň v roce 1892," potvrzuje českobudějovický hydrometeorolog Petr Lett. Zcela ale odmítá názory některých lidí, že záplavy jsou civilizační katastrofou. Mnozí postižení dávají vinu globálnímu oteplování, emisím v ovzduší, vybetonovaným plochám místo lesů. Řítí se civilizace do katastrofy, ptají se někteří. Hydrometeorologové podobné názory odmítají. Příroda se podle nich řídí vlastními zákony. Někdy přijdou povodně třeba ve třech letech za sebou, jindy po 200 letech. Srovnatelným způsobem se před tím řeka Malše vylila z břehů v roce 1892. Stejné záplavy ale postihly okolí Českých Budějovic i o dva roky dříve, tedy v roce 1890. Pak si příroda vybrala dlouhou pauzu. "Povodně pak přišly až v roce 1954, ale v trochu menším rozsahu než ty současné," řekl Lett. Znovu následovalo klidné období, než minulý týden Malše vystoupila z koryta a zopakovala záplavy z devatenáctého století. Podle hydrometeorologa se tak rozhodně nedá spekulovat o tom, že současné povodně na jinak klidné Malši jsou daní civilizaci nebo klimatickým změnám. Rozluštit klíč k časovému rozvrhu záplav údajně není v lidských silách, rozhoduje pouze příroda.
</TEXT>
</DOC>
<DOC>
<DOCID>LN-20020812008</DOCID>
<DOCNO>LN-20020812008</DOCNO>
<DATE>08/12/02</DATE>
<TEXT>
ČESKÉ BUDĚJOVICE - Hasiči včera při pátrací akci nalezli tělo muže, kterého ve čtvrtek i s automobilem strhla rozvodněná Malše v Kaplici na Českokrumlovsku. "Tělo leželo mimo automobil asi kilometr od osudného mostu," řekl operační důstojník jihočeské policie. Jde již o šestou oběť, kterou si v minulých dnech záplavy vyžádaly. Hasiči nalezli tělo hodinu před polednem, asi 50 až 100 metrů od koryta řeky pod hromadou naplaveného dřeva. Podle mluvčí jihočeské policie Jany Kameníkové šlo o čtyřiapadesátiletého muže z Kaplicka. V sobotu našel chodec nedaleko Plané v okrese Plzeň-sever tělo devatenáctileté dívky, která spadla ve čtvrtek z raftu do rozbouřené Berounky u Darové na Rokycansku. Dívka z Horní Břízy na Plzeňsku vyjela ve čtvrtek se třemi muži po rozbouřené řece, raft se však převrátil. Muži se zachránili, dívka zmizela ve vodě. Během současných záplav zemřela jednadvacetiletá žena ve Varvažově na Písecku, když na její chatku spadl vodou podemletý strom. V Táboře a na Benešovsku zemřeli dva dobrovolní hasiči, jimž při záchranných pracích selhalo srdce. Srdce nevydrželo ani důchodci z Českobudějovicka, který se potýkal s vodou ve sklepě.
</TEXT>
</DOC>
<DOC>
<DOCID>LN-20020812009</DOCID>
<DOCNO>LN-20020812009</DOCNO>
<DATE>08/12/02</DATE>
<TITLE>
Úklid po povodních se hodil i některým lidem, které velká voda nijak nezasáhla. Na místa záplav, z nichž se bezplatně odvážel odpad, nanosili z domova nejrůznější harampádí.
</TITLE>
<TEXT>
ČESKÉ BUDĚJOVICE - Jako takzvanou železnou neděli pojali někteří obyvatelé Českobudějovicka včerejší úklid po záplavách. Mnozí z těch, kteří nebyli velkou vodou nijak postiženi, využili situace a začali svážet železný šrot nebo rozbitý nábytek na místa záplav. Mezi podmáčenými peřinami a koberci tak městem najaté firmy zdarma odvážely na skládku i zcela suché věci z vyklizených půd, stará kola nebo trámy. "Na vlastní oči jsem se přesvědčil o tom, že se někteří lidé v souvislosti se záplavami zbavují věcí, které by jinak museli likvidovat sami," řekl LN primátor Českých Budějovic Miroslav Tetter. Pouhým okem lze podle něj zjistit, že například staré dveře, pokryté vrstvou prachu, pocházejí spíše z půdy než z vytopeného sklepa.
</TEXT>
<HEADING>
Připomínalo to spíš železnou neděli
</HEADING>
<TEXT>
Zejména na českobudějovickém Pražském předměstí, zasaženém záplavami, tak skutečně některé ulice připomínaly spíše klasickou "železnou neděli" než úklid po velké vodě. "Máme řadu hlášení o tom, že někteří obyvatelé těch čtvrtí, které voda nijak nezasáhla, odvážejí automobily odpad do zaplavených míst," potvrzuje Tetter. Snaha zneužít pozáplavové situace k bezplatné likvidaci "suchého" odpadu ale podle něj komplikuje pomoc skutečně postiženým lidem. "Úklid se zbytečně prodlužuje, u skládky auta musejí čekat," tvrdí Tetter. Chování některých podnikavců je podle něj o to nebezpečnější, že městu hrozí další povodně. Kromě úklidu zatopených domů se mnoho lidí snažilo po povodních najít v řece alespoň část majetku, který voda odplavila. Zaměstnanci Budějovického měšťanského pivovaru po celý víkend objížděli řeku Vltavu a hledali odplavené pivní sudy, kterých po upřesněném odhadu vedení podniku zmizela ve vodě zhruba tisícovka. "Už ve čtvrtek ráno na pravém, přístupnějším břehu řeky lidé tahali sudy z vody ven," řekl LN hrázný na jezu v Českém Vrbném. Část nálezců si přitom kovové soudky odvezla domů, někteří je poctivě vrátili majiteli. "Lidé nám sami vlastními automobily zatím přivezli zhruba 350 ztracených sudů," řekl LN ředitel Budějovického měšťanského pivovaru Miroslav Leština.
Zejména na českobudějovickém Pražském předměstí, zasaženém záplavami, tak skutečně některé ulice připomínaly spíše klasickou "železnou neděli" než úklid po velké vodě. "Máme řadu hlášení o tom, že někteří obyvatelé těch čtvrtí, které voda nijak nezasáhla, odvážejí automobily odpad do zaplavených míst," potvrzuje Tetter. Snaha zneužít pozáplavové situace k bezplatné likvidaci "suchého" odpadu ale podle něj komplikuje pomoc skutečně postiženým lidem. "Úklid se zbytečně prodlužuje, u skládky auta musejí čekat," tvrdí Tetter. Chování některých podnikavců je podle něj o to nebezpečnější, že městu hrozí další povodně. Kromě úklidu zatopených domů se mnoho lidí snažilo po povodních najít v řece alespoň část majetku, který voda odplavila. Zaměstnanci Budějovického měšťanského pivovaru po celý víkend objížděli řeku Vltavu a hledali odplavené pivní sudy, kterých po upřesněném odhadu vedení podniku zmizela ve vodě zhruba tisícovka. "Už ve čtvrtek ráno na pravém, přístupnějším břehu řeky lidé tahali sudy z vody ven," řekl LN hrázný na jezu v Českém Vrbném. Část nálezců si přitom kovové soudky odvezla domů, někteří je poctivě vrátili majiteli. "Lidé nám sami vlastními automobily zatím přivezli zhruba 350 ztracených sudů," řekl LN ředitel Budějovického měšťanského pivovaru Miroslav Leština.
</TEXT>
</DOC>
<DOC>
<DOCID>LN-20020812010</DOCID>
<DOCNO>LN-20020812010</DOCNO>
<DATE>08/12/02</DATE>
<TITLE>
Češi odstraňují následky velké vody a hrozí se, že přijde další...
</TITLE>
<TEXT>
Zatopené Staré Město, Kampa, Karlín i Troja, zřícené domy na nábřeží. Tak by mohly vypadat následky velké vody v hlavním městě, pokud by se vyplnily nejkatastrofičtější vize.
PRAHA - Po relativně klidném víkendu začíná povodeň vážně hrozit i Praze. O tom, zda bude v hlavním městě vyhlášen stav ohrožení, se v noci rozhodovalo na jihu Čech. Pokud by na Šumavě a v dalších regionech povodí Vltavy napršelo hodně vody, postihly by českou metropoli kvůli naplnění přehrad vltavské kaskády a vodou nasycené půdě mnohem větší záplavy než minulý týden. V případě, že se nevyplní nejznepokojivější předpovědi, bude v Praze udržována současná hladina a ještě několik dní bude platit druhý povodňový stupeň. "Dostali jsme od vodohospodářů slib, že průtok bude udržován na úrovni 1375 kubíků za sekundu, hladina řeky by se tedy neměla vyšplhat nad úroveň, kde byla v pátek," řekl včera večer mluvčí magistrátu Martin Kupka. Poslední velkou povodeň zažila Praha v roce 1890. Vltava tehdy dokonce strhla dva pilíře Karlova mostu a rozlila se do kilometrové šířky.
</TEXT>
<HEADING>
Voda až po úpatí vrchu Vítkova
</HEADING>
<TEXT>
Záplavy, které postihly hlavně Moravu v roce 1997, se sice Prahy nedotkly, ale přesto vyvolaly zvýšený zájem o ochranu města. Tehdejší primátor Jan Koukal sliboval, že hlavní město bude připraveno na přečkání podobné katastrofy do roku 2005 a to s minimálními škodami. Počítačová simulace odhalila, že mohutnými dešti v jižních a západních Čechách vyvolaná stoletá voda by v Praze zaplavila Staré Město nejméně pro Staroměstské náměstí, celou Kampu, Karlín až po vrch Vítkov, části Libně, Holešovic, Troje a celou Chuchli. Tato simulace ovšem počítá s tekoucí vodou prostou stromků, drobných staveb a dalších předmětů, které by mohly ucpat mosty či ulice zatopených čtvrtí. Průzkum, který v té souvislosti zpracovali na ČVUT v Praze, ale předložil ještě smutnější vizi. Zmapovaní terénu před Prahou ukázalo velké množství přírodních i umělých objektů, které podle zkušeností hydrologů mohou být odneseny velkou vodou. Kromě Negrelliho viaduktu neobstál v této zkoušce prostupnosti ani Karlův most, který má užší oblouky než jiné pražské mosty.
* Hranice "stoleté vody" ze září 1890 - největší povodně v historii Prahy (strženy byly i dva pilíře Karlova mostu)
</TEXT>
</DOC>
<DOC>
<DOCID>LN-20020812011</DOCID>
<DOCNO>LN-20020812011</DOCNO>
<DATE>08/12/02</DATE>
<TITLE>
...katastrofální záplavy sužují většinu Evropy
</TITLE>
<TEXT>
Jen hluboká jáma zůstala po povodni na místě rekreačního střediska u černomořského Novorossijsku. V oblasti zahynulo asi šedesát lidí.
NOVOROSSIJSK, Rusko - Nad ruským černomořským přístavem Novorossijsk i sanatorii na svazích Velkého Kavkazu včera po několika dnech vysvitlo slunce. Tisíce rekreantů přesto prchaly z míst, kde prožili hrůzu z běsnícího vodního živlu a byli svědky smrti desítek lidí. "Lidé se před deštěm schovávali do aut. Nikdo netušil, že vodní přívaly je smetou do moře jako krabičky od sirek," řekl deníku Kommersant Petr Loktionov, který se zachránil jen zázrakem. Nejvíce lidských životů si vyžádala voda valící se ze svahů v letovisku Širokaja Balka. V táboře Cementnik našli novináři z listu Izvestija na ploše několika set metrů čtverečních místo bungalovů jámu hlubokou asi pět metrů. "Šla jsem na masáž. Náhle zahřmělo, z nebe se valily proudy vody," líčila počátek pátečního přívalu Olga Ivanovna. Ulice se poté změnila v řeku. O kousek níž Olga viděla jedno z dramat, které v té chvíli prožívaly stovky lidí. Mladá žena se na autobusové zastávce jednou rukou držela zábradlí a druhou svírala syna. Proud dítě strhl, ale tomu se podařilo zachytit se o kousek níž o sloup veřejného osvětlení. Zástupkyně ředitele tamní hydrometeorologické správy Natalja Ostapcová tvrdí, že úřady dostatečně nereagovaly na varování o blížících se bouřích. Současně přiznává, že ani odborníci neodhadli mechanismus větrných smrští. "Vertikální vichry se nejprve pohybovaly nad mořem. "Nasávaly" tisíce tun vody. Pak stoupaly vzhůru po pobřeží - podél říčních koryt a struh. Když se rozbily o vrcholky hor, voda, kterou v sobě nesly, se řítila dolů," vysvětlila vznik záplav Ostapcová. Lidé umírali při záplavách i v samém Novorossijsku. Voda vyrvala litinové kryty kanálů a několik lidí se pak do kanalizace propadlo. Záchranáři a pracovníci ruského ministerstva pro mimořádné situace včera uváděli, že počet obětí může dosáhnout i několika set. Úřady totiž ani nemohou odhadnout, kolik turistů bylo na pobřeží mimo vyhrazené kempy. Do včerejška byly objeveny ostatky asi šesti desítek lidí.
</TEXT>
<HEADING>
Televizi prý podplatili Turci
</HEADING>
<TEXT>
Na neštěstí druhých se pokoušely přiživit desítky zlodějíčků. Ti předstírali pátrání po obětech, ale ve skutečnosti si věcmi ze zničených aut a trosek domů plnili tašky. Bagatelizovat tragédii se zas pokoušeli představitelé některých turistických firem poděšení masovým rušením zájezdů do přímořských letovisek. "Nevylučuji, že povodeň byla, ale v takových rozměrech, jak to líčili novináři, ne," tvrdil listu Gazeta zbezpečí kanceláře třeba ředitel firmy Krist Valerij Kitel. I další jeho kolegové přesvědčovali veřejnost, že televizní zpravodajství o povodni si zaplatili Turci, aby nalákali ruské turisty do letovisek ve své zemi. Mnoho lidí se přesvědčit nenechalo na moskevských nádražích se stály hodinové fronty před pokladnami na vracení jízdenek. Jiní prokázali otrlost nedaleko míst, kde včera potápěči prohlíželi na mořském dně potopená auta a autobusy a vytahovali z nich mrtvé, se již hotely plnily novými rekreanty. Někteří z nich hráli volejbal, jiní si opékali šašlik.
Záplavy v Evropě a jejich možný vývoj
</TEXT>
<HEADING>
Británie
</HEADING>
<TEXT>
Hasiči v sobotu evakuovali obyvatele více než 80 domů v Scarborough a Caytonu na severovýchodě Anglie, který zasáhly prudké přívaly deště a následné záplavy. Podle dostupných údajů nikdo nezahynul. V Caytonu byly ulice zaplaveny do výše jednoho metru.
Prognóza meteorologů
Větší část Anglie čekají další vydatné srážky.
</TEXT>
<HEADING>
Německo
</HEADING>
<TEXT>
Prudké lijáky zasáhly především spolkové země Dolní Sasko, Bavorsko a Bádensko-Württembersko, kde se rozlily tamní toky. Při záchranných pracích zahynul u Brunswicku jedenatřicetiletý záchranář. Stav pohotovosti platil také na Labi.
Prognóza meteorologů
Bouřky a lijáky budou v následujících dnech pokračovat.
</TEXT>
<HEADING>
Rakousko
</HEADING>
<TEXT>
V Horních Rakousích a v oblasti Waldviertel v Dolních Rakousích hladina řeky Kamp překonala stav z roku 1896. Největší materiální škody v Evropě - poničené silnice, mosty a železniční tratě. Nikdo nezahynul.
Prognóza meteorologů
Zemi čekají nové přívalové deště, mohlo by napršet až 100 litrů na metr čtvereční.
</TEXT>
<HEADING>
Itálie
</HEADING>
<TEXT>
Řím zasáhla silná bouře, ulice na mnoha místech přehradily popadané kmeny a větve stromů. Přes sever země se přehnala série mohutných průtrží. Poblíž Benátek zahynul na rozbouřené hladině rybář. Materiální škody překročí desítky milionů eur.
Prognóza meteorologů
Zemi se nevyhnou další silné bouřky, na několika místech ve výše položených oblastech už napadl sníh.
</TEXT>
<HEADING>
Rusko
</HEADING>
<TEXT>
Do včerejšího dne záchranáři nalezli 58 mrtvých v Novorosijské oblasti na jihu země. Z oblasti bylo evakuováno na 1800 lidí, jejichž domovy byly zcela zničeny nebo vážně poškozeny. S jejich návratem se zatím nepočítá.
Prognóza meteorologů
Dají se očekávat přeháňky, ale silné deště už v sobotu ustaly.
</TEXT>
<HEADING>
Slovensko
</HEADING>
<TEXT>
Nejvyšší stupeň povodňové pohotovosti včera platil v Matejovcích na předměstí Popradu, kde po srážkách stoupla hladina Slavkovského potoka. Podle úřadů nebyl nikdo zraněn. Mimořádná situace byla v národním parku Slovenský ráj, téměř všechny doliny byly zaplaveny.
Prognóza meteorologů:
Vydatné srážky v nejbližších dnech nepoleví.
</TEXT>
<HEADING>
Rumunsko
</HEADING>
<TEXT>
Čtyři lidé zahynuli při záplavách, které postihly 19 ze 41 žup. Voda zaplavila více než stovku vesnic. Bylo mimo jiné zničeno 551 domů a úroda na ploše o rozloze 1150 hektarů.
Prognóza meteorologů
Minimálně do poloviny týdne vytrvalé deště nepoleví.
</TEXT>
<HEADING>
Maďarsko
</HEADING>
<TEXT>
Desítky obcí zaplavila voda z rozvodněných řek v župě Borsod-Abaúj-Zemplén poblíž hranic se Slovenskem. V oblasti byl vyhlášen třetí povodňový stupeň. Nikdo nebyl zraněn, materiální škody jsou značné.
Prognóza meteorologů
Povětrnostní podmínky se zlepší, ale hrozba nových dešťů trvá.
</TEXT>
</DOC>
<DOC>
<DOCID>LN-20020812012</DOCID>
<DOCNO>LN-20020812012</DOCNO>
<DATE>08/12/02</DATE>
<GEOGRAPHY>MOSKVA/FRANKFURT</GEOGRAPHY>
<TEXT>
Katastrofální rozmary počasí s přívalovými dešti a rozsáhlými záplavami sužují již několik dní většinu Evropy. Dosud si vyžádaly desítky obětí a obrovské materiální škody. Nejpostiženější zemí je Rusko. Na černomořském pobřeží o víkendu pokračovalo pátrání po obětech rozsáhlých záplav, které oblast zasáhly koncem minulého týdne. Počet mrtvých do včerejšího večera dosáhl 58, konečná bilance by však mohla dosáhnout stovek obětí. V postižené oblasti totiž leží řada letovisek, kam letos přijely na dovolenou tisíce turistů. Úřady ale většinu z nich neevidují. V okolí přístavu Novorossijsk a letoviska Širokaja Balka odnesly záplavové vlny do moře desítky automobilů. Zničeny byly stovky domů, mostů a kilometry silnic. Bez střechy nad hlavou se ocitlo na 1800 lidí, z toho téměř polovina dětí. Podle ruských úřadů nebezpečí dalších povodní polevuje. Naopak obyvatelé jižního Německa se připravovali na další záplavy způsobené čerstvými dešti. Spolkové země Bavorsko a Bádensko-Württembersko vyhlásily o víkendu stav ohrožení. Deště postihly také spolkovou zemi Dolní Sasko, kde při autonehodě zahynul 31letý záchranář. Dalších přívalů vody se obávali také obyvatelé severního Rakouska. Týmy záchranářů v Horních a Dolních Rakousích se o víkendu snažily především uvolnit koryta řek zanesená nedávnou povodní. Čtyři mrtvé si záplavy vyžádaly v Rumunsku. V Bulharsku a Chorvatsku způsobily přívalové deště a sesuvy půdy značné škody na majetku. V Itálii u Benátek zemřel 35letý rybář, jehož člun zasáhl blesk, a v Římě v sobotu zavládl značný chaos poté, co město zasáhla vichřice a krupobití.
</TEXT>
</DOC>
<DOC>
<DOCID>LN-20020812013</DOCID>
<DOCNO>LN-20020812013</DOCNO>
<DATE>08/12/02</DATE>
<TITLE>
Ministerstvo zahraničí potvrdilo, že smlouva na rekonstrukci velvyslanectví v Záhřebu je nevýhodná
</TITLE>
<TEXT>
Víc než dvojnásobek má zaplatit ministerstvo zahraničí za rekonstrukci ambasády v Záhřebu. V souvislosti s tímto případem policie obvinila čtyři osoby včetně Karla Srby - z korupce.
PRAHA - Eva Tomšovicová - obviněná z přípravy vraždy novinářky Slonkové nelhala, když policistům tvrdila, že zakázka ministerstva zahraničí na rekonstrukci ambasády v chorvatském Záhřebu byla silně nadhodnocená. Její slova totiž o víkendu potvrdil generální sekretář Černínského paláce Vladimír Zavázal. Ten uvedl, že valašskomeziříčská firma Block má za opravu ambasády dostat dvakrát tolik, než byla skutečná hodnota stavebních prací. "Firma Block žádala za hlavní stavební práce 72 milionů korun, podle prvního posudku projektanta to mohlo být do 35 milionů," řekl ČTK Zavázal. Tomšovicová, která měla pro Srbu pracovat jako výběrčí úplatků, přitom policistům popsala, že Block zakázku jejíž výše se podle ní měla vyšplhat až zhruba na 100 milionů - získal díky korumpování úředníků ministerstva zahraničí. Firma Block měla dát 400 tisíc korun Tomáši Pfefferovi z firmy Certos, která pro Černínský palác připravovala výběrová řízení. Pět milionů korun pak měla od zaměstnance firmy Block Jiřího Sittára inkasovat přímo Tomšovicová. Peníze předala exsekretáři ministerstva Karlu Srbovi. Ten měl podle ní vliv zejména na svého nástupce na postu sekretáře Pavla Jaroše, jenž Srbu vystřídal loni v dubnu. Kvůli okolnostem "záhřebské zakázky" už byli Srba, Jaroš, Pfeffer a Sittár obviněni z přijímání či dávání úplatků.
</TEXT>
<HEADING>
Obvinění korupci odmítají
</HEADING>
<TEXT>
Obvinění svoji roli v korupční aféře buď odmítají, nebo se k ní nechtějí vyjadřovat. Srba po obvinění z korupce držel krátkou protestní hladovku a trvá na tom, že s případem nemá nic společného. Tomáš Pfeffer z firmy Certos (ministerstvo zahraničí už s ní ukončilo spolupráci) LN už dříve řekl, že Tomšovicovou dobře nezná. Tvrzení, že by kdy přijal jakýkoli úplatek, označil za "neuvěřitelné tvrzení a lež". Včera nereagoval ani na telefony, ani na SMS zprávy. Pavel Jaroš (z funkce sekretáře jej odvolal ministr Cyril Svoboda) obvinění a jakoukoli korupci popírá. Stejně tak firma Block. Člen představenstva Aleš Kovářík už dříve možné předání úplatku označil za nesmysl s tím, že si pro smlouvu byl v Černínském paláci sám a Tomšovicovou vůbec nezná. Dodal, že peníze mohl předat maximálně Sittár ze své soukromé iniciativy. Sittár dostal z firmy výpověď, své obvinění odmítl pro MfD v pátek komentovat. To, že Kovářík zřejmě nemluvil ve všem pravdu, naznačil sekretář ministerstva zahraničí Zavázal, když řekl, že Tomšovicová fungovala jako kurýr Blocku a pro smlouvu na "záhřebskou zakázku" si přišla na ministerstvo sama.
</TEXT>
<HEADING>
Ministerstvo bude s Blockem jednat
</HEADING>
<TEXT>
Jaký bude další osud rekonstrukce ambasády v Záhřebu, je zatím nejasné. Firma Block dosud o zakázku nepřišla a v současné době by ji měla realizovat za částku uvedenou ve smlouvě - tedy za dvojnásobně nadhodnocenou. Stavební práce přitom mají podle smlouvy v Záhřebu začít koncem září. Ministerstvo chce ale podle Karla Borůvky z tiskového oddělení s Blockem jednat a tlačit na snížení ceny. "Smlouva je podepsána a je platná. Vzhledem k novým skutečnostem se ale chceme s představiteli Blocku v nejbližších dnech setkat a při dalším jednání si všechny věci vyjasnit. Věříme, že se na snížení ceny i na dalších věcech dohodneme," sdělil včera LN Borůvka. Pokud by se to nepodařilo, má podle Borůvky Černínský palác i jiné možnosti. "Dají se podniknout určité právní kroky, nové vedení ministerstva může třeba smlouvu rozporovat. Existují i další varianty. Ale myslím, že je o nich předčasné hovořit, věřím, že se dohodneme," míní Borůvka.
Jaký bude další osud rekonstrukce ambasády v Záhřebu, je zatím nejasné. Firma Block dosud o zakázku nepřišla a v současné době by ji měla realizovat za částku uvedenou ve smlouvě - tedy za dvojnásobně nadhodnocenou. Stavební práce přitom mají podle smlouvy v Záhřebu začít koncem září. Ministerstvo chce ale podle Karla Borůvky z tiskového oddělení s Blockem jednat a tlačit na snížení ceny. "Smlouva je podepsána a je platná. Vzhledem k novým skutečnostem se ale chceme s představiteli Blocku v nejbližších dnech setkat a při dalším jednání si všechny věci vyjasnit. Věříme, že se na snížení ceny i na dalších věcech dohodneme," sdělil včera LN Borůvka. Pokud by se to nepodařilo, má podle Borůvky Černínský palác i jiné možnosti. "Dají se podniknout určité právní kroky, nové vedení ministerstva může třeba smlouvu rozporovat. Existují i další varianty. Ale myslím, že je o nich předčasné hovořit, věřím, že se dohodneme," míní Borůvka.
</TEXT>
</DOC>
<DOC>
<DOCID>LN-20020812014</DOCID>
<DOCNO>LN-20020812014</DOCNO>
<DATE>08/12/02</DATE>
<TITLE>
a spoustu dalších cen
</TITLE>
<TEXT>
Potřebujete další informace o čtenářské Hře Lidových novin? Volejte na soutěžní linku: 02/96 36 37 00. Linka je v provozu ve všední dny od 9 do 13 hodin. Nebo e-mailujte na adresu hrarocniplat@lidovky.cz
výherní kupon 14
Získejte za měsíc to, co jinak vyděláte za rok!
Během letošního léta vyhrálo již 13 soutěžících
Pračka Ariston za 20 000 Kč
Jan DÜRR z Prahy
Kombi lednička Ariston za 17 000 Kč
Zdenka URBANCOVÁ z Horní Slatiny
Videorekordér Thomson za 8000 Kč
Jiří FIŘT z Prahy
Horské kolo Author za 6000 Kč
Nina VADLEJCHOVÁ ze Strakonic
Celoroční předplatné LN
Milan ČECHURA z Duchcova
Rychlovarná konvice za 1500 Kč
Barbora BAŤKOVÁ z Českého Krumlova
Ing. Jaroslav MATĚJOVIC z Rokycan
4 díly knihy Výlety po ČR za 600 Kč
Andrea ŠIMONÍČKOVÁ z Hradce Králové
Helena JANEČKOVÁ z Prahy 8
Petra MUSILOVÁ z Bozkova
Tomáš TÁBORSKÝ z Brna
Jan DOLEŽAL z Kyselky
Blahopřejeme!
Hrajte také. I Vy můžete vyhrát!
</TEXT>
</DOC>
<DOC>
<DOCID>LN-20020812015</DOCID>
<DOCNO>LN-20020812015</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Neznámý pachatel včera v Praze zavraždil devětačtyřicetiletého izraelského podnikatele, který legálně pobýval v České republice. Vražda se odehrála dvacet minut po půlnoci na křižovatce ulic Rytířská a Železná v centru města, kde na Izraelce z pistole opakovaně vystřelil muž jedoucí na kole. Zavražděný muž byl podle dosavadních policejních poznatků spolumajitelem hotelu na Starém Městě. Vrah z místa činu ujel.
</TEXT>
</DOC>
<DOC>
<DOCID>LN-20020812016</DOCID>
<DOCNO>LN-20020812016</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Ministr zahraničí Cyril Svoboda zamíří v úterý na Slovensko. Návštěva sousední země bude jeho první zahraniční cestou ve vládní funkci. Se slovenským prezidentem Rudolfem Schusterem, premiérem Mikulášem Dzurindou a šéfem diplomacie Eduardem Kukanem má Svoboda hovořit především o vztazích mezi oběma státy někdejší federace, o listopadovém summitu NATO v Praze a rozšiřování Evropské unie. Jednodenní návštěva má podle ministerstva zahraničí potvrdit nadstandardní vztahy mezi oběma sousedními státy. "Důraz je kladen rovněž na spolupráci při vstupu do EU," informoval tiskový odbor ministerstva.
</TEXT>
</DOC>
<DOC>
<DOCID>LN-20020812017</DOCID>
<DOCNO>LN-20020812017</DOCNO>
<DATE>08/12/02</DATE>
<GEOGRAPHY>LIBEREC</GEOGRAPHY>
<TEXT>
Kolem tří desítek příznivců techna, převážně z Liberecka, Jablonecka a Prahy, přijelo v sobotu do Andělky u Višňové na Liberecku uklízet hory odpadků, které tu zůstaly po nepovolené technoparty Czechtek. Frýdlantská firma na soukromý pozemek přistavila tři kontejnery a také jeden sběrový vůz.
</TEXT>
</DOC>
<DOC>
<DOCID>LN-20020812018</DOCID>
<DOCNO>LN-20020812018</DOCNO>
<DATE>08/12/02</DATE>
<TITLE>
Nic jsem nevymáhal a nic jsem nedostal. Tvrdí z úplatkářství obviněný vrchní rada v oboru informačních systémů ministerstva zahraničních věcí Pavel Jaroš.
</TITLE>
<TEXT>
LN: Vyšetřovatel vás v pátek obvinil z úplatkářství. Čím se hájíte?
Hájím se tím, že jsem nic takového nespáchal.
LN: Jak jste měl podle policie trestný čin spáchat?
Údajně mě měl někdo uplácet v rámci zakázky na rekonstrukci velvyslanectví v Záhřebu. Nikdo mi nic nenabídl, já jsem nic nevymáhal a nic jsem nedostal.
LN: Za jak vysoký úplatek jste obviněn?
Údajně mě měla firma, která zakázku vyhrála, uplatit pěti miliony korun.
LN: Už jste hovořil o obvinění s někým z ministerstva?
Nikdo mě nekontaktoval.
LN: Znáte se s Karlem Srbou?
Pana Srbu jsem viděl asi pětkrát v životě. Většinou to bylo na nějakých společenských akcích.
</TEXT>
</DOC>
<DOC>
<DOCID>LN-20020812019</DOCID>
<DOCNO>LN-20020812019</DOCNO>
<DATE>08/12/02</DATE>
<TITLE>
Antonín Malina dal přednost postu ředitele ústavu, který pod něj na ministerstvu spadal
</TITLE>
<TEXT>
Volné místo ve vedení resortu zůstalo ministryni zdravotnictví Marii Součkové poté, co se náměstek pro zdravotní péči rozhodl ve své funkci nepokračovat.
PRAHA - Většímu klidu se zřejmě rozhodl dát přednost náměstek ministra zdravotnictví pro zdravotní péči Antonín Malina. Blízký spolupracovník předchozího ministra Bohumila Fišera dostal od nové šéfky resortu Marie Součkové na výběr: náměstkem zůstane, pokud se vzdá současného úvazku na postu ředitele Institutu postgraduálního vzdělávání ve zdravotnictví (IPVZ). Malina si nakonec vybral druhou možnost. Podle informací LN se tak stalo po velmi ostré výměně názorů s novou ministryní, jež nebyla spokojena s jeho prací. Funkci náměstka se rozhodl k 31. srpnu složit a na plný úvazek nastoupit na institut. O jeho nástupci na pozici náměstka ještě není rozhodnuto. Souběh funkcí, který svým podřízeným (kromě Maliny ještě hlavnímu hygienikovi Michaelu Vítovi, zároveň řediteli Státního zdravotního ústavu) Fišer umožnil, se Součkové nelíbil. Vít se na rozdíl od Maliny rozhodl na ministerstvu zůstat. Malinu jmenoval do funkce ředitele Fišer letos v lednu. "Někdo ústav řídit musí," vysvětlil později své sporné rozhodnutí, za které byl kritizován mj. opozičními poslanci. Ředitelské křeslo totiž Malina získal bez výběrového řízení a funkci vzhledem k zaneprázdnění na ministerstvu vykonával jen sporadicky. Navíc se jednalo o možný střet zájmů: činnost institutu totiž do značné míry spadala do Malinovy ministerské kompetence. "Ve statutu IPVZ  není přímo stanovena podřízenost odboru vzdělávání a vědy ministerstva zdravotnictví. Ale z logiky věcné náplně činnosti - pedagogické, vědecké apod. - je oslovován ke spolupráci na činnostech vyžadovaných v uvedených oblastech ministerstvem nejčastěji tímto odborem, který tradičně spadá do kompetenční sféry náměstka pro zdravotní péči," uvedla Vladimíra Jindřichová z tiskového odboru ministerstva.
</TEXT>
<HEADING>
Z ministerstva "tečou" desítky milionů
</HEADING>
<TEXT>
Ministerstvo, v jehož vedení Malina byl, odsouhlasilo jen pro letošní rok institutu, jejž exnáměstek řídí, více než 118 milionů korun na dotacích. Dalších více než 19 milionů korun má dát resort na schválené grantové projekty. Malina se navíc nijak netajil tím, že funkci ředitele IPVZ  bere jako pojistku pro případ personálních změn na ministerstvu. "Pokud bych měl funkci náměstka ministra opustit, předpokládám, že budu pracovat jako ředitel institutu," řekl například v červnu Zdravotnickým novinám. Jeho současné stanovisko se nepodařilo získat, je až do konce měsíce na dovolené. Jestli ale na Fišerem přiděleném "teplém místě" nakonec Malina zůstane, není vůbec jisté. Ministryně Součková totiž hodlá napravit Fišerův krok a na tento post vypsat výběrové řízení. Podle Jindřichové by se tak mělo stát už v září.
Ministerstvo, v jehož vedení Malina byl, odsouhlasilo jen pro letošní rok institutu, jejž exnáměstek řídí, více než 118 milionů korun na dotacích. Dalších více než 19 milionů korun má dát resort na schválené grantové projekty. Malina se navíc nijak netajil tím, že funkci ředitele IPVZ  bere jako pojistku pro případ personálních změn na ministerstvu. "Pokud bych měl funkci náměstka ministra opustit, předpokládám, že budu pracovat jako ředitel institutu," řekl například v červnu Zdravotnickým novinám. Jeho současné stanovisko se nepodařilo získat, je až do konce měsíce na dovolené. Jestli ale na Fišerem přiděleném "teplém místě" nakonec Malina zůstane, není vůbec jisté. Ministryně Součková totiž hodlá napravit Fišerův krok a na tento post vypsat výběrové řízení. Podle Jindřichové by se tak mělo stát už v září.
</TEXT>
</DOC>
<DOC>
<DOCID>LN-20020812020</DOCID>
<DOCNO>LN-20020812020</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Detektivové Národní protidrogové centrály dopadli v Praze tříčlennou skupinu výrobců a distributorů pervitinu. Jsou podezřelí, že dodali na černý trh v České republice drogu nejméně za 20 milionů korun. Podle policie muži vyrobili nejméně deset kilogramů čisté drogy, ze kterých lze připravit 200 tisíc dávek. Skupinu řídil šestadvacetiletý muž z Prahy 8, který obstarával efedrin, z něhož se droga vyrábí, a předával ho jedenačtyřicetiletému komplicovi. Druhý muž drogu vyráběl. Třetí člen skupiny ze Strakonicka pořídil laboratoř. Podle Andrey Filipové z policejního prezidia v posledních třech letech žádný z nich nepracoval, přesto byl u nich nalezen poměrně velký majetek, například luxusní automobil za 2,5 milionu korun.
</TEXT>
</DOC>
<DOC>
<DOCID>LN-20020812021</DOCID>
<DOCNO>LN-20020812021</DOCNO>
<DATE>08/12/02</DATE>
<GEOGRAPHY>PLZEŇ</GEOGRAPHY>
<TEXT>
Bezmála 400 nábojů různého druhu našli v kontejneru při třídění papírového odpadu pracovníci sběrny ve Zruči na Plzeňsku. Policie nyní zjišťuje, jak se munice do odpadu dostala. Podle policejní mluvčí Jolany Číhové se v kontejneru našlo například přes 200 nábojů do pušky a pistole ráže 7,65 milimetru, náboje do lovecké pušky ráže osm milimetrů, náboje do malorážky a startovací náboje.
</TEXT>
</DOC>
<DOC>
<DOCID>LN-20020812022</DOCID>
<DOCNO>LN-20020812022</DOCNO>
<DATE>08/12/02</DATE>
<GEOGRAPHY>MOST</GEOGRAPHY>
<TEXT>
Přes 200 rodáků, kteří byli z Mostecka po druhé světové válce odsunuti do Německa, přijelo v sobotu do Mostu. Byl mezi nimi i šéf Sudetoněmeckého krajanského sdružení a poslanec Evropského parlamentu Bernd Posselt. Dopoledne se hosté zúčastnili německé mše v děkanském chrámu Nanebevzetí Panny Marie. Odpoledne většina z nich navštívila vernisáž obrazů jejich krajana Waltera Womacky, který se narodil v nedalekém Horním Jiřetíně. Výstava se symbolicky jmenuje Domů. Mostecký primátor Vladimír Bártl (ODS) řekl, že město již několik let spolupracuje s krajanským spolkem okresu Most v německém Erlangenu. Otevření výstavy Waltera Womacky a při té příležitosti i setkání s německými rodáky je podle Bártla jedním z dalších kroků dialogu s bývalými občany Mostecka. Protože mnoho obcí zmizelo kvůli těžbě uhlí, je Most jakýmsi patronátním městem pro krajany z celého Mostecka, vysvětlil Bártl. Bártl na otázku, zda si připil s Posseltem, odpověděl, že si připil se všemi hosty. Posselta nezná, možná byl mezi nimi, dodal. Mostečtí rodáci se živě zajímali o město. Například jeden starší muž z Mnichova se chtěl zajet podívat do mosteckého dětského domova, kde žil a kde jeho otec působil jako ředitel. Byl velmi vděčný, když se mu toto přání splnilo. Posselt řekl, že krajanské sdružení má asi v deseti místech v Česku takzvaná místa setkávání, která dobře pracují. Jsou například v Chomutově a Liberci. "Nechápu proto rozruch kolem připravované kanceláře landsmanšaftu v Praze," poznamenal Posselt. Kancelář, která měla být otevřena v červenci, zahájí podle něj činnost letos na podzim. Měla by sloužit jako informační středisko a jejím úkolem bude navazovat styky s českou veřejností a odpovídat na její dotazy.
</TEXT>
</DOC>
<DOC>
<DOCID>LN-20020812023</DOCID>
<DOCNO>LN-20020812023</DOCNO>
<DATE>08/12/02</DATE>
<TITLE>
PRAHA - Coca-Cola opět skončila na prvním místě v žebříčku nejhodnotnějších světových značek. Žebříček vytvořila americká výzkumná společnost Interbrand a zveřejnil jej časopis BusinessWeek. Oproti minulému roku Coca-Cola ještě zvýšila svůj náskok před druhým Microsoftem. Třetí skončila značka IBM známého výrobce počítačů. Americké ochranné známky opět ovládly žebříček, když se mezi prvními deseti objevuje jen finská Nokia na šestém místě a německý Mercedes na desátém. České ochranné známky do žebříčku, který sleduje 100 nejhodnotnějších značek na světě, nezasáhly.
</TITLE>
<TEXT>
Nejhodnotnější světové značky
ZNAČKA HODNOTA (V MLD. USD)
1. Coca-Cola 69,64
2. Micros"oft 64,09
</TEXT>
</DOC>
<DOC>
<DOCID>LN-20020812024</DOCID>
<DOCNO>LN-20020812024</DOCNO>
<DATE>08/12/02</DATE>
<TITLE>
PRAHA/ČESKÉ BUDĚJOVICE - Stovky likvidátorů tuzemských pojišťoven byly vyslány do terénu, aby vyčíslili škody, které způsobily rozsáhlé záplavy v minulém týdnu. Ke zvládnutí obrovského náporu byli do jižních a středních Čech, kde živel řádil nejvíce, stahováni i zaměstnanci pojišťoven z jiných regionů. Likvidátoři pojišťoven však zatím nejsou schopni odhadnout celkovou škodu. Předběžná čísla hovoří o desítkách milionů na soukromém majetku a dalších desítkách milionů na průmyslových objektech. Částky ale rychle rostou. Podle jihočeského ředitele České pojišťovny Miloše Sháněla eviduje jeho peněžní ústav v souvislosti s jihočeskými záplavami na 4400 pojistných událostí, z toho 2500 v Českých Budějovicích. Většina hlášení přichází z rodinných domů, kde Sháněl zatím odhaduje škodu kolem 70 - 80 milionů korun.
</TITLE>
<HEADING>
Milionové škody i v Praze a okolí
</HEADING>
<TEXT>
Další desítky milionů korun očekává za škody v průmyslových objektech, stále se ale čeká na vyčíslení škod v českobudějovickém Měšťanském pivovaru, kterému voda napáchala obrovské škody. Iv Praze a přilehlých okresech měly povodně způsobit milionové škody. "Zatím máme hlášeno okolo 1800 pojistných událostí z hlavního města a jeho okolí. Způsobená škoda se odhaduje na 18 milionů korun," řekl mluvčí České pojišťovny Richard Kapsa. Méně škod v průmyslu očekává vedoucí oddělení likvidace pojišťovny Kooperativa Milan Kondrys. "Zatím se průmyslové škody nezdají tak veliké," řekl Kondrys. Naopak škody na soukromém majetku odhaduje na desítky milionů korun. "Nemohu říci, jestli to bude 25, 35 nebo 45 milionů," dodal.
</TEXT>
<HEADING>
Agenti přišli jako první
</HEADING>
<TEXT>
Pojišťovně se ozvalo asi 250 klientů, ale většina událostí z okresů mimo České Budějovice chodí do centrály elektronickou poštou, a tak jsou zpracovávány pomaleji. Přítomnost likvidátorů potvrzují i lidé v postižených obcích. Někteří dokonce tvrdí, že agenti byli první, kteří se zajímali, jakou škodu jim povodně napáchaly.
Pojišťovně se ozvalo asi 250 klientů, ale většina událostí z okresů mimo České Budějovice chodí do centrály elektronickou poštou, a tak jsou zpracovávány pomaleji. Přítomnost likvidátorů potvrzují i lidé v postižených obcích. Někteří dokonce tvrdí, že agenti byli první, kteří se zajímali, jakou škodu jim povodně napáchaly.
</TEXT>
</DOC>
<DOC>
<DOCID>LN-20020812025</DOCID>
<DOCNO>LN-20020812025</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Divadla, jejichž zřizovateli jsou orgány státní a místní správy, vloni na vstupném vybrala 485,6 milionu korun. Je to zhruba o 21 milionů korun více než v roce 2000. Celkové výnosy těchto divadel se pak zvýšily o 11,2 procenta na 860,72 milionu korun. Údaje zveřejnilo Informační a poradenské středisko pro místní kulturu (IPOS). Od měst a obcí loni tuzemská divadla získala 1,24 miliardy korun, což je oproti roku 2000 o 30 milionů korun více. Naopak příspěvek z českého státního rozpočtu klesl o 25,5 milionu na 544,29 milionu korun.
</TEXT>
</DOC>
<DOC>
<DOCID>LN-20020812026</DOCID>
<DOCNO>LN-20020812026</DOCNO>
<DATE>08/12/02</DATE>
<TITLE>
Jak naložit s úsporami v době rekordně nízkých úroků
</TITLE>
<TEXT>
Peníze pro "horší časy" doporučují odborníci investovat do stavebního spoření nebo životního pojištění. Na krátkou dobu lze peníze uložit na termínované vklady či do podílových fondů.
PRAHA - Skandály na akciových trzích, výkyvy kursu koruny a propad úrokových sazeb dělá z otázky: kam investovat, opravdu tvrdý oříšek. Kdo chce získat vysoký výnos, nesmí se bát riskovat. Nicméně odborníci se shodují, že největší výnos s nejmenším rizikem stále drží investiční produkty, které podporuje stát. Konkrétně pak především stavební spoření. Termínované vklady jsou podle ekonomů vhodné v případě, že chce mít člověk uložené nějaké peníze "na horší časy" a zároveň mít možnost se k nim v případě potřeby rychle dostat. Vzhledem k tomu, že se úrokové sazby na těchto produktech pohybují od 0,7 do dvou procent, nejde o nijak výnosnou investici. "Z hlediska rizika jsou nejbezpečnější investice ve formě bankovních depozit, následují fondy peněžního trhu, dluhopisové fondy, smíšené fondy a akciové fondy," zhodnotil hlavní ekonom Patria Online David Marek.
</TEXT>
<HEADING>
Akcie nesou komplikace
</HEADING>
<TEXT>
"Nejvíce riskantní záležitostí jsou investice do jednotlivých cenných papírů, zvláště akcií. To lze drobným investorům doporučit jen po poradě s odborníky, pokud pro ně ovšem není investování na burze zábavou. Podobně je to i s devizovými investicemi," shrnul Marek. Vzhledem k očekávanému posilování kursu koruny se nevyplácí podle odborníků investovat za hranice, protože případné zisky budou smazány kursem. Ani s investicemi do domácích akcií to není tak jednoduché. Vedle vyššího rizika s sebou nese celá věc i další komplikace. "Investor si může sám vybrat a nakoupit akcie přes RM-Systém, na burze pak přes licencovaného obchodníka. V případě burzy to ovšem má smysl - vzhledem k poplatkům - až u částek nad sto tisíc korun," uvedl analytik Wood &amp; Co. Jan Slabý.
</TEXT>
<HEADING>
Vydržet alespoň pět let
</HEADING>
<TEXT>
Pokud se zájemce rozhodne investovat do akcií sám, měl by si dát pozor hned na několik zádrhelů. "Investor by se měl vyvarovat společností s nejasnou akcionářskou strukturou a akcií s nízkou likviditou. Tedy těch, kterých se obchoduje málo a kde hrozí velké výkyvy v ceně," upozornil Slabý. Podle jeho názoru jsou v takovém případě nejlepší akcie SPAD: Česká spořitelna, Komerční banka, ČEZ, Unipetrol, České radiokomunikace a Philip Morris ČR. U akcií by měl investor počítat s delším časovým horizontem. Podle odborníků se podobná investice skutečně vyplatí až v řádu více než pěti let. Minimálně by si ovšem své akcie měl investor podržet alespoň půl roku. V takovém případě je totiž případný zisk osvobozený od 15procentní daně z příjmu.
Pokud se zájemce rozhodne investovat do akcií sám, měl by si dát pozor hned na několik zádrhelů. "Investor by se měl vyvarovat společností s nejasnou akcionářskou strukturou a akcií s nízkou likviditou. Tedy těch, kterých se obchoduje málo a kde hrozí velké výkyvy v ceně," upozornil Slabý. Podle jeho názoru jsou v takovém případě nejlepší akcie SPAD: Česká spořitelna, Komerční banka, ČEZ, Unipetrol, České radiokomunikace a Philip Morris ČR. U akcií by měl investor počítat s delším časovým horizontem. Podle odborníků se podobná investice skutečně vyplatí až v řádu více než pěti let. Minimálně by si ovšem své akcie měl investor podržet alespoň půl roku. V takovém případě je totiž případný zisk osvobozený od 15procentní daně z příjmu.
</TEXT>
</DOC>
<DOC>
<DOCID>LN-20020812027</DOCID>
<DOCNO>LN-20020812027</DOCNO>
<DATE>08/12/02</DATE>
<TITLE>
termínovaný vklad
</TITLE>
<TEXT>
PRO: Termínovaný vklad je jednoznačně nejagresivnější investiční nástroj velké části české konzervativní populace. Ačkoli to zní paradoxně, je nejvýnosnějším produktem oproti ostatním, které tato část investorů používá. Tedy oproti sporožirovým účtům, vkladním knížkám, nebo dokonce ukládání do slamníku. Ze všech možností je také nejvyužívanější. Na termínovaných vkladech obyvatelstva bylo na konci června 746,9 miliardy korun. Jde o sumu, která by stačila pokrýt celý roční státní rozpočet.
PROTI: Termínovaný vklad nabízí velmi nízké výnosy a velmi dlouhé výpovědní lhůty. Úroky klesly po posledním snížení klíčových sazeb centrální bankou dokonce až na 0,70 procenta. Přes dvě procenta stoupnou jen výjimečně. Výměnou za nízký výnos by měl samozřejmě být nejméně rizikovou možností, jak spořit. Vzhledem k tomu, že se pojištění vkladů vztahuje i na stavební spoření, a dokonce i na kampeličky, už tomu tak dávno není.
</TEXT>
<HEADING>
stavební spoření
</HEADING>
<TEXT>
PRO: Stavební spoření má v tuzemsku uzavřené téměř každý druhý člověk. Na konci prvního pololetí letošního roku mělo tuto formu spoření 4,4 milionu lidí. Důvodem je masivní státní podpora, která může dosáhnout až 4500 korun ročně. Její výši ale nedávno kritizovala i Evropská unie. Jen letos na ni totiž stát vydá 11 miliard korun. Dalším pozitivem je možnost čerpání úvěru v době spoření. Podle odborníků jde o nejvýnosnější investici za minimálního rizika.
PROTI: Nejvýznamnějším negativem je pouze doba spoření. Peníze má investor vázané po dobu pěti let. Trochu je zmírněno možností překlenovacího úvěru, ten je ovšem možné čerpat pouze na stavební účely. Jejich úrokové sazby spadly dokonce pod šest procent. Vzhledem ke kritice EU a zřejmě k velkému tlaku na snížení výdajů státního rozpočtu (příští rok jde o částku 13 miliard korun) je možné se domnívat, že současná státní podpora se již nebude zvyšovat, v nejhorší variantě ji vláda může dokonce i snížit.
</TEXT>
<HEADING>
životní pojištění
</HEADING>
<TEXT>
PRO: Hlavním pozitivem životního pojištění je faktor, který žádný jiný způsob investování nemá - pojištění. Pojišťovny v případě kapitálového životního pojištění garantují klientům takzvanou technickou míru zhodnocení. Ta klientovi zaručí určitou minimální částku, kterou po dokončení pojistného cyklu dostane. Investiční životní pojištění už je sice rizikovější, ovšem zřejmě i výnosnější. Kdo má uzavřené životní pojištění, může si navíc odečíst zaplacené pojistné od základu daně. A to až do výše 12 tisíc Kč ročně.
PROTI: Negativem je opět nízká likvidita, tedy možnost získat peníze alespoň na čas zpět. Na trhu se však objevují produkty umožňující čerpání části naspořené částky. Nevýhodou jsou i nižší úroky oproti dalším možnostem investování, nicméně stále jsou výnosy větší než u termínovaných vkladů. Technická míra zhodnocení se pohybuje kolem čtyř procent. I pro odečty z daní existují svazující podmínky: pojištění musí trvat 5 let a naspořenou částku lze získat nejdřív v 60 letech.
</TEXT>
<HEADING>
podílový fond
</HEADING>
<TEXT>
PRO: Největším pozitivem investice na akciovém trhu je jednoznačně výnos. V dlouhodobém horizontu jsou výnosnější než pevně úročené nástroje. Jsou navíc méně citlivé na dlouhodobý růst inflace. Nicméně k jeho dosažení zvláště v posledních letech bylo zapotřebí mít velké znalosti trhů, značné finanční prostředky a nemalou dávku štěstí.
PROTI: Protiváhou je samozřejmě možnost veliké ztráty. Tedy daleko větší stupeň rizika v krátkodobém horizontu. Z tohoto důvodu se nedoporučuje investovat do akcií krátkodobě - s menším než 6 až 7letým horizontem. Navíc není jisté, že akcionář prodá své podíly právě v době, kdy potřebuje peníze, nejvýhodněji. Kromě toho se úplně klidně může stát to, co každý zná z amerických filmů - akcie padnou na zlomek ceny a z milionáře je během týdne úplný chuďas.
</TEXT>
<HEADING>
akcie
</HEADING>
<TEXT>
PRO: Hlavním pozitivem investování do podílových fondů je vyšší výnos. Platí to samozřejmě při zachování několika jednoduchých pravidel: Dobrá volba společnosti, vhodné rozložení a správný časový horizont. Fondy mají vlastně svůj vlastní investiční svět - je v něm možné ukládat peníze do peněžních fondů, které jsou sice nejbezpečnější, ale také nejméně výnosné. Dále lze takto investovat do akcií, obligací, nebo zahraničních akcií. Zhodnocení investice se pohybuje od čtyř do osmi procent.
PROTI: Samozřejmě i zde trvá nějakou dobu, než investor dostane peníze zpět. Stále si na ně ale sáhne dřív, než kdyby je měl na vkladní knížce nebo termínovaném vkladu. Na druhou stranu při nešťastné variantě výběru fondu může dojít i ke ztrátě. A i v případě podílových fondů platí známé pravidlo: Čím větší výnos, tím větší riziko. Ačkoli nejméně rizikové peněžní fondy nesou analogicky také nejmenší zisk, jsou stále výnosnější než termínovaný vklad. Úroky se pohybují kolem čtyř procent.
</TEXT>
<HEADING>
cizí měna
</HEADING>
<TEXT>
PRO: Tyto investice mají smysl v případě vážných obav o znehodnocení domácí měny. Ať už se to týká inflace, nebo kursového znehodnocení. Ty ostatně jdou obvykle ruku v ruce. To byl příklad třeba jihoamerické Argentiny, kde se tamní peso znehodnotilo z kursu 1: 1 k dolaru na více než 3 pesa za dolar během necelého půl roku. Nebo případ Ruska, kde od počátku 90. let byly rublové úspory znehodnoceny hyperinflací. Tuzemec podle odborníků důvody k podobné investici nemá. Pokud ovšem neplánuje trávit delší dobu v zahraničí, či mít velké výdaje v cizích měnách.
PROTI: Riziko posilování kursu koruny, respektive poklesu kursu cizích měn vůči koruně. Během posledních 12 měsíců oslabily vůči koruně prakticky všechny zahraniční měny, kromě nepatrných výjimek, jako je třeba indonéská rupie. Jen vůči euru posílila česká koruna od začátku roku o zhruba 10 procent. Meziročně pak dokonce o 14 procent.
Odborníci radí, jak investovat úspory ve výši 5000, 10 000, 20 000, 50 000, 100 000 a půl milionu korun
</TEXT>
<HEADING>
DAVID MAREK, hlavní ekonom Patria Online
</HEADING>
<TEXT>
Při rozhodování o investování jsou důležité tři parametry: sklon investora k riziku, časový horizont investice a částka určená k investici. Z hlediska výnosu a nízké míry rizika vedou finanční produkty dotované ze státního rozpočtu - například stavební spoření. Co se týče časového horizontu, tak pro investice do 6 měsíců jsou pro drobné investory vhodné termínované vklady či obdobné formy bankovních depozit. Fondy peněžního trhu pak lze doporučit při investičním horizontu 6 až 18 měsíců. Dluhopisové fondy jsou zajímavé pro investici v horizontu 12 až 36 měsíců. Smíšené fondy akcie a dluhopisy - pak doporučuji pro období dvou až pěti let a akciové fondy pro horizont větší něž pět let.
ČÁSTKA (V KČ) INVESTICE
do 5000 bankovní depozita
10 000 podílové listy, hypoteční zástavní listy
20 000 podílové listy, hypoteční zástavní listy
50 000 podílové listy, hypoteční zástavní listy
100 000 podílové listy, hypoteční zástavní listy od 500 000 individuální správa portfolia
</TEXT>
<HEADING>
PAVEL KOHOUT, analytik PPF
</HEADING>
<TEXT>
Nelze doporučit jedno konkrétní složení investičního portfolia pro každého investora. Vždy totiž záleží na konkrétních požadavcích klienta ohledně investičního horizontu a rizika portfolia. Z tohoto důvodu nelze ve stručnosti uvést optimální procentní složení portfolia podle jednotlivých nástrojů.
ČÁSTKA (V KČ) INVESTICE
do 5000 stavební spoření, penzijní fond
10 000 stavební spoření, penzijní fond
20 000 stavební spoření, penzijní fond, fond peněžního trhu
50 000 stavební spoř., penzijní fond, fond peněžního trhu, fond dluhopisů
100 000 stavební spoření, penzijní fond, portfolio podílových fondů od 500 000 portfolio podílových fondů, eventuálně jednotlivé akcie
</TEXT>
<HEADING>
MARKÉTA ŠICHTAŘOVÁ, Hlavní ekonom Volksbank
</HEADING>
<TEXT>
Pro letošní rok je nehledě na rozvinutost ekonomiky typické, že jsou investiční příležitosti mnohem horší než v předchozích letech. Dáno je to tím, že se svět dosud nevzpamatoval ze zpomalení, a proto se úrokové sazby nacházejí na historických minimech. Například v USA jde o nejnižší úroveň za posledních 40 let. Také v Česku jsou úroky na historicky nejnižší úrovni. Navíc je třeba si uvědomit, že se stále zvyšuje riziko, že svět opětovně sklouzne do další recese a úroky poklesnou ještě víc. Proto obecně vzato se nikde na světě - Česko nevyjímaje - příliš nevyplatí investovat do jakýchkoli investic, které jsou úročeny pevnou úrokovou sazbou.
ČÁSTKA (V KČ) INVESTICE
do 5000 stavební spoření, investice "do sebe"
10 000 stavební spoření
20 000 stavební spoření
50 000 do 18 tisíc stavební spoření, zbytek hypoteční zástavní listy
100 000 do 18 tisíc stavební spoření, zbytek hypoteční zástavní listy od 500 000 nemovitostI spolu s nízkoúročeným hypotečním úvěrem
</TEXT>
</DOC>
<DOC>
<DOCID>LN-20020812028</DOCID>
<DOCNO>LN-20020812028</DOCNO>
<DATE>08/12/02</DATE>
<TITLE>
Vůdci irácké opozice se sešli s představiteli USA, kteří odmítají jenom výměnu diktátora za diktátora
</TITLE>
<TEXT>
Rozhodnutí o svržení Saddáma Husajna zatím nepadlo, řekl o víkendu americký prezident George W. Bush s tím, že probíhají konzultace se spojenci a s Kongresem.
WASHINGTON/BAGDÁD - Šest vůdců irácké opozice se v pátek a v sobotu sešlo s americkými představiteli. Nejprve se uskutečnila schůzka se zástupci ministerstva zahraničí a obrany a s dalšími úředníky. Poté proběhla videokonference s viceprezidentem Dickem Cheneym a setkání s ministrem obrany Donaldem Rumsfeldem a předsedou sboru náčelníků štábů Richardem Mayersem. Schůzka na tak vysoké úrovni svědčí o tom, jakou důležitost Američané irácké opozici přikládají. Viceprezident zdůraznil, že Bushova administrativa je odhodlána svrhnout iráckého vůdce Saddáma Husajna a nahradit jej demokratickou vládou. "Hlavní informací je to, že USA jsou vážně rozhodnuty změnit režim v Iráku," řekl jeden z opozičních vůdců Šaríf Alí bin Husajn. "Neexistuje zatím plán, kdy ke změně dojde a jak, ale USA zdůrazňují, že chtějí, aby byla zachována integrita a jednota Iráku a ustavena demokratická vláda. Podporují demokratický režim v Iráku. Odmítnou nahrazení jednoho diktátora druhým." "Nebylo by to nádherné, kdyby se v Iráku stala podobná věc jako v Afghánistánu, zlý režim byl svržen, lidé osvobozeni, do země by mohlo proudit jídlo, hranice by byly otevřeny, ukončeny represe a otevřeny brány věznic? To by bylo nádherné," řekl po setkání ministr obrany Rumsfeld. Opoziční vůdci na všech schůzkách zdůrazňovali, že Saddám Husajn je velice slabý a že irácká armáda, včetně elitních republikánských gard, je připravena povstat. "V Iráku nikdo Saddámu Husajnovi nevěří. Všichni se pouze bojí jeho aparátu teroru. S pomocí Spojených států může být tento aparát odstraněn. Husajn je velmi slabý," dodal Šaríf Alí bin Husajn.
</TEXT>
<HEADING>
Irák si zlepšuje image
</HEADING>
<TEXT>
Prezident George W. Bush, který je na svém ranči v Crawfordu v Texasu, řekl, že nemá žádný časový harmonogram změny vlády v Iráku. Když se jej novináři během golfu ptali, zda si myslí, že jsou Američané na válku s Irákem připraveni, odpověděl: "To předpokládá existenci nějakého válečného plánu." Bushovu administrativu kritizovali někteří členové Kongresu za to, že s nimi nekonzultuje své záměry s Irákem. Prezident o víkendu proto zdůraznil, že konzultace jak se zákonodárci, tak se zahraničními vládami probíhají. Vláda Saddáma Husajna se snaží přesvědčit svět o tom, že pro nikoho není hrozbou. Husajn údajně slíbil britskému poslanci Georgi Gallowayovi, že vpustí do země bez podmínek inspektory OSN. Britské ministerstvo zahraničí to odmítlo s tím, že Husajn musí jednat, a ne posílat vzkazy po poslancích. Kvůli zlepšení irácké image byli také západní novináři o víkendu vpuštěni do jedné z továren nedaleko Bagdádu. V té by se údajně mohly vyrábět zbraně hromadného ničení. CNN přinesla záběry zaprášeného a zničeného interiéru továrny. Bagdád se tak snaží zpochybnit tvrzení, že aktivně vyvíjí zbraně hromadného ničení.
Stanovisko jednotlivých zemí k případnému útoku na Irák
USA
Požadují změnu režimu, jsou připraveny zasáhnout i vojensky, ale doposud nebyl přijat žádný specifický plán.
</TEXT>
<HEADING>
BRITÁNIE
</HEADING>
<TEXT>
Souhlasí se změnou režimu, nicméně Tony Blair je pod tlakem zejména členů vlastní strany, aby jakékoli operaci předcházel mandát OSN.
</TEXT>
<HEADING>
FRANCIE
</HEADING>
<TEXT>
Paříž odmítá vojenskou akci bez mandátu OSN a takové operace se nezúčastní. Proti účasti na zásahu i s mandátem OSN je 75 procent Francouzů.
NĚMECKO
Kancléř Gerhard Schröder prohlásil, že se SRN útoku na Irák v žádném případě nezúčastní.
RUSKO
Moskva varuje před vojenským řešením a tvrdí, že jakékoli kroky v tomto směru musejí být schváleny Radou bezpečnosti OSN.
ARABSKÉ STÁTY
Většina z nich, včetně Saúdské Arábie či Jordánska, odmítla poskytnout území pro vojenskou operaci.
</TEXT>
</DOC>
<DOC>
<DOCID>LN-20020812029</DOCID>
<DOCNO>LN-20020812029</DOCNO>
<DATE>08/12/02</DATE>
<GEOGRAPHY>ŘÍM</GEOGRAPHY>
<TEXT>
Spekulace o možné rezignaci papeže Jana Pavla II. včera oživil francouzský nedělník Le Journal de Dimanche. Ten naznačil, že papež by mohl po ukončení návštěvy rodného Polska ve dnech 16. až 19. srpna už ve vlasti zůstat a odstoupit z úřadu. Papežovi přátelé již údaj-ně vybrali rezidenci, kde by měl Jan Pavel II. trávit poslední dny svého života. Má jít o domov pro duchovní na odpočinku v Zakopaném u Krakova. Vatikánský mluvčí Jaquín NavarroValls tuto informaci včera dementoval s tím, že papežův odlet je pevně naplánován na 19. srpna večer.
</TEXT>
</DOC>
<DOC>
<DOCID>LN-20020812030</DOCID>
<DOCNO>LN-20020812030</DOCNO>
<DATE>08/12/02</DATE>
<GEOGRAPHY>BERLÍN</GEOGRAPHY>
<TEXT>
Tříletá německá holčička vypadla na francouzské dálnici z auta svých rodičů v rychlosti 110km/hod. Až na několik škrábanců se jí nic nestalo. Toto štěstí měla také díky tomu, že dva řidiči kamionů zahradili svými tahači celou jízdní dráhu a zabránili tak dalším vozům dítě přejet, napsal v sobotu německý list Bild. "Dětské tělíčko vylétlo na vozovku, odrazilo se od ní, s rotací se odráželo ještě několikrát, až se zastavilo," uvedl řidič jednoho z kamionů, Nicolas Laberthonniere.
</TEXT>
</DOC>
<DOC>
<DOCID>LN-20020812031</DOCID>
<DOCNO>LN-20020812031</DOCNO>
<DATE>08/12/02</DATE>
<GEOGRAPHY>BUKUREŠŤ</GEOGRAPHY>
<TEXT>
Jednoho mrtvého a tři těžce raněné si vyžádala tragická nehoda, která se stala v pátek večer na horské dráze v rumunském letovisku Navodari. Po majiteli atrakce, podle policie českém občanovi, bylo zahájeno pátrání. Český konzul v Bukurešti Petr Říha zprávu potvrdil s tím, že český majitel atrakce je podle neoficiálních zdrojů na útěku a policie vydala příkaz, že nesmí opustit rumunské území. Jeden z vozů horské dráhy ze zatím z neznámých příčin ve velké rychlosti vylétl do vzduchu a dopadl na zem. Příčiny tragické události hledají policie, prokuratura i odborníci.
</TEXT>
</DOC>
<DOC>
<DOCID>LN-20020812032</DOCID>
<DOCNO>LN-20020812032</DOCNO>
<DATE>08/12/02</DATE>
<GEOGRAPHY>WASHINGTON</GEOGRAPHY>
<TEXT>
Pilot americké letecké společnosti Delta odmítl letět s náměstkem izraelského ministra zahraničí Michaelem Melchiorem, protože prý představuje "zvýšené bezpečnostní riziko" pro letoun a ostatní cestující. Melchior si včera izraelskému rozhlasu postěžoval, že byl z paluby letadla vystrnaděn ubohým trikem. Pilot totiž vyzval cestující, aby letadlo opustili kvůli bezpečnostní prověrce stroje, pak ale posádka Melchiorovi sdělila, že on zpět na palubu nesmí.
</TEXT>
</DOC>
<DOC>
<DOCID>LN-20020812033</DOCID>
<DOCNO>LN-20020812033</DOCNO>
<DATE>08/12/02</DATE>
<TITLE>
Srbští socialisté chtějí již zítra předložit volební komisi deset tisíc podpisů nezbytných k účasti bývalého jugoslávského vůdce v prezidentských volbách.
</TITLE>
<GEOGRAPHY>BĚLEHRAD</GEOGRAPHY>
<TEXT>
Opoziční Socialistická strana Srbska (SPS) navrhne svého čestného předsedu Slobodana Miloševiče jako kandidáta na úřad prezidenta ve volbách, které se budou konat 29. září. A to i navzdory zákonným překážkám, které tomu brání. Miloševiče obžaloval Mezinárodní trestní tribunál pro bývalou Jugoslávii (ICTY) v Haagu z genocidy a zločinů proti lidskosti v Kosovu, Bosně a Hercegovině a v Chorvatsku a bývalý srbský a později jugoslávský prezident je již déle než rok ve vězení ICTY. Kandidatura bývalého jugoslávského vůdce je však nepřípustná i podle ústavy. Srbská volební komise oznámila, že Milošević v 90. letech absolvoval dvě úřední období jako srbský prezident a třetí mandát je podle ústavy nemožný. SPS ale již začala shromažďovat podpisy na podporu jeho kandidatury a oznámila, že rozhodnutí volební komise nemá závazný charakter. "Začali jsme sbírat podpisy před naším sídlem v Bělehradě, chceme tak dokázat naši politickou podporu Slobodanu Miloševičovi za to, co dělá v Haagu," uvedl v telefonickém rozhovoru pro agenturu Reuters místopředseda SPS Branko Ružić. Každý kandidát na úřad prezidenta v Srbsku musí získat 10 tisíc podpisů, aby se mohl voleb účastnit. "Zatím nelze říci, zda Milošević splňuje nezbytné podmínky pro kandidaturu, když ještě oficiální instituce nerozhodly," prohlásil vysoký činitel SPS. Poslední instancí pro taková rozhodnutí je srbský Nejvyšší soud. SPS doufá, že bude moci předložit volební komisi Miloševičovu kandidaturu spolu s podpisy již zítra.
BĚLEHRAD - Opoziční Socialistická strana Srbska (SPS) navrhne svého čestného předsedu Slobodana Miloševiče jako kandidáta na úřad prezidenta ve volbách, které se budou konat 29. září. A to i navzdory zákonným překážkám, které tomu brání. Miloševiče obžaloval Mezinárodní trestní tribunál pro bývalou Jugoslávii (ICTY) v Haagu z genocidy a zločinů proti lidskosti v Kosovu, Bosně a Hercegovině a v Chorvatsku a bývalý srbský a později jugoslávský prezident je již déle než rok ve vězení ICTY. Kandidatura bývalého jugoslávského vůdce je však nepřípustná i podle ústavy. Srbská volební komise oznámila, že Milošević v 90. letech absolvoval dvě úřední období jako srbský prezident a třetí mandát je podle ústavy nemožný. SPS ale již začala shromažďovat podpisy na podporu jeho kandidatury a oznámila, že rozhodnutí volební komise nemá závazný charakter. "Začali jsme sbírat podpisy před naším sídlem v Bělehradě, chceme tak dokázat naši politickou podporu Slobodanu Miloševičovi za to, co dělá v Haagu," uvedl v telefonickém rozhovoru pro agenturu Reuters místopředseda SPS Branko Ružić. Každý kandidát na úřad prezidenta v Srbsku musí získat 10 tisíc podpisů, aby se mohl voleb účastnit. "Zatím nelze říci, zda Milošević splňuje nezbytné podmínky pro kandidaturu, když ještě oficiální instituce nerozhodly," prohlásil vysoký činitel SPS. Poslední instancí pro taková rozhodnutí je srbský Nejvyšší soud. SPS doufá, že bude moci předložit volební komisi Miloševičovu kandidaturu spolu s podpisy již zítra.
</TEXT>
</DOC>
<DOC>
<DOCID>LN-20020812034</DOCID>
<DOCNO>LN-20020812034</DOCNO>
<DATE>08/12/02</DATE>
<TITLE>
DETROIT - Agent americké Tajné služby (Secret Service), který při prohledávání domu zatčeného muslima pomaloval stěny nápisy urážejícími islám, byl na půl roku postaven mimo službu. K incidentu došlo 18. července, kdy Tajná služba prohledávala dům Američana jordánského původu Umara Šišáního. Ten byl den předtím zatčen na detroitském letišti s falešnými šeky na 12 milionů dolarů. Agent při prohlídce popsal muslimský modlitební kalendář na stěně nápisy jako "Islám je zlý" a "Kristus je král". Podle žalobce Jeffreyho Collinse nebude nejmenovaný agent dostávat půl roku žádný plat. Z jihovýchodu státu Michigan, kde působil po většinu své desetileté kariéry u Tajné služby, bude také přeřazen na jiné místo. Přestože se ze svého činu nemusí zodpovídat před soudem, nesl aféru velmi těžce. "Když jsme spolu mluvili, rozplakal se," řekl Collins, podle něhož trest značně uškodí agentově slibně se rozvíjející kariéře.
</TITLE>
<HEADING>
Vazba na Al Kajdu se nepotvrdila
</HEADING>
<TEXT>
Sedmačtyřicetiletý Šišání, který přivezl šeky z Indonésie, byl obviněn z pašování a padělání cenin a hrozí mu až 15 let vězení. Při prvních výsleších uvedl, že by mohl vyšetřovatelům poskytnout informace o terorismu. Prohlásil mimo jiné, že jeho obchodní partner, na nějž byla většina šeků vypsána, má spojení s teroristickou organizací Al Kajda. Šišáního právník Nabí Ajád to pozdě-ji popřel.
Sedmačtyřicetiletý Šišání, který přivezl šeky z Indonésie, byl obviněn z pašování a padělání cenin a hrozí mu až 15 let vězení. Při prvních výsleších uvedl, že by mohl vyšetřovatelům poskytnout informace o terorismu. Prohlásil mimo jiné, že jeho obchodní partner, na nějž byla většina šeků vypsána, má spojení s teroristickou organizací Al Kajda. Šišáního právník Nabí Ajád to pozdě-ji popřel.
</TEXT>
</DOC>
<DOC>
<DOCID>LN-20020812035</DOCID>
<DOCNO>LN-20020812035</DOCNO>
<DATE>08/12/02</DATE>
<GEOGRAPHY>WASHINGTON</GEOGRAPHY>
<TEXT>
Americký Úřad pro bezpečnost v dopravě (TSA) varoval letecké společnosti, aby se měly na pozoru před zločinci a teroristy, kteří by mohli použít ukradené uniformy, aby se dostali do letadel nebo do uzavřených prostor letišť. Tajné varování, které TSA podle deníku The Washington Post vydal již 22. července, nezmiňuje žádnou konkrétní hrozbu. Vláda USA nicméně podle zprávy "neustále dostává" zprávy o krádežích uniforem a identifikačních průkazů zaměstnanců leteckých společností. K jedné z nich došlo v polovině července, kdy z newyorského bytu dvou letušek společnosti Delta Airlines odnesli zloději uniformy, průkazy, klíče od služebních prostor v letadlech a příručky pro zaměstnance společnosti. Začátkem května pak v Kansas City ve státě Missouri zmizel kamion plný uniforem pro zaměstnance tří leteckých dopravců. Automobil byl po krádeži nalezen, náklad však chyběl.
</TEXT>
</DOC>
<DOC>
<DOCID>LN-20020812036</DOCID>
<DOCNO>LN-20020812036</DOCNO>
<DATE>08/12/02</DATE>
<GEOGRAPHY>WASHINGTON</GEOGRAPHY>
<TEXT>
Íránské úřady ve vší tichosti vydaly v červnu do Saúdské Arábie 16 příslušníků teroristické organizace Al Kajda saúdského původu. Ti se do Íránu uchýlili po útěku z Afghánistánu. Řekl to v rozhovoru pro list The Washington Post saúdský ministr zahraničí princ Saúd Fajsal. Írán tak učinil i přesto, že věděl, že informace, které prozradí zatčení, budou okamžitě předány Spojeným státům. "Všechny informace, které máme, sdílíme s USA," prohlásil Fajsal. Írán byl přitom zařazen prezidentem Georgem W. Bushem do "osy zla", kterou má tvořit ještě Irák a Severní Korea. Američtí představitelé se také několikrát nechali slyšet, že Írán ukrývá bojovníky Al Kajdy, kteří uprchli z Afghánistánu. Saúdskoarabský ministr zahraničí to odmítá. "Požádali jsme Íránce, aby nám je předali, a oni tak učinili," řekl listu. Írán údajně postupně předával zadržené členy Al Kajdy z arabských zemí, kterých mělo být až 100, nejenom Saúdské Arábii, ale i Jordánsku a Egyptu. V těchto zemích byli tito lidé zadrženi a vyslýcháni. Všechny informace byly poslány do Spojených států. Saúdskoarabští vyšetřovatelé přijeli do Teheránu v květnu, aby vyslechli všech 16 zadržených. V červnu byli potom převezeni do Saúdské Arábie spolu se čtyřmi ženami a šesti dětmi, jejichž vztah k nim úřady neupřesnily. Toto předání zatčených je zatím posledním znakem zlepšování vztahů dvou zemí, mezi kterými panovala napjatá atmosféra od íránské revoluce v roce 1979. Podle saúdskoarabského ministra však Teherán nejenomže předal zadržené teroristy, ale přímo spolupracoval s USA. "Írán v době konfliktu v Afghánistánu nejen spolupracoval se Saúdskou Arábií, ale také se Spojenými státy," prohlásil princ, který odmítl sdělit detaily o této spolupráci. "USA a Írán mohou mluvit samy za sebe o tom, jak hluboká byla jejich spolupráce."
</TEXT>
</DOC>
<DOC>
<DOCID>LN-20020812037</DOCID>
<DOCNO>LN-20020812037</DOCNO>
<DATE>08/12/02</DATE>
<TEXT>
V násilné střety přerostla sobotní demonstrace asi dvou stovek izraelských a arabských mírových aktivistů u kontrolního stanoviště bezpečnostních sil v Betlémě. Policie nasadila k rozehnání davu protestujícího proti vládní politice vodní děla a jízdní oddíly. Palestinský vůdce Jásir Arafat mezitím oznámil, že pokud se Izrael nestáhne z palestinských území, neuskuteční se již přislíbené volby a reformy.
</TEXT>
</DOC>
<DOC>
<DOCID>LN-20020812038</DOCID>
<DOCNO>LN-20020812038</DOCNO>
<DATE>08/12/02</DATE>
<TITLE>
Poslední šancí kancléře Schrödera na dostižení jeho protikandidáta Stoibera má být první televizní duel v dějinách země
</TITLE>
<HEADING>
VOLBY V NĚMECKU 2002
</HEADING>
<TEXT>
Jako dva gladiátoři se měli před diváky u obrazovek chovat Schröder a Stoiber, přály si televizní stanice. Oba politici to ale odmítli.
BERLÍN - Napětí před zářijovými volbami v Německu se stále stupňuje. Německý kancléř Gerhard Schröder i jeho hlavní vyzyvatel Edmund Stoiber se začali horečně připravovat na největší událost předvolební kampaně - dva televizní souboje, ke kterým dojde 25. srpna a 8. září. Bude to vůbec poprvé v dějinách země, co k televiznímu souboji mezi kancléřem a je-ho vyzyvatelem dojde. Německé stanice Sat. 1, RTL, ARD a ZDF slibují, že souboj mezi Schröderem a Stoiberem bude moderován jako televizní střety mezi kandidáty na amerického prezidenta půjde tedy o velkolepou show. Německé listy zároveň v této souvislosti rádi připomínají televizní duel z roku 1960 mezi Richardem Nixonem a Johnem F. Kennedym. Ten se na rozdíl od strnule působícího Nixona představil jako vtipný a pohotový politik. Výsledek: podle výzkumů volebních preferencí provedených následujícího dne stáli Američané za Kennedym, tedy budoucím prezidentem. Podle německých médií budou televizní střety poslední Schröderovou šancí, jak snížit zaostávání volebních preferencí jeho sociálních demokratů (SPD) za Stoiberovou konzervativní koalicí CDU/CSU. Německý kancléř se tak chystá využít svého osobního šarmu - většina Němců ho považuje za sympatičtějšího než Stoibera a strhnout voliče na svou stranu. Na televizní souboj se připravují usilovně oba, ale Stoiber přece jenom víc. Není se čemu divit. Na počátku tohoto roku Stoiber v televizi příliš sebejistě nepůsobil. Moderátorku televize ARD Sabine Christiansenovou oslavil například "paní Merkelová" - což je jméno předsedkyně CDU a během své řeči se neustále zasekával. Stoibera v tu chvíli sledovalo 5 milionů diváků. "Nyní je profesionálně školen," tvrdí novinářům politici ze Stoiberova bloku CDU/CSU. Volební štáb Schröderových sociálních demokratů na kancléře zase naléhá, aby se nesnažil působit příliš žoviálním a sebevědomým dojmem. To prý voliči nemají rádi. "Byl by to doslova jed pro SPD," tvrdí Schröderovo imagemakeři. Stanice, které budou duel Schröder - Stoiber v přímém přenosu vysílat, si nejprve přály, aby na jeho začátku zazněla německá hymna a oba politici vtrhli před kamery jako gladiátoři v dobách starého Říma. To ale oba kandidáti na kancléře odmítli. Zároveň si stanovili vlastní podmínky, jak má být televizní souboj naaranžován. Trvají na tom, že v žádném případě se v televizi nesmí objevit záběr jejich hlavy zezadu. Kamera je smí snímat naopak pouze zepředu, aby se neustále dívali přímo na diváky.
</TEXT>
<HEADING>
Rozhodnou pohyby těla
</HEADING>
<TEXT>
Schröder i Stoiber zároveň požadují, aby měli k dispozici náhradní mikrofon a aby byla v místnosti připravena náhradní osvětlovací zařízení. Ani na okamžik se totiž nesmí stát, že by je během přímého přenosu nebylo slyšet nebo by byli špatně osvětleni. Kancléř i jeho vyzyvatel budou stát u pultů a moderátoři musejí sedět - ani na okamžik nemá být totiž pochyb, kdo jsou hlavní hvězdy večera. Na každou odpověď budou mít politici maximálně 90 sekund. Když tuto dobu překročí, budou varováni oranžovým světlem. Moderátoři mají zároveň předepsány barvy, které nesmí mít jejich oblečení. Záběry bude zajišťovat osm kamer. V místnosti, kde se oba politici střetnou, nebudou žádní diváci. Kousek od ní bude ale umístěna obří obrazovka, na které bude souboj sledovat 300 novinářů. Co souboj rozhodne? Volební analytici se shodují v tom, že argumenty o řešení nezaměstnanosti - hlavního problému Německa - to rozhodně nebudou. Shodují se přitom na jednom: nebude podstatné, co politici řeknou, ale to, jak to řeknou. "Rozhodne emocionální dojem, pohyby jednotlivých částí těla," tvrdí mnichovský psycholog Stephan Lermer. "To působí na diváka daleko silněji než slova, dodal.
Poslední volební preference
sociální demokraté 37 % koalice CDU/CSU 42 % Zelení 7 % liberálové (FDP) 9 % postkomunisté (PDS) 4 %
Pramen: ZDF
</TEXT>
</DOC>
<DOC>
<DOCID>LN-20020812039</DOCID>
<DOCNO>LN-20020812039</DOCNO>
<DATE>08/12/02</DATE>
<TITLE>
Po vstupu do EU musejí menší vládní strany změnit strategii, jinak jim hrozí pád
</TITLE>
<TEXT>
Vytváření nové vlády premiéra Vladimíra Špidly vyvolalo v politických (a zejména opozičních) kruzích i u veřejnosti řadu námitek vůči "standardnosti" koaliční vlády složené ze tří stran - sociálních a křesťanských demokratů a Unie svobody. Hlavní námitky směřovaly proti účasti Unie svobody na vládní koalici, respektive ke stabilitě kabinetu s ohledem na program US i chování některých předních představitelů nejmenší koaliční strany. Koalici ČSSD, KDU-ČSL a US-DEU označuje politická věda jako "minimální vítěznou koalici". Znamená to, že účast všech členů koalice je nutná, protože jinak by došlo k přeměně většinové vlády na menšinovou. Takové koalice jsou charakteristické tím, že všichni členové musejí být dobře informováni o procesech uvnitř vlastních stran i u koaličních partnerů.
</TEXT>
<HEADING>
Musíme se odlišovat
</HEADING>
<TEXT>
V tomto smyslu by bylo zjednodušující redukovat podezření z potenciálního "protikoaličního" chování pouze na Unii svobody. Jistě: bývalá předsedkyně této strany, poslankyně Hana Marvanová, dává veřejně najevo, že se jí řada vládních záměrů nelíbí. Také předseda poslaneckého klubu US Karel Kühnl ve vystoupení před sněmovnou zdůraznil, že vláda si bude podporu US muset zasloužit. Tato rétorika je však logická a bylo možné s ní počítat. US jako liberálně orientovaná pravicová strana musí uvnitř kabinetu, který je chápán jako výrazně levicový, vystupovat co možná nejradikálněji, současně ovšem musí velmi opatrně odhadovat meze své kritiky, za nimiž by mohlo ležet vypovězení z koalice a dohoda sociálních demokratů s jiným partnerem. Toto chování odpovídá modelu, v němž mnozí straničtí vůdcové usilují o vytvoření vládní koalice s politickými stranami, které nejsou svým programem příliš "slučitelné". Důvodem je obava, že úspěchy vlády ať již skutečné či fiktivní - by v očích veřejnosti mohly být připisovány koaličnímu partnerovi s podobným programem. Proto se každý z členů koalice snaží zdůrazňovat, jaký specifický přínos jeho členství v koalici bude mít pro fungování politického systému. V praktické rovině jsme tuto skutečnost mohli pozorovat na úsilí US získat post, v němž by se mohla výrazně profilovat. Byť se jí nakonec nepodařilo získat žádné z "významných" ministerstev, mohl by se jí nakonec její záměr podařit. V úvahu totiž musíme vzít skutečnost, že exekutivní moc není tvořena jen vládou a ministry, ale také náměstky, šéfy různých úřadů, rad a agentur. V neposlední řadě připomeňme možnosti plynoucí z práce na půdě parlamentní, např. v souvislosti s mediálním děním.
</TEXT>
<HEADING>
Riziko zániku
</HEADING>
<TEXT>
Pokud je tedy US obviňována z toho, že především ona bude narušovat stabilitu koaličního kabinetu, je třeba v každé konkrétní situaci pozorovat, zda by jí z toho plynuly či neplynuly politické zisky. Podobně bychom ovšem měli hovořit také o "disidentech" uvnitř ČSSD, ať již o bývalých ministrech Zemanova kabinetu, které Špidla do svého týmu nevzal, či o sociálnědemokratických poslancích, kteří z různých důvodů mohou preferovat jiné složení vládní koalice (např. zastánci koalice s komunisty či s ODS). Specifika Špidlova kabinetu ve srovnání se srovnatelnými koalicemi spočívají především v tom, že oba výrazně menší koaliční partneři dominující strany jsou zakotveni ve stejné části pravo-levého stranického spektra, tedy napravo od sociální demokracie. Podobný model jsme mohli pozorovat na Slovensku v letech 1994 - 1998 v podobě Mečiarova kabinetu tvořeného HZDS, Slovenskou národní stranou a Sdružením dělníků. Připomeňme jen, že tento kabinet prakticky plně realizoval program a projekty HZDS, zatímco menší strany se spokojily s obsazením některých míst v legislativě, exekutivě a především v hospodářské sféře. Voliči je pak "odměnili" příklonem k jiným politickým stranám Špidlův kabinet, respektive jeho "menší" členové nechtějí jít stejnou cestou. Tmelem vlády, jak zdůrazňují představitelé všech koaličních stran, je vstup České republiky do Evropské unie. A ten také zřejmě bude mezníkem, který by mohl ukončit činnost kabinetu ve stávající podobě. V opačném případě by nejen unionisté, ale také křesťanští demokraté začali směřovat k politickému pádu.
Pokud je tedy US obviňována z toho, že především ona bude narušovat stabilitu koaličního kabinetu, je třeba v každé konkrétní situaci pozorovat, zda by jí z toho plynuly či neplynuly politické zisky. Podobně bychom ovšem měli hovořit také o "disidentech" uvnitř ČSSD, ať již o bývalých ministrech Zemanova kabinetu, které Špidla do svého týmu nevzal, či o sociálnědemokratických poslancích, kteří z různých důvodů mohou preferovat jiné složení vládní koalice (např. zastánci koalice s komunisty či s ODS). Specifika Špidlova kabinetu ve srovnání se srovnatelnými koalicemi spočívají především v tom, že oba výrazně menší koaliční partneři dominující strany jsou zakotveni ve stejné části pravo-levého stranického spektra, tedy napravo od sociální demokracie. Podobný model jsme mohli pozorovat na Slovensku v letech 1994 - 1998 v podobě Mečiarova kabinetu tvořeného HZDS, Slovenskou národní stranou a Sdružením dělníků. Připomeňme jen, že tento kabinet prakticky plně realizoval program a projekty HZDS, zatímco menší strany se spokojily s obsazením některých míst v legislativě, exekutivě a především v hospodářské sféře. Voliči je pak "odměnili" příklonem k jiným politickým stranám Špidlův kabinet, respektive jeho "menší" členové nechtějí jít stejnou cestou. Tmelem vlády, jak zdůrazňují představitelé všech koaličních stran, je vstup České republiky do Evropské unie. A ten také zřejmě bude mezníkem, který by mohl ukončit činnost kabinetu ve stávající podobě. V opačném případě by nejen unionisté, ale také křesťanští demokraté začali směřovat k politickému pádu.
</TEXT>
</DOC>
<DOC>
<DOCID>LN-20020812040</DOCID>
<DOCNO>LN-20020812040</DOCNO>
<DATE>08/12/02</DATE>
<TITLE>
Německo se chystá na předvolební debaty
</TITLE>
<TEXT>
Německá média neustále připomínají, že zemi čeká velký televizní duel: poprvé v dějinách se v přímém televizním přenosu střetnou kancléř a jeho vyzyvatel. Kdo v souboji "tváří v tvář" zvítězí, bude prý německým kancléřem. Tedy kdo s koho. Stoiber, nebo Schröder. Daleko pravděpodobnější ale je, že přímý souboj o kancléři nerozhodne a možná nebude ani příliš zajímavý. Proč? S blížícími se volbami se totiž Stoiber i Schröder začínají vzájemně podobat. Stoiber, kterému tisk vytýkal, že se chová staromódně a působí strohým dojmem, napodobuje Schrödera - chová se uvolněně a sebevědomě. Jeho volební kampaň je pak vedena v duchu "všem blaho a nikomu strádání", tedy nekonfliktně. Schröder, jemuž se zase často vytýká, že je žoviální a sebevědomí má až až, naopak kopíruje Stoibera - chce působit umírněně, státnicky. Zkrátka Stoiber se čím dál víc podobá Schröderovi, Schröder Stoiberovi. Oba se navíc představují jako patroni "středních tříd". A tak se při televizních střetech obou politiků může stát, že "souboj gigantů" se změní v nezáživnou diskusi, která nebude mít vítěze, protože ho kvůli podobnosti obou kandidátů ani mít nemůže. Smát se budou jen televizní stanice, které vše přinesou v přímém přenosu. Očekává se, že k obrazovkám usednou miliony Němců a firmy se předhánějí, aby se v této době objevila v televizi právě jejich reklama. A ta nebude levná - 30 sekund za 48 tisíc eur.
</TEXT>
</DOC>
<DOC>
<DOCID>LN-20020812041</DOCID>
<DOCNO>LN-20020812041</DOCNO>
<DATE>08/12/02</DATE>
<TITLE>
Spory s Rakouskem vládu moc nezajímají
</TITLE>
<TEXT>
Strategie české zahraniční politiky je známá - byla zveřejněná v koaliční smlouvě i v programovém prohlášení. Obecná slova o směřování do Evropské unie a vyváženém přístupu k sousedům ale mnoho neřeknou. Proto je přínosnější soustředit se na konkrétní činy a z nich odečítat, jak si naše diplomacie povede. Činů se zatím moc neurodilo, a tak jediným vodítkem hodnocení zůstávají první zahraniční cesty premiéra Vladimíra Špidly a ministra zahraničí Cyrila Svobody. Špidla pojede nejprve do Polska, Svoboda navštíví Slovensko a pak plánuje cestu do Bruselu. Itinerář rýsují okolnosti: už na podzim se rozhodne o vstupu do EU a Česká republika chce sladit vyjednávací postup s ostatními kandidáty visegrádské skupiny, která se pod tíhou společných problémů znovu stmeluje. Ani premiér a bohužel ani šéf diplomacie však neřekli, kdy se vypraví do sousední země, s níž vláda v poslední době zrovna dvakrát dobře nevycházela - do Rakouska. Vláda to zřejmě nepovažuje za důležité, ačkoliv právě Rakousko už delší dobu vyhrožuje, že vstup Česka do unie nemusí posvětit. Špidlovo a Svobodovo přehlížení lze interpretovat jako výraz sebevědomí - proč jezdit k někomu jen proto, že nás straší. Přece se nebudeme plazit po kolenou. To jistě ne, jenže sebevědomý politik je schopen postavit se k problémům čelem a co nejrychleji je zbavovat možné ničivé síly. Včasná gesta v podobě přátelské návštěvy jsou k tomuto účelu ideální. Je překvapivé, že to nechápe zrovna lidovec Svoboda, který má právě v rakouské vládě ideově spřízněné kolegy.
</TEXT>
</DOC>
<DOC>
<DOCID>LN-20020812042</DOCID>
<DOCNO>LN-20020812042</DOCNO>
<DATE>08/12/02</DATE>
<TITLE>
Ministryně čistí stoly po předchůdcích
</TITLE>
<TEXT>
Ženské posily vládního kabinetu se pustily do práce se sympatickým předsevzetím: odstranit všechny nesrovnalosti, které na úřadě zůstaly po jejich předchůdcích. Obě chtějí mít uklizený stůl. Ministryně školství Petra Buzková okamžitě vyhodila prvního náměstka Sourala a nechala důkladně prozkoumat pozadí a podklady k projektu Internet do škol, když už předtím veřejně prohlásila, že bývalý ministr Eduard Zeman si při kontrole projektu nevedl valně. Ministryně zdravotnictví Marie Součková se pro změnu rozloučila s náměstkem Antonínem Malinou. Oficiálně sice odešel Malina sám a zvolil si slušné místo ředitele v jednom státním vzdělávacím zdravotnickém institutu, které sám sobě dohodil bez výběrového řízení ještě za časů ministra Fišera. Ve skutečnosti Součková Malinu k odchodu donutila, protože nebyla "spokojena s jeho prací". Součková nemohla jinak, pokud si chtěla udržet čistý štít. Malinova "malá domů" byla totiž od počátku hodně pochybná. O to víc, že se ministr i jeho náměstek tvářili, že se nic neděje. Součkovou ale čeká v případě bývalého náměstka ještě jeden nutný krok. Bude muset vyhlásit konkurs na místo, na němž se ze své vůle usadil. To aby pan Malina mohl konečně všem dokázat, že na takový post v dnešní konkurenci skutečně má.
</TEXT>
</DOC>
<DOC>
<DOCID>LN-20020812043</DOCID>
<DOCNO>LN-20020812043</DOCNO>
<DATE>08/12/02</DATE>
<TEXT>
Špidlova slova o nové politické kultuře, toleranci a konstruktivní roli opozice nepadla na úrodnou půdu. Zástupci Klausovy ODS a komunisté útočili na premiéra za to, že jim 50stránkový vládní program dodal jen pár hodin před zasedáním, aniž se unavovali Špidlu vyslechnout. V kuloárech řešili rébus, zda hlavní programový dokument nové koalice je spíše k smíchu, anebo k pláči. (...) Špidla se však nemůže stoprocentně spolehnout ani na vlastní šiky, o čemž svědčí například to, že při zřizování parlamentní vyšetřovací komise pro případ připravované vraždy novinářky Sabiny Slonkové, se "Johanka z Arku" Hana Marvanová spolu s lidovcem Miroslavem Kalouskem postavila "na zadní" a desítka vládních poslanců se raději zdržela hlasování, i když Marvanová se nakonec nechala přesvědčit a svůj vzácný hlas navzdory výhradám vládě poskytla. Špidlovo čtyřleté vládnutí nebude procházkou růžovým sadem - tyto růže, symbol ČSSD, mají totiž pořádné trny.
</TEXT>
</DOC>
<DOC>
<DOCID>LN-20020812044</DOCID>
<DOCNO>LN-20020812044</DOCNO>
<DATE>08/12/02</DATE>
<TITLE>
majitel CME a bývalý Železného partner, jenž poskytl vůbec první rozhovor o své roli ve sporu o TV Nova
</TITLE>
<TEXT>
Je to vůbec poprvé, kdy finančník, diplomat, dědic kosmetického impéria, prezident Americké židovské organizace a majitel společnosti CME Ronald Lauder poskytl nějakému médiu rozhovor na téma jeho televizního podnikání. "Nikdy před tím jsem o tom s nikým nemluvil, jste první a jediní na světě," řekl Lidovým novinám v 42. patře mrakodrapu budovy Esteé Lauder v New Yorku, s nekonečným výhledem na Central Park za zády. S výkonným prezidentem televizní společnosti CME Fredem Klinkhammerem a svým asistentem po boku popisoval po necelých čtyřicet minut svůj vztah k Vladimíru Železnému i to, jak zrazený a podvedený se cítil, když jej Železný před třemi lety od Novy odstřihl. Mluvil tiše, ale rázně, s nepřehlédnutelným brooklynským přízvukem a opakovaně se omlouval, když musel spěchat na další jednání.
LN: Co uděláte, pokud arbitrážní řízení v plné nebo podstatné výši uzná vaše odškodnění?
Budu to vnímat, jako že spravedlnosti bylo učiněno zadost. Očekávám, že se tak stane, stejně jako očekávám, že mě v té době bude česká vláda kontaktovat.
LN: A pokud vám česká vláda nabídne například podílet se na vysílání v Česku, souhlasil byste?
Ano, měl bych velký zájem. Kvůli tomu jsem ostatně do České republiky tehdy přijel - abych mohl vysílat. A vždycky bylo mým cílem mít televizi, jako je Nova, která bude nejlepší, jakou budeme moci vybudovat.
LN: Kladl byste si nějaké podmínky?
Chtěl bych takové uspořádání, které by nám zaručovalo vlastní vysílání i zisk.
LN: Umíte si představit, jak by to česká vláda měla udělat, abyste se mohl podílet na vysílání? CET 21 byla prodloužena licence až do roku 2017.
Myslím, že česká vláda ví nejlépe, jak to zařídit. Vůbec nepochybuji o tom, že to ví úplně přesně. Nechci jí nic navrhovat. Mám za to, že nejlepší způsob je navrátit věci do stavu, v jakém byly před rokem 1999, kdy jsme vysílat přestali. (V té době byla servisní organizace ČNTS, vlastněná Lauderovou CME, výhradním provozovatelem vysílání Novy, pozn. red.).
LN: Co když ale arbitrážní soud rozhodne ve váš neprospěch a nepřizná vám žádné odškodné?
Ale oni už přece rozhodli, že nám podle zákona odškodné náleží. Už k tomu došli.
LN: A pokud se vám nepodaří znovu se podílet na televizním vysílání v Česku? Budete to považovat za svou prohru?
Myslím, že by se to tak dalo označit, ať už by se to týkalo peněz nebo televizní stanice.
LN: Vladimír Železný, který hraje ve vašem případě důležitou roli...
</TEXT>
<HEADING>
Znáte ho?
</HEADING>
<TEXT>
LN: Ano, znám. Od doby, kdy se rozhodl stát mediálním magnátem, přišel o spoustu věcí. Kromě těch všeobecně známých také o vaše přátelství a důvěru. Co jste cítil, když bylo jasné, že použil všechno, co jste ho v minulosti naučil, proti vám?
Jedním slovem: zradu.
LN: Byl ten pocit zrady a podvedení pro vás o to horší, že jste oba židovského vyznání?
To s tím nemělo absolutně nic společného. Absolutně nic.
LN: Nazval byste váš tehdejší vztah přátelstvím?
Ano, byli jsme blízcí přátelé. Aspoň já to tak bral.
</TEXT>
<HEADING>
LN: Kdy jste ho vůbec poprvé potkal?
</HEADING>
<TEXT>
Někdy v roce 1986 nebo 1987, bylo to v souvislosti s jeho činností pro Společnost Franze Kafky. Tak jsem potkal i jeho ženu.
</TEXT>
<HEADING>
LN: Jaký na vás udělal první dojem?
</HEADING>
<TEXT>
Považoval jsem ho za vysoce inteligentního člověka, hluboce motivovaného pomoci židovským lidem v České republice, hlavně v Praze. Pomohl jsem mu s určitými konferencemi a některými záležitostmi, kterými se v té době zabýval. Považoval jsem je za velice důležité.
LN: A pak jste se setkali až při zakládání CET 21, respektive Novy?
Ano. Byl jsem rád, když jsme o několik let později usilovali o licenci spolu. Myslím, že Vladimír odvedl absolutně skvělou práci, když Novu budoval. Podle mě by to nikdo jiný nedokázal lépe. Bylo skvělé s ním pracovat. Ale pak jsem v určitý okamžik nabyl dojmu, že se v něm něco změnilo.
</TEXT>
<HEADING>
LN: Co se v něm změnilo?
</HEADING>
<TEXT>
Myslím, že by se ta změna v něm nikdy nestala, kdyby neměl pocit, že má podporu Rady pro rozhlasové a televizní vysílání a potažmo i české vlády. Všiml jsem si té jeho proměny. Zajímavé bylo, že se začal měnit přesně v době, kdy nám přinášel zprávy z vysílací rady i vlády. Až později jsme zjistili, že to byl on, kdo tahal za nitky. A že to byla česká vláda, která mu to tolerovala.
</TEXT>
<HEADING>
LN: Co mu česká vláda tolerovala?
</HEADING>
<TEXT>
Tvrdil nám, že vysílací rada a vláda po něm chtěly, aby učinil nějaké změny v uspořádání firmy. Až následně jsme zjistili, že za tím byl jeden dopis. (Železný tehdy napsal radě dopis, ve kterém vyjmenovával konkrétní změny, jež měly CME snížit možnost kontroly nad příjmy z Novy. Rada jej vydala jako své vlastní stanovisko, pozn. red.) Ano, podvedl mě. A podvedla mě i vysílací rada i česká vláda.
</TEXT>
<HEADING>
LN: Čím?
</HEADING>
<TEXT>
Přeci museli vědět, že to, co dělají, je špatně. Že to neskončí jako průšvih v rámci České republiky nebo Prahy, ale že se o tom dozvědí všude na světě. Myslím, že obrázek, jaký si v zahraničí udělali o české vládě - měl bych říct spíše o minulé české vládě - vaší zemi moc nepomohl. Je to škoda, protože valná většina Čechů jsou slušní a pracovití lidé. Skoro nikdo na tom, co česká vláda a vysílací rada udělaly, nic nezískal. Kromě Vladimíra Železného. A ti, kdo ztratili nejvíc, jsou čeští občané, kteří za to ani nemohou.
LN: Můžete podrobněji popsat, jak se Vladimír Železný měnil? Bylo to tím, že se stával bohatším?
Stával se mocnějším. Pamatuji si úplně přesně, jak mi jednou říkal, že je nejpopulárnější osobností v Česku. Že je slavnější než prezident i předseda vlády, prostě úplně nejslavnější. Dokonce mi ukazoval i noviny, ve kterých to četl. A v tom okamžiku jsem si uvědomil, o co mu opravdu jde. Pochopil jsem, že má v sobě obrovskou touhu po moci. Uvěřil tomu, že není nad něj. Na jeho inteligenci mu to sice nic neubralo, ale on už byl jiný.
Albrightová se za mě přimluvila u Havla
LN: Jak vůbec Americký židovský kongres hodnotil to, že jeden z jeho nejprominentnějších členů byl takto podveden?
Víte, lidé jsou si dobře vědomi toho, že v jednom náboženství jsou lidé stejně nepoctiví jako v jiných. Není v tom žádný rozdíl. Nepoctivost nezná náboženství.
LN: Vy jste za svou kauzu intenzivně lobboval ve Washingtonu, dokonce jste nechal uveřejnit i inzeráty, které varovaly obchodníky před investováním v Česku. Bývalá ministryně zahraničí Madeleine Albrightová za vás intervenovala u českého prezidenta. Co jste tím sledoval?
Tak za prvé - zas tak intenzivně jsem lobbovat nemusel. Jedno z základních pravidel, které v této zemi uznáváme, je zákon. Lidé viděli, že zákon byl porušen, obzvláště českou vládou a vysílací radou. Nemusel jsem nic kongresmanům vysvětlovat, je to základní princip založený na právu. A jedno z nejuznávanějších práv je svoboda tisku.
LN: Kvůli těm inzerátům jste si proti sobě poštval v Česku spoustu lidí. Uveřejnil byste je znovu, nebo to vnímáte jako strategickou chybu?
To, o co tu opravdu šlo, bylo porušení práva. Je mi jedno, jestli je to postavilo na mou stranu, nebo proti mně, šlo o zákon. A koneckonců, mezinárodní soud nakonec uznal, že Česká republika pochybila. Kdyby vaše vláda řekla: Ano, udělali jsme chybu, tady je pokuta a my ji zaplatíme, mělo by to svou výpovědní hodnotu. Protože když lidé pochopili, co se stalo, došlo jim, že já i CME jsme měli pravdu.
LN: Jak jste přiměl Madeleine Albrightovou, aby se za vás přimluvila u prezidenta?
Tak já se s Madeleine dobře znám, pracovali jsme spolu. Dali jsme si schůzku a já jí vysvětlil, co se stalo. Nemusel jsem jí nic nijak zvlášť vysvětlovat, pochopila hned, co bylo špatně, stejně jako váš prezident. Protože je to strašně jednoduché - byla porušena dohoda. Vysílací rada i vláda by vždycky měly chránit zákony. Je totiž velmi důležité, abyste bránili investory, kteří do vaší země vkládají peníze. Máte právo ochraňovat jejich zájmy. V okamžiku, kdy je nechráníte, riskujete vážný problém na zahraniční scéně. A tomu všemu se dalo předejít.
</TEXT>
<HEADING>
LN: Jak?
</HEADING>
<TEXT>
Kdyby vaše vláda řekla vysílací radě: Podívejte se, my tady musíme dodržovat zákony, takže nelze brát CME jejich práva, ať už se děje cokoliv.
LN: Jaká škoda byla podle vás České republice způsobena?
Lidem na celém světě jste v podstatě dali najevo, že vaše vláda nehodlá dodržovat mezinárodní úmluvu o vzájemné ochraně investic. V obou případech (Lauder vedl dvě arbitráže stockholmskou a londýnskou, jedna právě vypočítává odškodné, druhá mu náhradu škody neuznala, pozn. red.) arbitrážní soud vynesl stejný verdikt - totiž že česká vláda porušila dohodu o ochraně investic.
LN: Myslíte, že k vám nová česká vláda bude vstřícnější než ta předchozí, jejíž zájmy se daleko více shodovaly se zájmy Železného?
Všechno, co jsem zatím o nové české vládě slyšel, je nesmírně pozitivní. Těším se na naši spolupráci a mám z toho velkou radost.
LN: Jste už s některými členy vlády v kontaktu?
Ne, s nikým jsem nemluvil.
</TEXT>
<HEADING>
Češi mají americké filmy rádi
</HEADING>
<TEXT>
LN: Po pádu komunismu jste založil televizní stanice v Česku, na Slovensku, v Rumunsku, Polsku, Německu či na Ukrajině. Mnoho z nich ale prodělávalo. Jedinou "zlatou slípkou" byla česká Nova.
Není pravda, že mnoho. Ze sedmi stanic byly dvě méně než úspěšné.
LN: Proč byla tak úspěšná právě Nova a žádná jiná?
To má hned několik důvodů. Nejdůležitější je konkurence. Když Nova začínala, žádná jiná komerční televize u vás nebyla a veřejnoprávní televize byla slabá. Druhým důvodem byly výjimečné schopnosti Vladimíra Železného, s nimiž Novu řídil. Třetím bylo načasování. No a za čtvrté svou roli sehrála skutečnost, že jsme vysílali spoustu americké produkce a Češi mají americké filmy strašně rádi. Takže všechny tyto věci do sebe dokonale zapadly.
LN: Když jste v devadesátých letech televize v postkomunistických státech budoval, bylo vaším ideálem podporovat demokracii a svobodu. Ale místo toho se televize, ve kterých jste figuroval, proslavily bulvárností, manipulací ve zpravodajství, nadržování vybraným stranám i politikům a lobbováním za určité ekonomické či politické zájmy. Kam se poděl váš sen?
Víte, ať už se snažíme jakkoliv, vždycky svou roli hraje politika té které země. Ale i to je relativní. Porovnejte stav televizí za komunismu a teď. Je v nich obrovský rozdíl. Snažíme se dělat co nejlepší zpravodajství. Je velmi důležité brát v úvahu to, že stejně jako v ČR nemáme kontrolu nad obsahem ani způsobem vysílání v žádné z našich televizních stanic. Ani ji nechceme mít. A máme velké rozepře s šéfy našich televizí, když máme pocit, že se příliš odklonili od požadovaného standardu.
LN: Nadace Ronalda Laudera je známa tím, že se zaměřuje na děti ve střední a východní Evropě. Sponzorujete židovskou komunitu v Praze, založil jste také školu, která nese vaše jméno. Proč to děláte?
Protože chci, aby měly židovské děti šanci vyrůstat a dozvídat se, co znamená být Židem. Kvůli holocaustu jsme ztratili dvě generace. Chtěl jsem dát těm dětem šanci.
LN: Kdybyste dostal v Česku šanci vysílat znovu, co byste udělal jinak?
To má na starosti Fred (Klinkhammer, výkonný prezident CME, pozn. red.). Musím vám ale říct, že by bylo velmi pozitivním znamením, kdybychom se do Česka vrátili. Vy jste udělali chybu, my jsme se dožadovali práva, a teď je čas na změnu a další krok. Bylo by to napravení chyby. A každý někdy udělá chybu.
Rozhovor s R. Lauderem si můžete přečíst také na www.lidovky.cz, a to včetně původní anglické verze.
</TEXT>
</DOC>
<DOC>
<DOCID>LN-20020812045</DOCID>
<DOCNO>LN-20020812045</DOCNO>
<DATE>08/12/02</DATE>
<TITLE>
Nový vesmírný projekt by měl nalézt způsob, jak zabránit srážce vesmírného tělesa se Zemí
</TITLE>
<TEXT>
Hidalgo a Sancho mají být zkušební sondy, které budou vyslány k asteroidu. Jedna z nich do vesmírného tělesa narazí a druhá bude sledovat, zda se jeho oběžná dráha nárazem změnila.
MADRID - Asteroidy různé velikosti se v blízkosti naší planety pohybují stále častěji. Jejich hypotetická srážka se Zemí by měla podle astronomů nedozírné následky. Vědci se proto snaží najít způsob, jak případné katastrofě zabránit. Španělská společnost Deimos-Space za podpory Evropské kosmické agentury (ESA) pracuje na projektu, který zkoumá možnosti, jak odchýlit asteroid z jeho oběžné dráhy. Cílem celého projektu, který nápadně připomíná děj amerického snímku Armageddon, je dokázat, že podobnou vesmírnou misi lze provést i ke skutečnému asteroidu. Ve filmu Armageddon, ve kterém ztvárnil jednu z hlavních rolí nestárnoucí Bruce Willis, se na Zemi řítí obrovský asteroid. Speciální tým má na jeho povrchu vyvrtat díru a do ní umístit atomovou bombu, která má po svém výbuchu zapříčinit změnu dráhy vesmírného tělesa. Společnost Deimos-Space doufá, že její výzkumy přesvědčí Evropskou kosmickou agenturu, aby projekt podporovala i nadále. "Pokoušíme se prokázat proveditelnost této mise, a to nejen pokud jde o astronomické výpočty nebo technické vybavení, ale i finančně," prohlásil pro britskou BBC Jose-Antonio Gonzales ze společnosti Deimos-Space. Základním úkolem vesmírné mise, kterou společnost nazvala Don Quijote, je vyslat k asteroidu dvě zkušební sondy nazvané Hidalgo a Sancho. Raketa Hidalgo by měla narazit do asteroidu ve velmi vysoké rychlosti, asi okolo 10 kilometrů za sekundu. Sancho by se mezitím měla pohybovat v bezpečné vzdálenosti od zasaženého vesmírného tělesa a sledovat, co se s ním stane. Jestliže všechno půjde podle plánu, oběžná dráha asteroidu by měla být narušena zpočátku jen o necelý milimetr. Úkolem Sancha by poté mělo být změřit tuto nepatrnou změnu a zpracované záznamy poslat zpátky na Zemi. Vědci se domnívají, že díky této misi se dozvědí, jak silně je potřeba zasáhnout skutečný nebezpečný asteroid, který směřuje k Zemi, aby se odchýlil ze své oběžné dráhy a aby celá akce byla zároveň bezpečná. "Výsledky výzkumu buď potvrdí naši strategii, nebo mohou znamenat, že budeme muset najít jiná řešení. Jako například umístit na povrch asteroidu obrovskou sluneční plachtu a poté využít ke změně dráhy tělesa sluneční vítr," uvedl Gonzales.
</TEXT>
</DOC>
<DOC>
<DOCID>LN-20020812046</DOCID>
<DOCNO>LN-20020812046</DOCNO>
<DATE>08/12/02</DATE>
<GEOGRAPHY>WELLINGTON</GEOGRAPHY>
<TEXT>
Americký dobrodruh Steve Fossett včera na Novém Zélandu neuspěl při pokusu o překonání výškového rekordu při letu větroněm, který je 14 938 metrů. Kvůli nepříznivému větru vystoupal spolu s druhým pilotem Einarem Enevalsonem jen do výšky okolo 9100 metrů. Fossett chtěl dosáhnout výšky 18 až 19 kilometrů. Americká kosmická agentura NASA proto oba muže vybavila speciálními kombinézami pro lety do stratosféry. Každá z nich má hodnotu 600 tisíc dolarů (přes 18 milionů korun). Nový pokus chce milionář podniknout příští rok v létě. Dosavadní rekord je z roku 1986 a vytvořil ho Američan Robert Harris v Nevadě.
</TEXT>
</DOC>
<DOC>
<DOCID>LN-20020812047</DOCID>
<DOCNO>LN-20020812047</DOCNO>
<DATE>08/12/02</DATE>
<GEOGRAPHY>ŘÍM</GEOGRAPHY>
<TEXT>
Letošní italské léto se nese ve španělském stylu: Italky přišly na chuť vějířům a neopomenou žádnou příležitost k tomu, aby se pod horkým sluncem osvěžily alespoň mírným závanem vzduchu. Vějíře jsou tu opravdu všudypřítomné - ať už na party, v autobuse, na úřadech nebo na pláži. Mnohé italské dámy se také pokoušejí napodobovat rafinovaný styl Španělek, které smyslné mávání vějířem povýšily na opravdové umění. Jeden luxusní římský hotel dokonce nabízí speciální kurs, na němž se zájemci dovědí všechno o dějinách a významu vějířů.
</TEXT>
</DOC>
<DOC>
<DOCID>LN-20020812048</DOCID>
<DOCNO>LN-20020812048</DOCNO>
<DATE>08/12/02</DATE>
<TEXT>
V Jindřišské ulici v Praze 1 stával na chodníku kiosk s tabákem a novinami. Prodával v něm Karol Sidon, když ho po osmašedesátém odevšad vyhodili. Chodili jsme si k němu kupovat startky a lípy, aby měl kšeft. Normalizace pak semlela i ten stánek s cigárama. Sidon podepsal Chartu, donutili ho emigrovat. Studoval judaistiku v německém Heidelbergu a svá studia dokončil po listopadu 89 v Izraeli. V roce 1992 byl v Praze uveden do funkce vrchního zemského rabína. Bylo to v Jeruzalémské synagoze, která je hned vedle Jindřišské ulice. Do synagogy vstupovali muži v jarmulkách a já si říkal, že tam přece jako bývalý ministrant kostela svatého Prokopa nemůžu jít s nimi, podívat se na tu slávu. A tak jsem si udělal svoji soukromou pobožnost. Šel jsem na místo, kde stával kdysi Sidonův kiosk, a začal počítat kroky k synagoze. Když jsem tomu trochu pomohl, bylo jich 77. Tedy dvě židovské sedmičky i symbol Charty. Pak jsem se podíval na portál toho chrámu Davidova. Jsou tam vytesány dvě otázky: Nejsme synové jednoho otce? a Nestvořil nás jeden Bůh? Povídám si, máte recht - Pochválen Pán Ježíš Kristus - půjdeš na inauguraci. Karol přece taky topil v disentu s jedním naším farářem, pozdějším biskupem Malým, v jedné kotelně. Šel jsem si domů pro klobouk a ještě jsem to stihl. Sláva to byla veliká, taky svět v té době byl o deset let nadějnější. Při obřadu nejvíc zlobili Sidonovi synové. Pobíhali po celém prostoru a hráli si na babu. Přemýšlel jsem o tom, co by tomu řekl pan farář Ráb, který sice byl židovského původu, ale pobíhat po kostele by nám při pozdvihování nedovolil. Jeden stařešina v jarmulce mi řekl: "Vemte ty kluky na dvorek a tam je hlídejte". Tak mě hned Židi zaměstnali. Dnes potkávám Karola Sidona často na Starém Městě a kladu mu hloupé otázky. Například jednou v pátek po západu slunce v Majzlovce jsem se ho zeptal, kam jde. Rabín se smál, nevěřil svým uším a vstoupil do synagogy. Rád potkávám Karola Sidona. Někdy i rychle přeběhnu přes ulici, abych do něj jako náhodou vrazil. On to určitě ví, ale dělá jakoby nic. Pobyt v jeho blízkosti mě uklidňuje, protože on je klidný. Je klidný: "...jako čekání kolem stolu, až vyjde první hvězda, čekání, kdy dveře jsou otevřené do noci. Jako by čekal staletí, tisíciletí. Všichni čekáme, že se stane zázrak a přijde Mesiáš. Pak se konečně ve vesmíru něco pohne a dá za pravdu lidskému srdci. Ty máš právo, abys bylo, je dobře, že jsi, buď pozdraveno, já se k tobě hlásím!" Tenhle text ze Sidonovy hry Shapira vysvětloval režisér Pistorius větou: "Člověk čeká na to, aby ho vůbec někdo uznal za člověka". Z té hry také vím, kdo nám bude tančit, až budeme v ráji. Bude to Miriam prorokyně a bude nám nalévat dobře střežené víno. Karol Efraim Sidon oslavil 9. srpna šedesáté narozeniny. Mazltov, pane rabíne!
</TEXT>
</DOC>
<DOC>
<DOCID>LN-20020812049</DOCID>
<DOCNO>LN-20020812049</DOCNO>
<DATE>08/12/02</DATE>
<TEXT>
Klára. Jméno vychází z latinského tvaru clara, což znamená "jasná". Patronkou tohoto jména je Klára narozená roku 1194 v Assisi, která založila pozdější slavný řád klarisek. Modlitba ke Kláře prý pomáhá proti horečce a chorobě očí. V církevním kalendáři má dnes svátek Euplus.
</TEXT>
</DOC>
<DOC>
<DOCID>LN-20020812050</DOCID>
<DOCNO>LN-20020812050</DOCNO>
<DATE>08/12/02</DATE>
<TITLE>
Nečekaný pád
</TITLE>
<TEXT>
Závodník padá ze svého koně během slavnosti u příležitosti zahájení koňských dostihů ve městě Nagqu. Tradiční tibetský festival, který má navštívit okolo 10 tisíc lidí, byl zahájen v sobotu a bude trvat celý týden.
</TEXT>
</DOC>
<DOC>
<DOCID>LN-20020812051</DOCID>
<DOCNO>LN-20020812051</DOCNO>
<DATE>08/12/02</DATE>
<GEOGRAPHY>LONDÝN</GEOGRAPHY>
<TEXT>
Nikoli dlouhou luxusní limuzínu, ale sportovní Mini Cooper si koupila americká zpěvačka Madonna. Čtyřiačtyřicetiletá hvězda si objednala vůz v ocelové modři s interiérem v kůži, sedmnáctipalcovými slitinovými koly a satelitním navigačním systémem. Cena za auto se vyšplhala na dvacet tisíc liber (téměř jeden milion korun). Dělníci automobilky v Cowley nedaleko Oxfordu jsou na svou zákaznici patřičně hrdi a dali jejímu autíčku i něco osobního: všichni se na spodek karoserie podepsali. "Jsme hrdi na to, že Madonna je takový fanoušek našeho auta. Každý, kdo na něm dělal, tam připojil svůj podpis - ať už dovnitř, nebo pod kapotu," řekl jeden z dělníků listu The Sun. "Jestli někdo předtím pochyboval o tom, že to je nóbl auto, může si to ještě rozmyslet, když si ho teď koupila Madonna," dodal. Madonna ale nenavštívila automobilku osobně, poslala si pro auto svého asistenta.
</TEXT>
</DOC>
<DOC>
<DOCID>LN-20020812052</DOCID>
<DOCNO>LN-20020812052</DOCNO>
<DATE>08/12/02</DATE>
<TITLE>
Jak se stát golfistou, kolik to stojí a koho potkáte na greenech
</TITLE>
<TEXT>
Snad žádný sport nezaznamenal za posledních deset let takový nárůst popularity jako golf. Přibylo více než 13 tisíc hráčů a vznikly desítky nových golfových hřišť. Co stojí za tak dramatickým rozvojem golfu v Čechách a na Moravě?
Doufám, že nebude bouřka. Musel bych turnaj přerušit. To víte, taková golfová hůl funguje jako hromosvod, říká Jakub Červenka z golfového klubu Karlštejn a pozoruje mraky na obloze. Stojíme před golfovým klubem a kolem dokola se rozkládají rozlehlé travnaté plochy s dokonale střiženým trávníkem. Kde jsou hranice areálu, z našeho stanoviště vidět není. Končí až někde daleko za horizontem. V dálce jsou vidět malé postavičky hráčů, někteří po hřišti popojíždějí v motorových vozících. "Ty jsou teď velice populární. Je jich tu asi čtyřicet a během dne se všechny rozpůjčují. Na Západě jsou ale už naprosto běžné," doplňuje k pojízdným vozíkům Červenka. Právě zde probíhá golfový turnaj, a Jakub Červenka proto přísně dohlíží na to, co si fotografujeme. "Lidé si sem přišli zahrát golf a fotografování je může rušit při hře," vysvětluje a odvádí nás do golfového klubu. Všude s sebou nosí vysílačku a čas od času přeruší naše povídání, aby se spojil s kolegy na hřišti a informoval se na průběh turnaje. "A ještě mi musíte slíbit, že kdyby se tady dnes objevil pan Connery, nebudete ho vůbec fotit!" ujišťuje se ve snaze chránit hercovo soukromí. Podle jeho slov jezdí nejslavnější představitel agenta 007 Jamese Bonda, který právě točí v České republice nový film, hrát golf ke Karlštejnu až čtyřikrát týdně. Kromě Seana Conneryho navštívili golfové hřiště dokonce i Rolling Stones a herec Samuel L. Jackson známý z filmu Pulp Fiction.
</TEXT>
<HEADING>
Sport pro bohaté?
</HEADING>
<TEXT>
"Golf je považován za sport pro bohaté. Nemyslím si ale, že by to byla pravda. Jezdí k nám hrávat například i státní úředníci." "Určitě už neplatí, že by si mohli dovolit hrát golf jen movitější. Za posledních pár let vzniklo hodně nových klubů. Ty dnes musejí reagovat na současný trh a dobře vážit, jakou cenu nasadí," potvrzuje Oldřich Tobrman, prezident golfového klubu Mariánské Lázně. Podle něj dnes existují takové kluby, kde jsou poplatky za vstup nízké a hráč zaplatí za hru od 100 do 200 korun. Do roku 1990 hrálo golf jen asi 1500 registrovaných hráčů a byla u nás pouze tři osmnáctijamková hřiště (v Karlových Varech, Mariánských Lázních a OstravěŠilheřovicích). Devítijamkových bylo jen šest. Dnes si mohou milovníci tohoto sportu zahrát na deseti osmnáctijamkových hřištích a dvaceti "devítkách". Registrovaných hráčů je v současné době skoro 15 tisíc. "Díky množství hráčů, kteří se dnes golfu věnují, jsou navíc kluby nuceny udržovat co nejvyšší standard hřiště," doplňuje Tobrman. "My máme asi osm set registrovaných hráčů. Členství v našem klubu už tedy není možné získat. Máme prostě plno," vysvětluje Červenka. Poslední volná místa byla v klubu asi před dvěma lety. "Výjimkou byl pan Sean Connery, který od nás získal čestné členství." Jednasedmdesátiletý herec je prý zároveň i nejstarším členem klubu. Celoživotní členství v golfovém klubu Mariánské Lázně přijde na 220 tisíc korun. Ti, kteří doživotní členství nechtějí, ale zároveň nechtějí platit za každou hru zvlášť, si mohou předplatit celou sezonu. "Takový roční poplatek vyjde na 33 tisíc korun," uvedl Tobrman. Během jednoho týdne se na hřišti u Karlštejna vystřídá téměř tisíc hráčů. Samozřejmě si mohou přijít zahrát i ti, kdo nejsou členy golfového klubu. "Musejí ale něco umět, aby nezdržovali hru," upozorňuje Červenka.
</TEXT>
<HEADING>
Zelená karta - vstupenka na hřiště
</HEADING>
<TEXT>
"Vstupenkou" na hřiště je pro hráče takzvaná zelená karta. "Můžete ji získat po praktické a teoretické zkoušce. V testu musí hráč prokázat znalosti pravidel hry a golfové etikety." Po deseti lekcích s trenérem je podle Červenky člověk schopný zelenou kartu "uhrát". "Osmileté dítě to zvládne zhruba po půl roce, když má trénink jednou týdně," tvrdí Červenka. Za zelenou kartu zaplatí hráč sedm set až devět set korun. Jedna hra na osmnáctijamkovém hřišti pak vyjde od 900 do 1200 korun ve všední dny. O víkendu či svátcích zaplatíte zhruba 2400 korun.
</TEXT>
<HEADING>
V riflích na hřiště nechoďte!
</HEADING>
<TEXT>
"Je to hra gentlemanů. Hráč proto musí mít vždy tričko s límečkem. To je považováno za jakousi sportovní košili," vyjmenovává Červenka základní body etikety. Ženám jsou povolena trička bez rukávů, ale nesmějí mít hluboké výstřihy. Muži mohou nosit kraťasy. Nohavice ale mají být těsně nad kolena. "Nejsou povoleny modré džíny," upozorňuje.
Na hřišti je kupodivu povoleno kouřit. "V cizině to moc běžné není, u nás si tu a tam někdo při hře zapálí. Musí si s sebou ale nosit popelník. Dalším důležitým pravidlem je totiž opustit hřiště v lepším stavu, než v jakém bylo, když jste na ně přišli." Hráč po sobě navíc musí uklidit, co poškodil. "Měl by zašlapávat drny, které odletí při odpalu míčku, nebo hráběmi urovnávat pískové překážky." Na hřišti také nesmí zvonit mobil, protože to ruší hráče. S lidmi, kteří by se na hřišti nechovali slušně a museli tak být z trávníku odvedeni, se prý Červenka dosud nesetkal. "Někdy se stane, že člověk nehraje golf tak dobře, jak tvrdil. Když nestačí ostatním golfistům a zdržuje tím hru a spoluhráče, je vyloučen. Většinou se pak cítí zahanben, že lhal o svých schopnostech," popisuje Červenka. Účelem hry, velice zjednodušeně řečeno, je dopravit míček do jamky na co nejmenší počet úderů. Jednotlivé údery, na které dostane golfista míček do každé z jamek, se sčítají. Vyhrává samozřejmě ten, jehož součet je nejnižší. "Přesná pravidla hry jsou velice obsáhlá," říká Červenka a naznačuje rozpětím mezi palcem a ukazováčkem, takže brožurka s pravidly je dost tlustá. Důležité je například vědět, kdy a kde se na míček může a nesmí sáhnout. "V jamkovišti je to například povoleno. Jinde ne." Pokud spadne míček do překážky (písek) a jde zahrát (nespadne-li do vody a nepotopí se), nesmí se hráč holí dotknout půdy v překážce. "Jinak je mu připočtena trestná rána." Ránu navíc si musí připočítat hráč i v tom případě, když míček spadne za hranici hřiště.
</TEXT>
<HEADING>
Kolik stojí vybavení?
</HEADING>
<TEXT>
Pokud s golfem začínáte a nechcete si zatím výbavu pořizovat, můžete si ji půjčit přímo v klubu. "Půjčení setu na jednu hru stojí 500 korun," uvádí Červenka. Zapůjčení motorového vozíku přijde na 1200 korun, členové klubu mají slevu, zaplatí jen 600 korun. Nejlevnější set golfových holí stojí zhruba 5000 korun. "Moc dlouho ale nevydrží," varuje Jakub Červenka. Za kvalitnější hole pro začátečníky zaplatíte asi 12 tisíc korun. Pořízení profesionální a vysoce kvalitní výbavy však může dosahovat až astronomických částek. "Největší pozornost věnují hráči driveru - holi, kterou sice odehrají nejméně úderů, ale používá se na hraní míčů do velkých vzdáleností," podotýká Červenka. Taková zcela nová hůl přijde až na 350 dolarů, což je v přepočtu více než 10 tisíc korun. "Pokud člověk golfu propadne, vyvolá to samozřejmě i zvýšené náklady," uzavírá Oldřich Tobrman.
Vybrané golfové kluby a hřiště
Cena za jednu hru: všední den (členové ČGF)/všední den (nečlenové)/víkendy, svátky (členové ČGF)/víkendy, svátky (nečlenové)
18TIJAMKOVÁ HŘIŠTĚ
</TEXT>
<HEADING>
Cihelny
</HEADING>
<TEXT>
U Sluncové 618, 186 00 Praha 8 tel.: 02/6619 4268 letní sezona: členové ČGF zdarma, nečlenové od 50 Kč zimní sezona: členové ČGF zdarma, nečlenové od 100 Kč
</TEXT>
<HEADING>
Česká golfová federace
</HEADING>
<GEOGRAPHY>albatros</GEOGRAPHY>
<TEXT>
hráč zahrál jamku o tři údery méně, než je její par (tzn. na jamce par 5 dohrál míček druhou ranou do jamky)
birdie - hráč dokončil jamku o jeden úder méně, než je její par
bunker - bankr, písková překážka na hřišti
caddie - nosič hráčových holí
club - golfová hůl
course - hřiště
eagle - hráč zahrál jamku o dva údery méně, než je její par
green - jamkoviště, oblast s nejníže střiženou trávou, na jamkovišti je vyvrtána jamka
grip - místo, za které se drží hůl
hlava hole - ta část hole, kterou se odpaluje míček
hole - jamka
hole-in-one - hráč zahrál svůj míč do jamky první ranou z odpaliště
</TEXT>
<HEADING>
iron - železná hůl
</HEADING>
<GEOGRAPHY>markovátko</GEOGRAPHY>
<TEXT>
pomůcka pro označení polohy míčku v jamkovišti (na jamkovišti je povoleno beztrestně zvednout po označení míček ze země)
marshall - člověk, který dohlíží na průběh hry a dodržování golfové etiky
nineteenth hole - "devatenáctá jamka" - častý název pro bar, kam se hráči odeberou po odehrání osmnácti jamek
par - počet úderů, na který by měl hráč dosáhnout jamky. Jamky mají par 3, 4 nebo 5.
putter - hůl, kterou hráč používá na jamkovišti
spikes - boty, jejichž podrážka je vybavena hroty (kovovými nebo gumovými)
sweet pot - nejideálnější místo na hlavě hole k odpalu míčku
tee - odpaliště, tedy prostor, ze kterého hráč začíná hrát jamku, nebo také "týčko", pomůcka, na kterou si hráč postaví v odpališti míček
vypichovátko - pomůcka k upravení a zarovnání jamky v trávníku způsobené dopadem míčku na jamkoviště
water hazard - moře, jezírko, říčka či potok, prostě vodní překážka
wood - dřevěná hůl, používaná na dlouhé odpaly
zelená karta - osvědčení o teoretických a praktických schopnostech hráče
</TEXT>
</DOC>
<DOC>
<DOCID>LN-20020812053</DOCID>
<DOCNO>LN-20020812053</DOCNO>
<DATE>08/12/02</DATE>
<TEXT>
Letošní léto mě hodně zklamalo. S několika kamarádkami jsme si plánovaly slunění u vody, ale vzhledem k počasí to zatím vůbec nevychází. Jediné, co mi momentálně může zlepšit náladu, je asi jen pěkná dovolená někde u moře. Vzhledem k mojí práci modelky si ale dovolenou nemůžu dovolit plánovat - většinou to pak totiž nevyjde. Jeden ze srpnových víkendů jsem ale strávila v jižních Čechách, takže možná letos zanevřu i na to moře a vydám se na jih Čech ještě jednou. Koneckonců, říká se přeci všude dobře, doma nejlépe.
</TEXT>
</DOC>
<DOC>
<DOCID>LN-20020812054</DOCID>
<DOCNO>LN-20020812054</DOCNO>
<DATE>08/12/02</DATE>
<TITLE>
kam a za kolik
</TITLE>
<HEADING>
LETOVISKA
</HEADING>
<TEXT>
Písečné pláže s mušličkami a dobré cyklistické trasy nabízí dlouhý a úzký ostrov Langeland, propojený mostem s ostrovem Fünen. Poetiku ostrova neruší žádné hotely, zato jsou zde dobře vybavené kempy. Povlovné pláže jsou jako stvořené pro dovolenou s dětmi. Jediná část Dánska spojená s evropským kontinentem je Jutský poloostrov. Na západním pobřeží Jutska se rozkládají nekonečné pruhy písečných pláží, v severní části jsou většinou písečné duny a vřesoviště.
</TEXT>
<HEADING>
TURISTIKA
</HEADING>
<TEXT>
Abyste viděli Kodaň z jiného úhlu, absolvujte hodinovou plavbu do některé z výletních lodí, které se prohánějí kodaňskými kanály. Skalnatá pobřeží, lesy i rybářské vesničky, to vše můžete spatřit na ostrově Bornholm, který se rozkládá 200 kilometrů východně od Kodaně. Ostrov se svým poklidným životním tempem představuje ideální místo pro únik z civilizace. Z Kodaně se přímou linkou dostanete do Odense, hlavního města ostrova Funen a rodiště Hanse Christiana Andersena.
</TEXT>
<HEADING>
PAMÁTKY
</HEADING>
<TEXT>
Hrázděné domy, ulice vydlážděné "kočičími hlavami", muzea a starobylé kostely jsou v Dánsku běžnou záležitostí. Některá místa jsou však skutečně jedinečná a unikátní. Například nejstarší dánské město Ribe má pozoruhodné historické centrum, jemuž dominuje katedrála ze 12. století. Malý opevněný ostrov Christians N si udržuje své stavby a hradby ze 17. století v původním stavu a současnost na nich nezanechala téměř žádné stopy. Mnoho památek naleznete také v hlavním městě Kodani.
Vzdálenost Kodaně od Prahy: letecky 1 hodina a 25 minut, autem 729 km
Jak se dorozumíte: dánsky, anglicky
Měna: dánská koruna (1 DKK je cca 4,280 CZK)
Autobusové zájezdy
CK Svobodná cesta (tel. 0425/82 47 25)
</TEXT>
<HEADING>
Legoland/4 dny 3200 Kč
</HEADING>
<TEXT>
Big Mac meal od 40 DKK střední menu 125 - 350 DKK víno 0,7 l 110 - 195 DKK pivo 0,5 l od 18 DKK
</TEXT>
<HEADING>
Ubytování
</HEADING>
<TEXT>
1. Pokud budete v Dánsku bydlet v hostelech nebo hotelech a přivezete si vlastní povlečení, snížíte tak značně své výdaje za ubytování.
2. Jestliže navštívíte Dánsko v teplém období, můžete cestovat nalehko; nejteplejším oblečením, které budete potřebovat, je svetr.
Více informací na internetu
</TEXT>
</DOC>
<DOC>
<DOCID>LN-20020812055</DOCID>
<DOCNO>LN-20020812055</DOCNO>
<DATE>08/12/02</DATE>
<GEOGRAPHY>OLOMOUC</GEOGRAPHY>
<TEXT>
Obávaní mořští dravci, kteří žijí v Zoologické zahradě na Svatém Kopečku u Olomouce, se zanedlouho dočkají nového domova. Vedení zahrady, které pár útesových žraloků chová jako jediné v zemi, se rozhodlo dravcům vybudovat kvůli jejich růstu nové obří akvárium za čtyři miliony korun. Spolknout by mělo až 40 000 litrů vody. Vody v akváriu brázdí žraloci v zoo již třetí rok. Ze zhruba třiceticentimetrové rybičky již vyrostli ve více než metrové dravce. "Velmi se jim daří. Už když jsme stavěli první akvárium, věděli jsme, že bude pouze na přechodnou dobu. V přírodě vyrostou až do půldruhého metru; v zajetí, kde jsou dobře krmeni, to však může být ještě více," říká ředitel zoo Zdeněk Slavotínek. Pomocnou ruku podá při stavbě nového domova pro dravce zoologické zahradě také město. "Od doby, kdy jsme akvárium otevřeli, se návštěvnost v zoo zvýšila. Je to unikát, který pomůže zatraktivnit zahradu," podotkl náměstek olomoucké radnice Miroslav Pilát. Dodal, že do obřího akvária by se měli žraloci nastěhovat již příští rok. Útesové žraloky přivezli do olomoucké zoo chovatelé z indonéské Jakarty. Dravci si nejraději pochutnávají na chobotnicích, treskách, korýších a sépiích. V akváriu jim pracovníci zahrady vytvořili stejné podmínky, jaké měly ryby ve svém domově v tropických mořích. Podle expertů nepatří mezi druhy, které napadají člověka.
</TEXT>
</DOC>
<DOC>
<DOCID>LN-20020812056</DOCID>
<DOCNO>LN-20020812056</DOCNO>
<DATE>08/12/02</DATE>
<GEOGRAPHY>POZDĚCHOV</GEOGRAPHY>
<TEXT>
U Pozděchova na Vsetínsku se minulý týden objevil medvěd. Jako první na něj ve středu ráno narazil pracovník obecního úřadu. Muž šel sekat trávu kolem stromků. "Moc jsem mu nevěřil, když přiběhl zpátky a volal, že viděl u dědiny huňáče. Když jsem si ale místo prohlédl, našel jsem skutečně šlápoty medvěda," řekl starosta František Zicha. Odhadl, že podle stop se do blízkosti lidí vydalo dospělé zvíře. "Snad je neláká stádo ovcí starosty Ladislava Garguláka v sousedním Prlově," podotkl. Zicha obyvatele na medvěda upozornil rozhlasem. Požádal rodiče, aby nepouštěli děti do lesa samotné. "Není třeba dělat paniku. Houbaři by se však měli vyhýbat křovinám," zdůraznil starosta. Medvěd řádil na Vsetínsku i loni. Lidem se vyhýbal, ale v úlech způsobil včelařům škodu za 30 000 korun. Když si je oplotili elektrickými dráty, zmizel.
</TEXT>
</DOC>
<DOC>
<DOCID>LN-20020812057</DOCID>
<DOCNO>LN-20020812057</DOCNO>
<DATE>08/12/02</DATE>
<GEOGRAPHY>PASOHLÁVKY</GEOGRAPHY>
<TEXT>
Unikátní pohlednici již 20 let neexistující obce Mušov si mohou koupit návštěvníci Novomlýnských nádrží na Břeclavsku. Vesnice byla zbořena v sedmdesátých letech a na jejím místě jsou nyní tři vodní nádrže. "Podobné snímky lze najít jen v archivech, odborné literatuře nebo u bývalých občanů Mušova," říká Marcela Čáslavová z Turistického informačního centra Pasohlávky. Při budování nádrží bylo zbořeno přes 200 rodinných domů. Do dnešních dnů se z Mušova zachoval jen kostel svatého Linharta. Kdysi byl centrem vesnice; nyní stojí na opuštěném ostrově, který míjejí turisté jedoucí po silniční trase Brno - Vídeň. Pohlednici vydala obec Pasohlávky, která je majitelem kempu Merkur u jedné ze tří nádrží. Novomlýnským nádržím se dosud říká Mušovská jezera a pravidelně se u nich schází asi stovka mušovských rodáků. Snímek na pohlednici ukazuje náměstí před kostelem s autobusovou zastávkou, jedním ze selských stavení a náves. Vznikl v roce 1974, tedy krátce před zánikem vesnice. "Zájemci díky pohlednici zjistí, jak vypadlo okolí kostela tam, kde je dnes jen samá voda," doplňuje Čáslavová. Pohlednice bude podle ní zajímavá i pro sběratele a milovníky historie.
</TEXT>
</DOC>
<DOC>
<DOCID>LN-20020812058</DOCID>
<DOCNO>LN-20020812058</DOCNO>
<DATE>08/12/02</DATE>
<TITLE>
Do staré myslivny na Mladoboleslavsku každé léto přilétají tisíce netopýrů
</TITLE>
<TEXT>
Neobvyklé hosty má Jaromír Šmejcký (41), který žije se svou rodinou ve sto let staré myslivně na okraji Ledců u Mladé Boleslavi. Na "letní byt" k nim přilétá přes 3000 nájemníků.
LEDCE - "Netopýři sem létají už patnáct dvacet let, ale v tomhle počtu tak posledních šest let," říká Jaromír Šmejcký. Půda jeho domu se od května do srpna stává domovem nejpočetnější kolonie netopýrů velkých, která je zhruba dvaapůlkrát větší než jiné dosud zjištěné kolonie v Čechách. "Když jsem někomu vyprávěl, kolik mám netopýrů na střeše, většinou si myslel, že jsem blázen," povzdechne si majitel hájenky. "Před třemi měsíci k nám ale náhodou přijel člověk, který tu kdysi byl ještě na studiích mapovat výskyt netopýrů. Ukázal jsem mu je a on tomu nechtěl věřit. Když následně přijeli z agentury ochrany přírody, spočítali, že mám na půdě 3200 netopýrů," vypráví Jaromír Šmejcký.
</TEXT>
<HEADING>
Obrovská netopýří porodnice
</HEADING>
<TEXT>
Netopýr velký patří k největším netopýrům v České republice a je na seznamu ohrožených druhů. Samice se v létě sdružují do kolonií, které lze od konce dubna do srpna najít v půdních prostorách nebo zvonicích. "Kolonie funguje jako obrovská porodnice. Samice na přelomu května a června porodí mláďata, která rychle rostou. Už v polovině srpna, kdy se kolonie postupně rozpadá, jsou velká jako samice a jsou schopná odletět, i když často zůstávají déle. Obzvláště je-li teplé počasí," popisuje netopýří zvyklosti Michal Andreas z Agentury ochrany přírody a krajiny České republiky. Kolonie netopýrů velkých v Ledcích je mapována v rámci programu Evropské unie NATURA 2000. Ten má za úkol sjednotit zajišťování územní ochrany v členských i kandidátských zemích. "Chtěli bychom požádat čtenáře, kteří mají na půdě nebo v podobných prostorách každoročně větší množství netopýrů, kteří nejsou monitorováni pracovníky ochrany přírody, aby kontaktovali Agenturu ochrany přírody a krajiny ČR, Kališnická 4, 130 23, Praha 3. Poskytli by nám cenné informace pro vědecký výzkum i pro ochranu těchto zvířat," říká Michal Andreas. Netopýři v Ledcích měli štěstí, že si vybrali právě stoletou myslivnu. "Na půdu skoro vůbec nechodíme ani ji nevyužíváme, takže je mi jedno, že tu jsou. Je to vlastně jejich. Akorát na léto vysadím okna, aby sem měli lepší přístup," říká Jaromír Šmejcký. Historkám o splašených netopýrech zapletených do vlasů se usmívá. "Jak se zešeří, začíná koncert. Slyšíte šustot křídel, jak se po desítkách, po stovkách vydávají na noční lov. A to můžete klidně stát na dvoře a dívat se. Zatím se mi vždycky bezpečně vyhnuli." Výjimečně se stává, že netopýři vlétají dovnitř do bytu. "Když vlítne dovnitř, není to nic dramatického. Vezmu zbloudilce do rukavic a odnesu ho nahoru."
Netopýr velký patří k největším netopýrům v České republice a je na seznamu ohrožených druhů. Samice se v létě sdružují do kolonií, které lze od konce dubna do srpna najít v půdních prostorách nebo zvonicích. "Kolonie funguje jako obrovská porodnice. Samice na přelomu května a června porodí mláďata, která rychle rostou. Už v polovině srpna, kdy se kolonie postupně rozpadá, jsou velká jako samice a jsou schopná odletět, i když často zůstávají déle. Obzvláště je-li teplé počasí," popisuje netopýří zvyklosti Michal Andreas z Agentury ochrany přírody a krajiny České republiky. Kolonie netopýrů velkých v Ledcích je mapována v rámci programu Evropské unie NATURA 2000. Ten má za úkol sjednotit zajišťování územní ochrany v členských i kandidátských zemích. "Chtěli bychom požádat čtenáře, kteří mají na půdě nebo v podobných prostorách každoročně větší množství netopýrů, kteří nejsou monitorováni pracovníky ochrany přírody, aby kontaktovali Agenturu ochrany přírody a krajiny ČR, Kališnická 4, 130 23, Praha 3. Poskytli by nám cenné informace pro vědecký výzkum i pro ochranu těchto zvířat," říká Michal Andreas. Netopýři v Ledcích měli štěstí, že si vybrali právě stoletou myslivnu. "Na půdu skoro vůbec nechodíme ani ji nevyužíváme, takže je mi jedno, že tu jsou. Je to vlastně jejich. Akorát na léto vysadím okna, aby sem měli lepší přístup," říká Jaromír Šmejcký. Historkám o splašených netopýrech zapletených do vlasů se usmívá. "Jak se zešeří, začíná koncert. Slyšíte šustot křídel, jak se po desítkách, po stovkách vydávají na noční lov. A to můžete klidně stát na dvoře a dívat se. Zatím se mi vždycky bezpečně vyhnuli." Výjimečně se stává, že netopýři vlétají dovnitř do bytu. "Když vlítne dovnitř, není to nic dramatického. Vezmu zbloudilce do rukavic a odnesu ho nahoru."
</TEXT>
</DOC>
<DOC>
<DOCID>LN-20020812059</DOCID>
<DOCNO>LN-20020812059</DOCNO>
<DATE>08/12/02</DATE>
<TITLE>
zdraví
</TITLE>
<TEXT>
Lecitin se nachází ve všech buňkách našeho těla, včetně buněk mozkových a nervových. Účastní se životně důležitých pochodů v těle. Chrání jaterní buňky při jejich očistné funkci, snižuje toxický účinek alkoholu na játra, brání cirhóze a snižuje riziko vzniku nádorů jater. Díky své emulgační schopnosti má lecitin vliv na zmenšování tukových částí v krevním oběhu. Obsahuje esenciální mastné kyseliny a podstatně snižuje hladinu cholesterolu v krvi. Tento "zázrak" byl objeven roku 1850 francouzským vědcem Mauricem Gobleyem, který jej izoloval z vaječného žloutku. Podle řeckého výrazu pro žloutek (lekithos) má také své jméno. Dobrým zdrojem lecitinu je kromě vaječného žloutku například sója (sójový olej), ořechy, pistácie a mandle.
</TEXT>
<HEADING>
Povolený doping
</HEADING>
<TEXT>
"Lecitin má dobrou pověst jako potrava pro mozek. Podílí se na mentálních a nervových procesech," uvádí na stránkách serveru Celostnimedicina.cz ing. Ilona Rozhoňová. Hlavní složka lecitinu cholin je v těle přeměňována na acetylcholin. To je látka, která přenáší nervové impulsy. S věkem acetylcholinu ubývá, proto lecitin působí blahodárně na starší lidi. Doplňování lecitinu zlepšuje stav lidí trpících neurologickými poruchami (Parkinsonova choroba, Alzheimerova choroba), které se projevují ztrátou krátkodobé paměti či špatnou pamětí, pro svou schopnost zlepšit duševní výkon se osvědčuje i studentům v období před zkouškami. "Lecitin urychluje přeměnu tuků v energii, usazený tuk začne postupně mizet," uvádí Ilona Rozhoňová. Sportovci jej oceňují pro jeho schopnost odstraňovat tuk z nežádoucích míst. Lecitin dokonce snižuje nadbytečnou hladinu hormonu estrogenu u žen. "Zvýšená hladina estrogenu u žen způsobuje snahu tukových buněk ukládat tuk, především na bocích, hýždích a stehnech," vysvětluje Ilona Rozhoňová.
"Lecitin má dobrou pověst jako potrava pro mozek. Podílí se na mentálních a nervových procesech," uvádí na stránkách serveru Celostnimedicina.cz ing. Ilona Rozhoňová. Hlavní složka lecitinu cholin je v těle přeměňována na acetylcholin. To je látka, která přenáší nervové impulsy. S věkem acetylcholinu ubývá, proto lecitin působí blahodárně na starší lidi. Doplňování lecitinu zlepšuje stav lidí trpících neurologickými poruchami (Parkinsonova choroba, Alzheimerova choroba), které se projevují ztrátou krátkodobé paměti či špatnou pamětí, pro svou schopnost zlepšit duševní výkon se osvědčuje i studentům v období před zkouškami. "Lecitin urychluje přeměnu tuků v energii, usazený tuk začne postupně mizet," uvádí Ilona Rozhoňová. Sportovci jej oceňují pro jeho schopnost odstraňovat tuk z nežádoucích míst. Lecitin dokonce snižuje nadbytečnou hladinu hormonu estrogenu u žen. "Zvýšená hladina estrogenu u žen způsobuje snahu tukových buněk ukládat tuk, především na bocích, hýždích a stehnech," vysvětluje Ilona Rozhoňová.
</TEXT>
</DOC>
<DOC>
<DOCID>LN-20020812060</DOCID>
<DOCNO>LN-20020812060</DOCNO>
<DATE>08/12/02</DATE>
<GEOGRAPHY>LIBEREC</GEOGRAPHY>
<TEXT>
Do 8. září jsou v Severočeském muzeu v Liberci vystaveny cenné předměty zapůjčené z Náprstkova muzea, Národní galerie, Západočeského muzea v Plzni, Institutu pro vyšší tibetská studia Rabten Čhöling ve Švýcarsku a ze soukromých sbírek. Hlavní výstava se jmenuje Od úsvitu do soumraku v tibetských klášterech a její jádro tvoří cenné buddhistické sošky, plátna (thangky) a rituální předměty. Vedlejší výstava je věnována buddhistickým klášterům Mongolska a Burjatska a je na ní k vidění kolekce 140 barevných fotografií zapůjčených od Společnosti přátel Mongolska. Na slavnostní zahájení této reprezentativní výstavy přijeli mniši z institutu Rabten Čhöling pod vedením opata kláštera a ředitele ústavu Gonsar-rinpočheho. Dalšími členy výpravy byli Thičän-rinpočhe z Rakouska, jeden z nejvýznamnějších lamů, který je podle tibetské tradice považován za převtělení učitele dnešního dalajlamy, mladý Rabten-rinpočhe ze Švýcarska a další tibetští mniši. Výstava se celkově zaměřuje na šíření buddhismu v Tibetu. Na konkrétních vystavených artefaktech líčí mnišský život, vypráví o tom, jak se mniši oblékali, na jaké hudební nástroje hráli, jaké rituální předměty používali při bohoslužbách, jaká buddhistická božstva uctívali a jaké náboženské texty četli. Z vystavených předmětů stojí za zvláštní upozornění například některé buddhistické sošky: Buddha Šákjamuni se dvěma žáky, Buddha Amitájus, Congkhapa, Karmapa, Bílá Tára, Jedenáctihlavý Avalókitéšvara či Buddha Maitréja. K zajímavostem výstavy patří hudební nástroje kangling, vyrobené z lidských bederních kostí, kapály - obětní číše vyrobené z lidské lebky a tepané stříbrem. Uprostřed výstavy se nachází barevná mandala, vyrobená z mramorového písku; v jejím centru je umístěn rozevřený lotos, na něm je umístěn lví trůn, na tomto trůně pod deštníkem je uložena kniha Buddhy medicíny - Mänla, kolem je rozmístěno 8 buddhů medicíny, dále 16 bódhisatvů a 24 dalších božstev a 4 ochránci světových stran. Vedle tohoto zajímavého uměleckého díla, které se nemusí okamžitě zbourat hned po obřadu, jako je tomu v případě jiných písečných mandal, jsou vystaveny kovové nástroje sloužící k vysypávaní takovéto pozoruhodné mandaly.
</TEXT>
</DOC>
<DOC>
<DOCID>LN-20020812061</DOCID>
<DOCNO>LN-20020812061</DOCNO>
<DATE>08/12/02</DATE>
<TITLE>
KDO BYL KDO V 90. LETECH: Josefovi Zieleniecovi se jeho politický comeback podařil
</TITLE>
<TEXT>
Byl spoluzakladatelem a místopředsedou ODS. V roce 1992 byl ministrem mezinárodních vztahů a po rozdělení Československa byl jmenován ministrem zahraničí samostatné ČR. V roce 1996 zastával rovněž úřad místopředsedy vlády. V roce 1997 Zieleniec rezignoval na své vládní a stranické funkce. 12. listopadu 2000 byl zvolen senátorem za Prahu 4.
Tak se dá stručně charakterizovat politická kariéra muže, který byl označován za jednoho z nejvlivnějších v devadesátých letech. Jeho vliv byl (a dnes znovu je) nenápadný jen zdánlivě. Narodil se 24. dubna 1946 v Moskvě, kde jeho rodiče v té době pracovali. První ročníky základní školy navštěvoval v Polsku, střední školu a Vysokou školu ekonomickou už v tehdejším Československu. Před rokem 1989 působil ve Výzkumném ústavu strojírenské technologie a ekonomiky a později v Ekonomickém ústavu Československé akademie věd. Na začátku roku 1990 založil Centrum pro ekonomický výzkum a vzdělávání (CERGE) na Univerzitě Karlově v Praze a stal se současně jeho ředitelem. "Šedá eminence" byla mimo jiné i jedním z vyjednavačů podmínek rozdělení Československa. Pak byl jmenován ministrem zahraničí samostatné České republiky. Po volbách v roce 1996 působil ve funkcích místopředsedy vlády a ministra zahraničí. Závratná kariéra dostala ale ve volebním roce 1996 první trhlinky. Výsledek ODS ve volbách totiž označil Zieleniec jednoznačně za neúspěch. Nijak se netajil svým zklamáním. Odmítl také vysvětlení Václava Klause, že jednou z příčin volebního neúspěchu strany bylo selhání intelektuálů a novinářů, kteří málo pozitivně interpretovali transformaci. Prohlásil také, že příčiny neúspěchu by ODS měla hledat uvnitř sebe samé. Že ODS by už neměla znít jen jedním hlasem a její politika nesmí vznikat seshora. V této době navíc jeho mateřská strana čelila finančnímu skandálu. V říjnu roku 1997 se Zieleniec rozhodl rezignovat na své funkce. Odešel z politiky na protest proti tomu, jaký postoj tehdejší vedení ODS k celé aféře zaujalo. ODS dal definitivně sbohem v lednu příštího roku. Svůj krok vysvětlil tím, že "v blízké budoucnosti v ODS zůstanou jenom ti, kteří se ve shodě se současným vedením strany domnívají, že lež a finanční machinace jsou legitimním nástrojem politiky". "V takové straně nemohu zůstat," dodal. Politik "na penzi" pak přednášel na Fakultě sociálních věd Univerzity Karlovy v Praze o evropské integraci. Hovořilo se sice o jeho úzkém vztahu k Unii svobody, ale jinak se zdálo, že vysoká politika už je pro něj minulostí. "Unie svobody musí velmi otevřeně začít říkat, že hlavním smyslem její aktivity je zaručit, aby na české politické scéně už nebyly akceptovatelné lži a finanční podvody. Pakliže tak neučiní, nejenom že neuspěje, ale zklamáním, které tak vyvolá, přidá vlastní cihličku k nárůstu nevíry v politický systém," řekl tehdy. Přesto ale ze scény nezmizel úplně. Ačkoli on sám už stál mimo, vysoká politika se o něj zajímala dál. V létě roku 1999 prohlásil tehdejší premiér a předseda ČSSD Miloš Zeman, že ministerstvo zahraničí pod vedením Zieleniece uzavřelo šedesát smluv s novináři a mediálními agenturami na exministrovu osobní prezentaci. Tyto informace získal Zeman od šéfa české diplomacie a rovněž člena ČSSD Jana Kavana. Kavan slíbil, že do konce roku předloží Nejvyššímu kontrolnímu úřadu důkazy pro toto tvrzení. Nestalo se tak. A Jan Kavan se omluvil. Omluvu očekával také ze strany Miloše Zemana. Marně. Policie ukončila prověřování celé aféry s tím, že se jedná o pomluvu, jejíhož původce se nepodařilo najít. A případ odložila. Před dvěma lety vypovídal Josef Zieleniec v procesu s Liborem Novákem, který byl obviněn z finančních machinací v ODS. Jeho svědectví mluvilo v Novákův prospěch. Zieleniec potvrdil, že Václav Klaus o nečistém financování strany věděl již na jaře roku 1996. Pražský městský soud v červnu Nováka pro nedostatek důkazů osvobodil. Definitivně si užívat politického důchodu se ale Zieleniecovi ještě nechtělo. Oznámil svou kandidaturu v podzimních senátních volbách v Praze 4. Do voleb šel jako nezávislý, s podporou čtyřkoalice. "Byl jsem v jistém smyslu u zrodu této etapy politického vývoje a mám pocit, že teď, když tento střet vrcholí, mohu přispět k tomu, aby se to pozitivním směrem posunulo," zdůvodňoval své rozhodnutí. Do Senátu byl zvolen jako jeden z mála už v prvním kole. Zieleniec je také od 28. února tohoto roku jedním ze tří českých zástupců Konventu EU.
</TEXT>
</DOC>
<DOC>
<DOCID>LN-20020812062</DOCID>
<DOCNO>LN-20020812062</DOCNO>
<DATE>08/12/02</DATE>
<TITLE>
Úlet
</TITLE>
<TEXT>
Která z žen si alespoň jednou za život nevedla deník! Ale která z žen uchovává záznamy o svém životě v tak obdivuhodných literárních konzervantech jako inženýrka agronomka Drahuše Veselá z Libé u Liberce!? Cituji: Zmar polím!!! - Holím si nohy. Však pro koho? Pro toho debila? Pro něj se umyla, pro něj se učesá, vytesá tělem svým stý zářez na pažbu. Zdařbůh - Petrův zdar, do spár mi zajedeš, jestli se spokojím dnes večer - tupá veš! A v práci prodlení: zelení nevzešlo! Šlo pryč, co mělo jít, mračna když láteří. Páteří sedlákům, marná jsem ve družstvu, jich ženám děvkou jsem s ocasem ďábelským. Ptám se, s kým, ach, jen s kým, kdo je tu pro mě Mým? Kam v téhle vesnici prádlo své pověsím? Tak krátký úryvek a jak dlouhou cestu osudem hrdinky při jeho četbě ujdeme! Je to snad ostrý vítr ze strnišť, který dodává břitkost jejímu nekompromisnímu poetismu? Psala by autorka s tak paradoxním příjmením jinak, byla-li by čerstvě zamilována např. do Ivana Langra? A co vy - vy si deník píšete?
</TEXT>
</DOC>
<DOC>
<DOCID>LN-20020812063</DOCID>
<DOCNO>LN-20020812063</DOCNO>
<DATE>08/12/02</DATE>
<TITLE>
"Slávka Budínová nezemřela opuštěná, bez rodiny a přátel," tvrdí Helena Dytrtová, která se s herečkou přátelila a starala se o ni téměř deset let.
</TITLE>
<GEOGRAPHY>PRAHA</GEOGRAPHY>
<TEXT>
Podle Dytrtové jde o výmysl bulvárního tisku, který převzala i ČTK. "Byla hrozně důvěřivá a redaktoři Blesku za ní párkrát přišli a ona si zřejmě postěžovala, že je sama. Měla však příbuzné, její synovec za ní často dojížděl, a když bylo třeba, tak u ní v jejím domku v Praze na Klárově stejně jako já krátce bydlel." Obě ženy se seznámily v roce 1987 na zájezdovém pořadu Pavla Trávníčka. "Netušila jsem, že se z krátkého setkání vyvine takové přátelství. Už tenkrát jsme si byly sympatické, pozvala mě k sobě domů. Ještě žil její manžel a všechno bylo bez problémů. Pak jsme se delší dobu neviděly a potkaly jsme se znovu při zkouškách na Hašlerova Podskaláka v Hudebním divadle v Karlíně. Byla výborná herečka, a přesto trpěla celý život nepřekonatelnou trémou. V Karlíně hostovala, pohybovala se v neznámém prostředí a byla mile překvapená, že tam našla mě - známou tvář," vysvětluje Dytrtová. Slávka Budínová se po smrti manžela cítila velmi opuštěná. "Zavolala jsem jí a ona řekla - přijeď, a od té doby jsem ji stále navštěvovala a byly jsme si velmi blízké. I když nastaly menší pauzy, stále jsme o sobě věděly," dodává přítelkyně. Podle Dytrtové herečku v posledních letech potkaly velké nepříjemnosti, které ji psychicky vykolejily a přispěly ke zhoršení jejího zdravotního stavu. "Po smrti manžela byla úplně bezradná a potřebovala oporu. Dvakrát jí kompletně vykradli dům na Klárově a mlýn v Březnici. Bylo to hrozné, mlýn prakticky rozebrali včetně radiátorů a atypických oken. Musela jsem všechno dát do pořádku, protože Slávka měla představu, že se tam usadí na trvalo, ale to nebylo možné, mlýn stál téměř na samotě. Nakonec ho musela prodat, ale nebylo to pro ni jednoduché." Přítelkyně vzpomíná, že Slávka Budínová lidem věřila až příliš a několikrát podlehla podvodníkům, kteří z ní tahali peníze. "Pozdější vloupání zřejmě souvisela s podivnými osobami, které se kolem ní motaly. Když jí poprvé vykradli dům, nastěhoval se k ní můj kamarád se psem, aby se tam sama nebála. Zloději zřejmě dům sledovali, a jakmile jsme odjeli, vykradli jej podruhé." Slávka Budínová prý byla nejšťastnější, když se mohla o někoho starat a cítit, že ji někdo potřebuje. "Myslím, že její nejhezčí období bylo, když měla u sebe rodiče, o které obětavě pečovala. Strávila jsem u ní dva měsíce rekonvalescence po operaci a ona mi vyvařovala, předčítala. Vyprávěla mi o svém životě a herecké dráze. Byla ohromně temperamentní, líčila mi, že když ji kostymérky naštvaly, rozstříhala na sobě kostým. Asi bych o tom všem měla napsat knížku," rozmýšlí se Dytrtová. S bývalými kolegy se údajně příliš nestýkala, nechtělo se jí chodit do společnosti. "Když dokončila svůj předposlední televizní film s Petrem Strnadem Ani málo ani moc, přišli za ní kolegové herci. Uklidili jsme zahradu a udělali si nádherné odpoledne, to ji moc potěšilo. V poslední době u ní býval synovec nebo já. Když ale byla sama, neměla chuť k životu, pořád myslela na to, že o všechno přišla. Ani nechtěla jíst a to přispělo k celkovému vyčerpání, takže nakonec musela být hospitalizovaná," vysvětluje Dytrtová. Slávka Budínová chtěla, aby se veřejnost o její smrti dozvěděla s odstupem. A také si nepřála smuteční obřad. "Nevím, zda rodina chystá nějaké rozloučení. Pro mě je její smrt velkou ztrátou. I pro moje děti, které ji měly rády a obdivovaly ji," uzavírá Dytrtová.
PRAHA - Podle Dytrtové jde o výmysl bulvárního tisku, který převzala i ČTK. "Byla hrozně důvěřivá a redaktoři Blesku za ní párkrát přišli a ona si zřejmě postěžovala, že je sama. Měla však příbuzné, její synovec za ní často dojížděl, a když bylo třeba, tak u ní v jejím domku v Praze na Klárově stejně jako já krátce bydlel." Obě ženy se seznámily v roce 1987 na zájezdovém pořadu Pavla Trávníčka. "Netušila jsem, že se z krátkého setkání vyvine takové přátelství. Už tenkrát jsme si byly sympatické, pozvala mě k sobě domů. Ještě žil její manžel a všechno bylo bez problémů. Pak jsme se delší dobu neviděly a potkaly jsme se znovu při zkouškách na Hašlerova Podskaláka v Hudebním divadle v Karlíně. Byla výborná herečka, a přesto trpěla celý život nepřekonatelnou trémou. V Karlíně hostovala, pohybovala se v neznámém prostředí a byla mile překvapená, že tam našla mě - známou tvář," vysvětluje Dytrtová. Slávka Budínová se po smrti manžela cítila velmi opuštěná. "Zavolala jsem jí a ona řekla - přijeď, a od té doby jsem ji stále navštěvovala a byly jsme si velmi blízké. I když nastaly menší pauzy, stále jsme o sobě věděly," dodává přítelkyně. Podle Dytrtové herečku v posledních letech potkaly velké nepříjemnosti, které ji psychicky vykolejily a přispěly ke zhoršení jejího zdravotního stavu. "Po smrti manžela byla úplně bezradná a potřebovala oporu. Dvakrát jí kompletně vykradli dům na Klárově a mlýn v Březnici. Bylo to hrozné, mlýn prakticky rozebrali včetně radiátorů a atypických oken. Musela jsem všechno dát do pořádku, protože Slávka měla představu, že se tam usadí na trvalo, ale to nebylo možné, mlýn stál téměř na samotě. Nakonec ho musela prodat, ale nebylo to pro ni jednoduché." Přítelkyně vzpomíná, že Slávka Budínová lidem věřila až příliš a několikrát podlehla podvodníkům, kteří z ní tahali peníze. "Pozdější vloupání zřejmě souvisela s podivnými osobami, které se kolem ní motaly. Když jí poprvé vykradli dům, nastěhoval se k ní můj kamarád se psem, aby se tam sama nebála. Zloději zřejmě dům sledovali, a jakmile jsme odjeli, vykradli jej podruhé." Slávka Budínová prý byla nejšťastnější, když se mohla o někoho starat a cítit, že ji někdo potřebuje. "Myslím, že její nejhezčí období bylo, když měla u sebe rodiče, o které obětavě pečovala. Strávila jsem u ní dva měsíce rekonvalescence po operaci a ona mi vyvařovala, předčítala. Vyprávěla mi o svém životě a herecké dráze. Byla ohromně temperamentní, líčila mi, že když ji kostymérky naštvaly, rozstříhala na sobě kostým. Asi bych o tom všem měla napsat knížku," rozmýšlí se Dytrtová. S bývalými kolegy se údajně příliš nestýkala, nechtělo se jí chodit do společnosti. "Když dokončila svůj předposlední televizní film s Petrem Strnadem Ani málo ani moc, přišli za ní kolegové herci. Uklidili jsme zahradu a udělali si nádherné odpoledne, to ji moc potěšilo. V poslední době u ní býval synovec nebo já. Když ale byla sama, neměla chuť k životu, pořád myslela na to, že o všechno přišla. Ani nechtěla jíst a to přispělo k celkovému vyčerpání, takže nakonec musela být hospitalizovaná," vysvětluje Dytrtová. Slávka Budínová chtěla, aby se veřejnost o její smrti dozvěděla s odstupem. A také si nepřála smuteční obřad. "Nevím, zda rodina chystá nějaké rozloučení. Pro mě je její smrt velkou ztrátou. I pro moje děti, které ji měly rády a obdivovaly ji," uzavírá Dytrtová.
</TEXT>
</DOC>
<DOC>
<DOCID>LN-20020812064</DOCID>
<DOCNO>LN-20020812064</DOCNO>
<DATE>08/12/02</DATE>
<TITLE>
V sobotu ráno skončil na letišti blízko Roudnice nad Labem první ročník přehlídky taneční hudby
</TITLE>
<TEXT>
Po hudební stránce festival Creamfields uspokojil. Téměř katastrofálně však dopadla organizace akce: nebylo dost občerstvení a selhalo i zajištění dopravy pro diváky.
ROUDNICE NAD LABEM - Na festival Creamfields, jehož "sourozenci" se konají v různých částech světa již deset let, se přijelo podívat několik tisíc návštěvníků z Česka i ze zahraničí. Hudební dramaturgii přehlídky lze vytknout jen málo, tancechtiví ctitelé současných elektronických trendů si přišli na své. Mohli si vybrat z nabídky tří stanů, v nichž se v atmosféře přetopeného kotle střídaly DJské špičky domácí i světové klubové scény, nebo se zklidnit u volnějších produkcí v chill out stanu. Nejsledovanější však byly dvě otevřené scény s produkcemi českých a zahraničních DJ i skupin, věnujících se živému provedení taneční hudby. Čas okolo půlnoci - jakýsi "prime time" akce - patřil nejočekávanějším hostům, britské dvojici Underworld. Její skutečně strhující vystoupení (jedno z pouhých tří v letošním roce) přilákalo většinu dočasných obyvatel ohrazeného letiště.
</TEXT>
<HEADING>
Jen dětské nemoci, nebo chamtivost?
</HEADING>
<TEXT>
Daleko za hudební nabídkou však zůstala organizace festivalu, která je u podobných akcí stejně důležitá jako program. Agentura JPA, jež od britských majitelů značky Creamfields získala licenci, zjevně podcenila rozměry akce. A to přesto, že očekávala až dvacet tisíc návštěvníků (podle odhadů jich bylo méně). Kyvadlová doprava z Prahy a nad ránem zpět do hlavního města byla absolutně nedostačující. České dráhy zase nebyly na takový nápor mimořádných cestujících připraveny. Proklamovaná šíře občerstvení se v areálu "smrskla" na jediný stan s předraženým jídlem, ve kterém již zvečera došly vegetariánské potraviny a v pozdějších hodinách prakticky vše. Barů s nápoji byl sice dostatek, v nejexponovanějších chvílích však vznikaly mnohametrové fronty na výměnu peněz za žetony, jimiž se platilo u pultů barů (tento systém ostatně vůbec postrádá jakoukoli logiku). V pozdějších hodinách nicméně došly i nejoblíbenější druhy nápojů a nakoupené žetony nebylo zač utratit. Podnikavě se v těchto souvislostech zachovala nedaleká benzinová čerpací stanice, jež za noc několikrát doplnila potravinový a nápojový sortiment. U té se však měli šanci zásobit pouze držitelé vstupenek VIP - běžní diváci by se po opuštění areálu nedostali zpět, neboť vrácenky, běžné na jiných akcích (např. v podobě náramků) nebyly na Creamfields k dispozici. Nabízí se otázka, zda zmíněné chyby padají na vrub pouze nezkušenosti agentury JPA s tak velkými akcemi - a v dalších ročnících lze očekávat nápravu -, nebo zda vidina většího zisku přiměla pořadatele snížit "okrajové náklady" na minimum. Odpovědi se možná dočkáme na příštím ročníku.
Daleko za hudební nabídkou však zůstala organizace festivalu, která je u podobných akcí stejně důležitá jako program. Agentura JPA, jež od britských majitelů značky Creamfields získala licenci, zjevně podcenila rozměry akce. A to přesto, že očekávala až dvacet tisíc návštěvníků (podle odhadů jich bylo méně). Kyvadlová doprava z Prahy a nad ránem zpět do hlavního města byla absolutně nedostačující. České dráhy zase nebyly na takový nápor mimořádných cestujících připraveny. Proklamovaná šíře občerstvení se v areálu "smrskla" na jediný stan s předraženým jídlem, ve kterém již zvečera došly vegetariánské potraviny a v pozdějších hodinách prakticky vše. Barů s nápoji byl sice dostatek, v nejexponovanějších chvílích však vznikaly mnohametrové fronty na výměnu peněz za žetony, jimiž se platilo u pultů barů (tento systém ostatně vůbec postrádá jakoukoli logiku). V pozdějších hodinách nicméně došly i nejoblíbenější druhy nápojů a nakoupené žetony nebylo zač utratit. Podnikavě se v těchto souvislostech zachovala nedaleká benzinová čerpací stanice, jež za noc několikrát doplnila potravinový a nápojový sortiment. U té se však měli šanci zásobit pouze držitelé vstupenek VIP - běžní diváci by se po opuštění areálu nedostali zpět, neboť vrácenky, běžné na jiných akcích (např. v podobě náramků) nebyly na Creamfields k dispozici. Nabízí se otázka, zda zmíněné chyby padají na vrub pouze nezkušenosti agentury JPA s tak velkými akcemi - a v dalších ročnících lze očekávat nápravu -, nebo zda vidina většího zisku přiměla pořadatele snížit "okrajové náklady" na minimum. Odpovědi se možná dočkáme na příštím ročníku.
</TEXT>
</DOC>
<DOC>
<DOCID>LN-20020812065</DOCID>
<DOCNO>LN-20020812065</DOCNO>
<DATE>08/12/02</DATE>
<TITLE>
Zlá minuta
</TITLE>
<HEADING>
ROZHLAS
</HEADING>
<TEXT>
Inspektor Klubíčko vyšetřuje vraždu mladé služky. Stanice Praha oprášila třicet let starou archivní nahrávku. Lya Říhová zdramatizovala prózu Emila Vachka pro režiséra Jiřího Horčičku, dramaturgem byl Jaromír Ptáček. Z nastudování dýchne atmosféra první republiky, klid, rozvaha a slušnost provází jednání inspektora Klubíčka ve vynikajícím podání Bohuše Záhorského. Sledování falešných i pravých stop nepostrádá detektivní napětí. Osu vyšetřování tvoří inspektorův dialog s hlavním svědkem, studentem Maxantem (velmi dobrý Jaroslav Kepka). Posluchač si zapamatuje i Martina Růžka (Doktor), Lídu Roubíkovou (Domovnice) a další. mb
</TEXT>
<HEADING>
Sny pod kloboukem
</HEADING>
<TEXT>
Knížku drobných próz Marie Kubátové vydalo nakladatelství Sláfka. Vypravěčku svérázných pohádek a příběhů lidí z hor, které po celý život psala vedle své lékárnické profese, zaujaly tentokrát těžké chvíle žen za životním zenitem. S pochopením pro pocity náhlé nepotřebnosti, úzkosti z prázdnoty nadcházejících let bez dětí i partnerů, sleduje autorka své hrdinky tam, kde obvykle bývají k nalezení: v ordinacích lékařů, v lázních, v nemocnici, na pedikúře... A hledá pro ně schůdná řešení. Textům leccos ke stylové vybroušenosti chybí, oplývají však bohatým jazykem, který Kubátové slouží i v jejích osmdesáti letech. Navíc jsou plné postřehů, jež by autor-muž jen těžko nabídl. šv
Knížku drobných próz Marie Kubátové vydalo nakladatelství Sláfka. Vypravěčku svérázných pohádek a příběhů lidí z hor, které po celý život psala vedle své lékárnické profese, zaujaly tentokrát těžké chvíle žen za životním zenitem. S pochopením pro pocity náhlé nepotřebnosti, úzkosti z prázdnoty nadcházejících let bez dětí i partnerů, sleduje autorka své hrdinky tam, kde obvykle bývají k nalezení: v ordinacích lékařů, v lázních, v nemocnici, na pedikúře... A hledá pro ně schůdná řešení. Textům leccos ke stylové vybroušenosti chybí, oplývají však bohatým jazykem, který Kubátové slouží i v jejích osmdesáti letech. Navíc jsou plné postřehů, jež by autor-muž jen těžko nabídl. šv
</TEXT>
</DOC>
<DOC>
<DOCID>LN-20020812066</DOCID>
<DOCNO>LN-20020812066</DOCNO>
<DATE>08/12/02</DATE>
<GEOGRAPHY>SYDNEY</GEOGRAPHY>
<TEXT>
Americký herec Dennis Hopper bude hrát svého krajana Franka Sinatru ve filmu o jeho skandálním australském turné v 70. letech. Sinatra tehdy označil australské novináře za laciné prostitutky a kvůli bouři, kterou to vzbudilo, musel opustit zemi "zadními dveřmi". Sinatrovu tehdejší přítelkyni a pozdější čtvrtou manželku Barbaru Maxovou bude hrát další americká hvězda Melanie Griffithová. Australský režisér filmu Paul Goldman řekl místnímu tisku, že si vybral Hoppera, protože hledal někoho, kdo pronikne do podstaty osobnosti Franka Sinatry. Sinatrův výrok o novinářích během koncertu v Melbourne v roce 1974 vedl k tomu, že zpěváka začal bojkotovat nejen tisk, ale i řada odborových svazů včetně svazu pilotů a letištních nosičů zavazadel. O jeho odlet se nakonec postarala australská vláda. Sinatra se s Australany udobřil až po čtrnácti letech, kdy přijel do Austrálie otevřít jeden turistický komplex.
</TEXT>
</DOC>
<DOC>
<DOCID>LN-20020812067</DOCID>
<DOCNO>LN-20020812067</DOCNO>
<DATE>08/12/02</DATE>
<GEOGRAPHY>SALCBURK</GEOGRAPHY>
<TEXT>
Zpěvačka Magdalena Kožená včera absolvovala svůj debut na Salcburském festivalu v inscenaci Mozartovy opery Don Giovanni. Ještě významnějším krokem v její mezinárodní kariéře by mělo být v roce 2003 první účinkování v Metropolitní opeře. "Po dlouhé době jsem před premiérou neměla vůbec trému, i když to byl zahajovací večer festivalu," řekla Kožená před vystoupením. V Salcburku je už od poloviny června a poslední z osmi vystoupení ji čeká 21. srpna. "Lze zde mít obrovský úspěch, stát se pro široké spektrum přítomných odborníků objevem, ale také si tady i někdo velmi známý a slavný může udělat ostudu," dodala mezzosopranistka.
</TEXT>
</DOC>
<DOC>
<DOCID>LN-20020812068</DOCID>
<DOCNO>LN-20020812068</DOCNO>
<DATE>08/12/02</DATE>
<TITLE>
Rozporuplnost a nevyrovnanost doby byla charakteristickým znamením letošního 72. ročníku festivalu Jiráskův Hronov, který skončil v sobotu večer.
</TITLE>
<GEOGRAPHY>HRONOV</GEOGRAPHY>
<TEXT>
V poměrně široké škále se tu představily nejrůznější tendence amatérských souborů, z nichž téměř každý našel na Hronově jak své nadšené příznivce, tak i zapřísáhlé nepřátele. V diskusním a problémovém klubu se za účasti profesionálních divadelníků (režiséři Radovan Lipus a František Laurin, teoretik Jan Císař, výtvarník Ján Zavarský a další) někdy dost ostře diskutovalo. V druhé polovině festivalu se po poměrně vlažném začátku objevily dva tituly, které vzbudily diametrálně odlišné reakce "tradicionalistů" a "modernistů". Extrémní hodnocení buď úplné zatracení, nebo naprostá adorace - měla značně zaprášená inscenace Kohoutovy hry August August, august divadelního souboru Piki Volyně či postmoderní hříčka o fotbalu a divadle, odkazující na oblíbené postavičky ze seriálu South Park Hoši z nároďáku aneb Zabili Kemra, parchanti v provedení Kulturně divadelního spolku Puchmajer.
</TEXT>
<HEADING>
Příjemně naladily pohádky
</HEADING>
<TEXT>
Kontroverzní reakce zaznamenala i pro většinu nepříliš srozumitelná freudovská vize pokroucených vztahů mezi muži a ženami Dům lásky divadla Dred z Náchoda a původní hra M. Koláře Hukot 4, groteska z prostředí jaderné elektrárny ve stylu studentského divadla zahrnující diváky množstvím slovních gagů a aktualizací. Pozitivně naladěnou část publika (které byla druhou stranou vyčítána záliba v kýčovitosti) rozjitřila nebo alespoň potěšila původní česká hra Františka Zborníka Na druhé straně řeky, kterou lze vykládat buď jako konfrontaci dvou rozdílných kultur a náboženství, nebo jako archetypální mytickou cestu do rozporuplné duše hlavního hrdiny. Příjemně naladily kratší pohádkové tituly - například hravé pohádky na jednoduché, ale velmi imaginativní scéně pod názvem Naslouchej... v příjemně neumělém teenagerském provedení chlapců ze souboru Hop-hop ZUŠ Ostrov nebo baladické vyprávění o životní pouti modrého slona pod názvem Slon loutkářského souboru "C" Svitavy. Publikum zvyklé na televizní zábavu asi nejvíce uspokojily tituly jako již zmíněný August August, august či Pygmalion aneb My Fair Lady ze Zelňáku DS Bří Mrštíků Boleradice.
Kontroverzní reakce zaznamenala i pro většinu nepříliš srozumitelná freudovská vize pokroucených vztahů mezi muži a ženami Dům lásky divadla Dred z Náchoda a původní hra M. Koláře Hukot 4, groteska z prostředí jaderné elektrárny ve stylu studentského divadla zahrnující diváky množstvím slovních gagů a aktualizací. Pozitivně naladěnou část publika (které byla druhou stranou vyčítána záliba v kýčovitosti) rozjitřila nebo alespoň potěšila původní česká hra Františka Zborníka Na druhé straně řeky, kterou lze vykládat buď jako konfrontaci dvou rozdílných kultur a náboženství, nebo jako archetypální mytickou cestu do rozporuplné duše hlavního hrdiny. Příjemně naladily kratší pohádkové tituly - například hravé pohádky na jednoduché, ale velmi imaginativní scéně pod názvem Naslouchej... v příjemně neumělém teenagerském provedení chlapců ze souboru Hop-hop ZUŠ Ostrov nebo baladické vyprávění o životní pouti modrého slona pod názvem Slon loutkářského souboru "C" Svitavy. Publikum zvyklé na televizní zábavu asi nejvíce uspokojily tituly jako již zmíněný August August, august či Pygmalion aneb My Fair Lady ze Zelňáku DS Bří Mrštíků Boleradice.
</TEXT>
</DOC>
<DOC>
<DOCID>LN-20020812069</DOCID>
<DOCNO>LN-20020812069</DOCNO>
<DATE>08/12/02</DATE>
<TEXT>
Američan Joseph Philip (na snímku) a Jihokorejka Eu Či-ha se stali v sobotu vítězi juniorských kategorií baletní soutěže, kterou pořádala společnost Ballet 2000 v Laterně magice. V kategoriích seniorů zvítězili Cesare Morales z Chile a Irina Kolesjakovová z Ruska.
</TEXT>
</DOC>
<DOC>
<DOCID>LN-20020812070</DOCID>
<DOCNO>LN-20020812070</DOCNO>
<DATE>08/12/02</DATE>
<TITLE>
prohlásil po návratu z ME Jan Železný, který uvažuje, že příští sezonu bude víc odpočívat
</TITLE>
<TEXT>
Bez známek velkého smutku se vrátil už v sobotu odpoledne z mnichovského mistrovství Evropy atletů oštěpař Jan Železný, který v pátečním finále skončil bez platného pokusu poslední.
PRAHA - Nejlepší oštěpař historie Jan Železný se smířil s faktem, že evropský titul už nikdy nezíská, protože další měření nejlepších atletů starého kontinentu se uskuteční až za dlouhé čtyři roky. "Byl jsem smutný, ale zklamání nebylo z toho, jak jsem dopadl, ale že jsem byl bezmocný. I když jsem moc chtěl, nešlo to," říkal po příletu vyrovnaně rodák z Mladé Boleslavi. "Věděl jsem, že nemůžu dokázat, co chci. A to bylo na tom nejhorší." Šestatřicetiletému světovému rekordmanovi a držiteli tří zlatých medailí z olympiád a stejného počtu titulů mistra světa nejspíš zabránily v dalším vavřínu potíže se zády. Bolest z nich vystřelovala do levé nohy, kterou potřebuje při odhodu.
LN: Nezměnil jste s odstupem času názor, že vzhledem ke zdravotním problémům bylo rozhodnutí v Mnichově startovat správné?
Ale ne, startu na šampionátu nelituju. Rozhodl jsem se, jel jsem tam a akorát to dopadlo jinak. Věřil jsem, že se můj stav trochu zlepší, ale on se nezlepšil.
LN: Ve vaší kariéře bylo víc triumfů než zklamání. Nebudete se s neúspěchem hůř vyrovnávat?
Prohra mi vždycky vadí, protože se připravuju tak, abych byl někde nahoře. V životě jsem už ale zažil tolik situací, že Mnichov neberu jako absolutní prohru. Zklamání to je, ale ne životní. Když jsem tam jel, tak jsem pro dobrý výsledek udělal všechno. Víc už to nešlo a za tím názorem si stojím. To mi teď dává vnitřní sílu a naději do budoucnosti.
LN: Je možné si vzít z této porážky nějaké ponaučení?
Hmm, no to je jasný. Ponaučení je asi v tom, že člověk musí být před tím, než jede na soutěž, v pořádku. Příčina všeho totiž může být v systému mého tréninku. Musím se připravovat rozumněji. Pod dojmem, že jde o můj poslední evropský šampionát, jsem to asi trochu přehnal. Na jihoafrickém soustředění jsem trénoval víc, než jsem měl a nestačil jsem regenerovat.
LN: Letos se nově připravujete pod vedením trenéra Jaroslava Brabce v Dukle Praha. Říká se, že více vrhačsky zaměřený trénink vám neumožňuje v plném rozsahu uplatnit vaší oštěpařskou techniku?
Myslím, že to není pravda. Tak moc věcí jsem zase nezměnil. Problém je v tom, že se mi brzo ozvala záda a kvůli tomu házím špatně. Každý rok zařazuju do přípravy nějaké změny. To je cesta kupředu. Kdybych dělal všechno po dlouhá léta stejně, tak už dnes nejsem schopen házet na špičkové úrovni.
LN: Jak jste strávil večer po závodě, byl jste neúspěch spláchnout v některé vyhlášené mnichovské pivnici?
Jo, to každopádně. Byli jsme na pivu s trenéry a některými závodníky. Akorát jsme nešli do města a seděli v olympijské vesnici.
LN: Hlava vás poránu nebolela?
Ne, hlava je dobrá (smích). Spíš mě bolela ta záda.
LN: Poprvé na velkém podniku vás přímo v hledišti sledovala v kompletním složení rodina. Jaké bylo po nevydařeném vystoupení shledání s manželkou a dětmi?
Byli perfektní. Povzbudili mě víc, než když jsem vyhrával. Byli na mě tak nějak hodnější.
</TEXT>
<HEADING>
LN: Utěšovali vás?
</HEADING>
<TEXT>
To ne, spíš se chovali normálně. Válčíme spolu už hodně dlouho, takže vědí, o co jde. Zažili vítězství i porážky a Mnichov na tom nic nezmění.
LN: Vaše děti trénují atletiku a většinou vás vídaly s medailí na krku. Jak myslíte, že na ně může mnichovská prohra zapůsobit?
Určitě pro ně bylo dobrý vidět i odvrácenou situaci. Jde o nové poznání a to je vždycky užitečný. Když člověk prožije všechno, dokáže se pak v životě líp orientovat.
LN: Už se Katarína a Jan specializovali na nějakou disciplínu?
</TEXT>
<HEADING>
Ne, zatím dělají při tréninku všechno možný.
</HEADING>
<TEXT>
LN: Po Mnichovu končíte sezonu. Budete teď mít čas dětem v jejich atletickém růstu pomoci radou nebo jim i něco předvést?
Pokud budou mít zájem, tak jim určitě pomůžu. Bude ovšem záležet, co by chtěly vidět. Kdyby se totiž zajímaly o oštěp, tak na ten prostě momentálně nemám. (Smích)
LN: Přál byste si, aby se jednou vydaly ve vašich stopách a vstoupily do velké atletiky?
Ne, to fakt ne. Co chci, tak to je, aby z nich byli slušný lidi. Všechno ostatní si pak budou určovat sami. Bude to jejich život, a pokud se budou chovat rozumně, tak mohou ode mě čekat podporu.
LN: Máte před sebou dovolenou, na kterou jste dřív v letním období nemíval čas. Víte vůbec, jestli v srpnu berou ryby?
Ještě nikam nejedeme. Bude záležet na dětech a na ženě, která pracuje. Já ale můžu prakticky kdykoli. Vlastně ještě musím za Pavlem Kolářem do nemocnice v Motole. Čekají mě vyšetření, aby se zjistilo, jaké potíže jsem přesně měl, a pak jsem volný. Chytání mám moc rád a u vody si fakt odfrknu. Odpočinu si ale všude, kde buď nejsou lidi, anebo tam, kde jsou fajn lidi.
LN: V Mnichově došlo k situaci, kdy kromě vás neuspěl také desetibojař Tomáš Dvořák a třeba běžkyně Helena Fuchsová, tedy závodníci, kteří dlouho táhnou prapor české atletiky. Není to signál ke generační výměně?
Je zajímavý, že když člověk jeden rok neuspěje, už se začne mluvit o tom, že je starej. (smích) Ale takhle, já bych byl rád, kdyby se objevili noví závodníci, kteří mají naději uspět na příštím mistrovství světa v Paříži, protože tam bude tvrdší konkurence než v Mnichově. A čím víc by jich bylo, tím by to bylo lepší. Říkám to upřímně jako atlet, který má svůj sport rád.
LN: Nejzářivější hvězdou české atletiky je nyní Roman Šebrle, který ovládl desetiboj světovým rekordem a letos dvěma evropskými tituly. Z čeho podle vás pramení jeho suverenita a převaha?
Základ jeho neporazitelnosti je v tom, že prakticky nemá žádné zdravotní problémy. To je nejdůležitější. Být v pohodě a umět se co nejlépe připravit.
LN: Vaše kariéra ještě nekončí, ale nenapadlo vás, že by ji bylo možná lepší ukončit dřív, po nějakém úspěchu. Třeba po výhrách na olympiádě v Sydney nebo po loňském šampionátu v Edmontonu, kdy jste byl zřejmě na vrcholu?
Já nevím, to jsou taková kdyby... Sám jsem začal sportovat a sám si taky rozhodnu, kdy skončím. Samozřejmě, že někteří lidi budou argumentovat výrazem "odejít na vrcholu". Jenže to mohlo být už několikrát. A kdy jsem vlastně měl vrchol? Když jsem vyhrál olympiádu, nebo když jsem překonal světový rekord? To je strašně složitý. Mám o tom určitý představy a do některých věcí si prostě nenechám moc kecat. Ale každopádně po stadionech nebudu lítat věčně.
LN: Jste tedy přesvědčen, že v budoucnosti můžete znovu vyhrávat, porážet stále mladší soupeře a házet oštěpem přes devadesát metrů?
Tak to jo, tomu věřím. To je jasný.
LN: Máte představu, až jednou oštěpy skutečně odložíte, co pak bude naplňovat váš život?
Mám několik možností, ale ještě o tom nechci mluvit. Pouze bych o něčem spekuloval. Ukáže to čas.
LN: Podle všeho máte před sebou ještě dvě sezony. Je pravda, že v té následující chcete vypustit mistrovství světa v Paříži, představit jen na několika mítincích a koncentrovat se na Atény 2004, vaši pátou olympiádu?
To ještě není jisté. Je to jedna z variant, o které jsme s trenérem uvažovali. Přemýšleli jsme o tom a ještě nad tím budeme dumat. Nad některým šampionátem přemýšlím klidně rok, a když se vyskytne problém, tak ho vyřeším třeba agresivně. Je pravda, že si potřebuju pořádně odpočinout. Fyzicky i psychicky. Udělal jsem to pořádně jen jednou, když jsem si před čtyřmi roky zranil rameno. Pauza mi tenkrát prospěla, nemohl jsem závodit a hlava si krásně ulevila. Teď ještě nic není definitivní a teprve se uvidí, jak bude příští rok vypadat.
</TEXT>
</DOC>
<DOC>
<DOCID>LN-20020812071</DOCID>
<DOCNO>LN-20020812071</DOCNO>
<DATE>08/12/02</DATE>
<GEOGRAPHY>HELSINKY</GEOGRAPHY>
<TEXT>
Česká tenistka Denisa Chládková nedotáhla své tažení na turnaji v Helsinkách do vítězného konce. Sedmnáctá nasazená hráčka prohrála ve finále po dramatické bitvě s nenasazenou Ruskou Světlanou Kuzněcovovou 0:6, 6:3, 7:6 (7:2). Serena Williamsová prohrála v Los Angeles překvapivě ve čtvrtfinále s krajankou Rubinovou 2:6, 6:4, 5:7. Serena, která turnaj v Los Angeles vyhrála v letech 1999 a 2000, tak zakončila svou tříměsíční šňůru 21 vítězných zápasů. Předtím naposledy prohrála 12. května v Berlíně s Belgičankou Justine Heninovou.
</TEXT>
</DOC>
<DOC>
<DOCID>LN-20020812072</DOCID>
<DOCNO>LN-20020812072</DOCNO>
<DATE>08/12/02</DATE>
<TEXT>
NANAO, Japonsko - Čeští triatlonisté potvrdili své ambice a ovládli akademické mistrovství světa na olympijských tratích. Vicemistr Evropy Filip Ospalý v japonském Nanau obhájil titul z předloňského šampionátu a navázal na někdejší dvojnásobný úspěch Jana Řehuly. V závodu žen jej napodobila Lenka Radová. Na třetí místo se navíc prosadila Anna Šupinová, stříbrná medailistka z nedávného mistrovství Evropy do 23 let. Úspěšné vystoupení české výpravy podtrhla první místa obou družstev.
</TEXT>
</DOC>
<DOC>
<DOCID>LN-20020812073</DOCID>
<DOCNO>LN-20020812073</DOCNO>
<DATE>08/12/02</DATE>
<TITLE>
Mistrovství Evropy v Mnichově: štafeta 4 x 400 m skončila na čtvrtém místě, tyčkař Štěpán Janáček pátý
</TITLE>
<TEXT>
Včera skončilo atletické ME v Mnichově. Čeští reprezentanti již ke zlatu desetibojaře Šebrleho a stříbru překážkáře Mužíka o víkendu další cenný kov nepřidali. Výprava skončila v medailovém hodnocení národů na 12. místě.
MNICHOV (od zvláštního zpravodaje LN v Německu) - Blízko k medaili však měl tyčkař Štěpán Janáček, jenž zdolal skvělých 575 cm a na další výšce 580 cm atakoval nejen český rekord, ale také medailové pozice. "Spokojenost," pravil Janáček, jenž nakonec obsadil páté místo. Další český zástupce Adam Ptáček skončil o pět centimetrů horším výkonem šestý. Černým koněm svého finále byla štafeta na 4x 400 metrů ve složení Tesařík, Zachoval, Mužík a Bláha. Ačkoliv Mužík s Tesaříkem šetřili v sobotním rozběhu síly (nahradili je Vojtík s Mazancem) a k finále nastoupili odpočatí, medaile nakonec visela příliš vysoko. Český kvartet přesto doběhl v úplně poslední disciplíně celého šampionátu na výborném pátém místě. Díky diskvalifikaci polské štafety se pak ještě o jednu příčku posunul vpřed. Česká výprava dokonce podala protest proti druhému Rusku, který ji mohl zajistit medaili. Semjonov totiž na druhém úseku křížil dráhu Radkovi Zachovalovi. "Udělal mi nehoráznou myšku a všichni jsme si začali šlapat po nohách. Ale nevím, jestli to je na protest," zapochyboval Zachoval. Po shlédnutí videozáznamu nakonec výprava protest stáhla. Ženský maraton se na ME běhá od Atén v roce 1982, ale s výjimkou Aleny Peterkové, která vzdala ve Splitu o osm let později, však republika reprezentantku neměla. Až letos se vynořila 29letá Anna Pichrtová, původem Slovenka, jež má českého manžela. A v Mnichově skončila v sobotu jedenáctá. Sedmé místo v sedmiboji, to je úspěch jako zvon. Zvláště když je jeho autorkou teprve 22letá Michaela Hejnová. Součtem 6032 bodů si svěřenkyně trenéra Ráže z Olympu navíc zlepšila osobní rekord o 17 bodů. "O sedmém místě se mi ani nesnilo," zářila. Hrdiny víkendového programu se stali britský překážkář Colin Jackson a švédská sedmibojařka Carolina Klüftová. Jackson vyhrál závod na 110 metrů počtvrté v řadě, čímž se zapsal do historie, Klüftová se blýskla juniorským světovým rekordem 6542 bodů.
Další informace na stranách 22 a 24
</TEXT>
</DOC>
<DOC>
<DOCID>LN-20020812074</DOCID>
<DOCNO>LN-20020812074</DOCNO>
<DATE>08/12/02</DATE>
<TITLE>
Fotbalové lize nadále vévodí pražská Sparta, v patách jí kráčí obhájce mistrovského titulu z Liberce
</TITLE>
<TEXT>
Oba póly tabulky fotbalové Gambrinus ligy okupují pražské týmy. Zatímco Sparta se podle očekávání vyhřívá na výsluní, vršovičtí Bohemians se po třech porážkách krčí na dně. Pořad třetího kola uzavře další tým z hlavního města - Slavia hraje dnes v Příbrami.
AC Sparta Praha 3
</TEXT>
<HEADING>
FC Baník Ostrava 0
</HEADING>
<TEXT>
Suverénně si dokráčela fotbalová Sparta pro další ligovou výhru nad Baníkem. Soupeře zaskočila dvěma góly do přestávky, otěže zápasu pevně třímala i dál. Letenský tým zatlačil Ostravu od úvodu před vlastní pokutové území a odměny za snahu se dočkal už po šesti minutách hry. Grygera poslal do pokutového území nadýchaný míč, ten si Pospíšil zpracoval a střelou podél Laštůvky poslal Spartu do vedení. Baník se snažil prosadit rychlými narážečkami, ale jeho snahy končily u pokutového území sparťanů. Ti se naopak dostávali do šancí. Gól však přidali až ve 35. minutě, kdy si na pas Zelenky naběhl za obranu Poborský, udělal kličku i ostravskému gólmanovi a do odkryté branky skóroval. Po přestávce koncert Sparty pokračoval a rostl i její náskok. Takřka po hodině hry se po centru Poborského prosadil v pokutovém území hlavou Sivok a pečetil výhru Pražanů. Ostrava poté rezignovala a utkání se proměnilo ve sparťanskou exhibici, další góly však už nepřišly.
Jozef Jarabinský, trenér Sparty: "Věděli jsme, že je Baník hodně silný, a tak nám moc pomohly dva vstřelené góly do přestávky. Pak to byl pro nás daleko jednodušší zápas, který určitě potěšil i fanoušky. Parádní bylo třeba sólo Poborského zakončené gólem." Erich Cviertna, trenér Ostravy: "Pro Spartu to bylo hodně příjemné odpoledne. Byli jsme jí dobrým sparingpartnerem. Do zápasu jsme šli s cílem v první půli neinkasovat, ale naopak jsme gól dostali rychle. Po druhé brance už nebylo o co hrát. V našem týmu chyběla osobnost s vůdčími schopnostmi." rjm
FC Slovan Liberec 2
</TEXT>
<HEADING>
1. FC Synot 0
</HEADING>
<TEXT>
Přes sedm tisíc diváků bylo spokojeno nejen s hrou, ale i se ziskem tří bodů. Synot byl mistru ovšem důstojným soupeřem. Přesto na ukazateli skóre mohl svítit po závěrečném hvizdu vyšší výsledek. Hned v úvodu poslal po Papouškově přímém volném kopu míč za Drobiszova záda Johana. Pojistku k vedení mohl přidat po biliárové akci Blaha. Z voleje trefil jen tyč. Blízko gólu byl i Nezmar. Za morovou ránu lze pro Slovan označit 34. minutu. Ze hry musel odstoupit po distorzi kotníku Lukáš. Ve druhém dějství to mohlo být díky Činčalovi 1:1. Proti byla znovu tyč. O deset minut později pak ponechali zadáci hostí příliš volného prostoru Langrovi, který si nadvakrát poradil a nechytatelnou bombou k levé tyči dal výsledku definitivní podobu. Šance Papouška ani Nezmara už ke změně stavu nevedly.
Ladislav Škorpil, trenér Liberce: "Dobrý fotbal z obou stran. My jsme nechtěli nic jiného, než zvítězit, což se povedlo. Domnívám se, že se tak stalo zaslouženě." Milan Bokša, trenér Synotu: "Škoda, že jsme neproměnili některé ze svých dobrých brankových příležitostí, mohli jsme zajímavý duel ještě více zdramatizovat." moj
FC Bohemians Praha 2
</TEXT>
<HEADING>
1. FC Brno 3
</HEADING>
<TEXT>
Oba celky se v úvodu snažily o kombinační hru přes střed pole, ale přes obranu soupeře se nedokázaly prosadit a oba brankáři byli dlouho bez práce. Druhý poločas začali lépe domácí a Kisel v pádu hlavičkoval po Šírlově centru přesně k levé tyči. Z vedení se domácí neradovali dlouho. Trenér Večeřa měl šťastnou ruku při střídání, poslal na hřiště Svobodu za Šustra a posila z Mladé Boleslavi ozdobila svou ligovou premiéru gólem. Navíc v 73. minutě zůstal nepokrytý v pokutovém území Došek a hlavou otočil skóre. I brněnští hráči si však vychutnávali radost jen krátce, protože za tři minuty si dezorientovaný Křivánek vstřelil v tísni vlastní branku. V závěru ale byli hosté úspěšnější. V nastaveném čase využil Valnoha chvíli po svém příchodu na hřiště rychlý brejk a rozhodl.
Vladimír Borovička, trenér Bohemians: "My jsme chtěli vyhrát a konečně prolomit to, že nemáme ani bod. Z hlediska nasazení, bojovnosti a přístupu se hodně změnilo oproti předešlým utkáním. Euforie k vítězství byla cítit a to je jediné, na čem se dá stavět." Karel Večeřa, trenér Brna: "Věděli jsme, že je tlak více na domácích. Od 30. minuty jsem s výkonem mužstva spokojen. Jak se od nás odvrátilo sportovní štěstí, tak jsme si ho naklonili zase na svou stranu." čtk
SK Hradec Králové 2
</TEXT>
<HEADING>
FK Viktoria Žižkov 3
</HEADING>
<TEXT>
Domácí se prakticky v úvodu nedostali k míči. Zákonitě přišla první branka, když ve 13. minutě skóroval Šebesta. Ve 28. minutě po chybě v rozehrávce vyústil brejk v druhý gól hostů, který střílel Stracený do prázdné branky. Domácí před závěrem poločasu korigovali Zemánkem, z mnoha šancí ke konci poločasu však už nevyužili žádnou. Ve druhé půli byl Hradec jasně lepší, tlačil soupeře a výsledkem byla vyrovnávací branka Krmaše. V dramatickém závěru však strhli vítězství na svou stranu šťastnější hosté, když na konečných 2:3 upravil jejich klíčový hráč Pikl.
Petr Uličný, trenér Hradce: "Do utkání jsme vstoupili zoufale, bojácně. Po prvním gólu se hráči jakoby otřepali, hrubka Lesáka však dovolila hostím zvýšit na 2:0. Ve druhé půli jsme byli jasně lepší, měli jsme šance. Tím víc jsem zklamaný." Vítězslav Lavička, trenér Žižkova: "Dali jsme brzy gól, ofenzíva Hradce nám však dělala problémy. Ve druhém poločase jsme se však ubránili a sami rozhodli." jn
FK Teplice 2
</TEXT>
<HEADING>
SK České Budějovice 1
</HEADING>
<TEXT>
Celý první poločas pokračovalo teplické herní i střelecké tápání. V době, kdy se domácí nadechovali k náporu, udeřili překvapivě hosté. Na Sedláčkův trestný kop si naběhl do zkoprnělé domácí obrany Chlebek a hlavou nezadržitelně skóroval. Poté vzal zodpovědnost na sebe kapitán Horváth a vyrovnávací trefou nasměroval Severočechy v obratu k utkání. Teplice gól neukolébal a i nadále tlačily hosty před jejich branku. Trvalý tlak přinesl své plody v 69. minutě, kdy Verbíř po centru Doležala ve své třetí šanci v utkání již nezaváhal. Radost domácích nad první letošní výhrou mohla zkazit jen červená karta, kterou v poslední minutě dostal kapitán Horváth.
František Cipro, trenér Teplic: "První inkasovaný gól nás rozhodil a dlouho jsme se nemohli dostat do tempa. Ve druhém poločase nám naopak pomohla rychle vstřelená branka." Pavel Tobiáš, trenér Č. Budějovic: "Kdybychom proměnili svou šanci za stavu 1:0, mohli jsme pomýšlet na bodový zisk. Ve druhé půli již nás Teplice téměř k ničemu nepustily. zl
SK Sigma Olomouc 1
</TEXT>
<HEADING>
FK Chmel Blšany 0
</HEADING>
<TEXT>
Sigma měla v prvním poločase míč častěji na svých kopačkách, ale územní převaha byla hodně neškodná. Za celých 45 minut šla na branku hostí jediná střela Siegla po trestném kopu. Hosté takticky velmi dobře bránili a v defenzivě znovu kraloval zkušený Jiří Němec. Zdálo se, že zápas dospěje k bezbrankové remíze. V posledních deseti minutách však přišla série rohových kopů a po jednom z nich Kučerova trefa do břevna. Největší rozruch nakonec způsobil střídající Pascal Ekwueme, který hru Sigmy výrazně oživil a svou premiérovou brankou ukončil domácí střelecké trápení. Tentýž hráč se pak ještě zasloužil také o vyloučení Velkoborského, který ho v nastaveném čase stáhl a uviděl červenou kartu.
Bohumil Páník, trenér Olomouce: "Mužstvo cítilo, že potřebuje vítězství a tři body. Byli jsme proto nervóznější a hráli jsme méně aktivně než v předcházejících dvou utkáních. V závěru jsme dokázali zápas vygradovat a gól jsme do brány doslova silou vůle dotlačili." Günter Bittengel, trenér Blšan: "Prohráli jsme zbytečně, vlastní chybou. Zápasu by slušela spíše remíza." čtk
Tescoma Zlín 1
</TEXT>
<HEADING>
FK Jablonec 1
</HEADING>
<TEXT>
Severočeši útočné choutky neprojevovali často, ale o to byli nebezpečnější. Vývoj druhého poločasu určila akce z 53. minuty: Lasota zahrál rukou v šestnáctce a rozhodčí Čecháček nařídil penaltu, kterou Michálek bezpečně proměnil. Domácí se pustili do velkého náporu a připravovali si i šance, ale gólu se dočkali až v 74. minutě. Ke střídajícímu Hlavňovskému se dostal odražený míč a zlínský záložník z 20 metrů mířil přesně k pravé tyči. V samotném závěru Zlín svůj tlak ještě vystupňoval, ale na jeho druhé domácí remíze se nic nezměnilo.
Vlastislav Mareček, trenér Zlína: "Po penaltě se zápas začal odvíjet stejně jako ten předchozí s Ostravou. Hráčům nemohu nic vytknout, chybí nám prostě štěstí, nebo si musíme vytrpět nováčkovskou daň, abychom začali dávat branky." Vlastimil Palička, trenér Jablonce: "Ve druhé půli jsme se po vedoucí brance dostávali opět do brejků, ale chyběla nám vždy jedna finální přihrávka. Domácí potom vyrovnali a zasloužili si vyhrát." čtk
</TEXT>
<HEADING>
Tabulka I. ligy
</HEADING>
<TEXT>
* Poborského jízda pokračuje. Karel Poborský, nejvýraznější postava dosud suverénní Sparty, si i nadále drží úctyhodný průměr: co ligový zápas, to gól.
* Skálopevná liberecká obrana. Obhájce mistrovského titulu z Liberce dosud v novém ročníku nejvyšší soutěže neinkasoval branku.
* Olomoucká posila se vyplácí. Nigerijský mladík Pascal Ekwueme byl v olomouckém dresu na hřišti pouhých pět minut, když vstřelil jedinou a vítěznou branku svého týmu do sítě Blšan. Do konce utkání zbývaly pouhé čtyři minuty.
</TEXT>
</DOC>
<DOC>
<DOCID>LN-20020812075</DOCID>
<DOCNO>LN-20020812075</DOCNO>
<DATE>08/12/02</DATE>
<TITLE>
PRAHA - Posilami zvučných jmen nabitá rezerva fotbalové Sparty utrpěla ve 3. kole II. ligy první porážku. Tabulku vede Most, bez prohry zůstávají kromě vedoucího týmu už jen Kunovice a Mladá Boleslav.
</TITLE>
<GEOGRAPHY>Kunovice</GEOGRAPHY>
<TEXT>
Sparta B 2:0 (1:0). Branky: 13. a 84. Matůš. Rozhodčí: Wilczek. ŽK: Matůš, Vojtěšek Loučka. Diváci: 1850.
Kunovice - Sparta B 2:0 (1:0). Branky: 13. a 84. Matůš. Rozhodčí: Wilczek. ŽK: Matůš, Vojtěšek Loučka. Diváci: 1850.
</TEXT>
</DOC>
<DOC>
<DOCID>LN-20020812076</DOCID>
<DOCNO>LN-20020812076</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Marily Příbram stojí v dnešní dohrávce třetího kola první ligy před těžkým úkolem. Tým má na kontě jediný bod, navíc v lize zatím nedal ani gól a teď mu stojí v cestě ambiciozní  Slavia. Příbram nastoupí do utkání poprvé po čtyřech letech bez trenéra Jiřího Kotrby, který v pátek rezignoval na svou funkci. Mužstvo povede jeho dosavadní asistent František Kopač. Zápas má výkop v 16 hodin, vysílá Prima.
</TEXT>
</DOC>
<DOC>
<DOCID>LN-20020812077</DOCID>
<DOCNO>LN-20020812077</DOCNO>
<DATE>08/12/02</DATE>
<TITLE>
Kouč Jozef Jarabinský vsadil na útočný fotbal, se kterým zatím sklízí úspěchy
</TITLE>
<TEXT>
Šestý korálek navlékli na šňůru vítězství v této sezoně fotbalisté pražské Sparty. Tým se pod vedením trenéra Jozefa Jarabinského proměnil v přesně seřízený stroj, který dal zapomenout na jarní trápení.
PRAHA - Fotbalová Sparta už zase září. Tým, který na jaře doklopýtal na druhé místo ligy, zatím sbírá jen vítězství. V čem se letenský tým změnil? Proti jaru tým posílil o zkušené hráče, vedle nichž rostou výkony i talentovaní fotbalisté. Trenér Jarabinský má navíc u všech obrovský respekt a tak fotbalisté disciplinovaně plní všechny jeho pokyny. Odměnou jim jsou vítězství, která mění i atmosféru v letenské kabině. Jarní nervozitu vystřídala pohoda. "Hodně důležitý byl příchod trenéra Jarabinského. Ten je velkou osobností. Všichni naplno makáme a cokoli řekne, to respektujeme," tvrdí kapitán Sparty Jiří Novotný. "Mužstvu pomohly i příchody Poborského, Baranka nebo Kouby. Jsou cítit nejen na hřišti, ale i v kabině. Navíc teď pořád vyhráváme, tak je ta pohoda čím dál větší," dodává služebně nejstarší sparťan. Dobrá nálada sálá na Letné z každého fotbalisty. Výjimkou není ani Libor Sionko, který musí nastupovat na netradičním místě levého záložníka. V minulé sezoně hrával na opačné straně trávníku, ale tam nyní září Karel Poborský. Jak se Sionko se změnou vypořádal? "Určitě jsou místa, na kterých se cítím líp, ale třeba v Budějovicích už to nebylo špatné ani nalevo. Dal jsem gól a na druhý přihrál," culí se sparťanský záložník. Ve velké pohodě je i Lukáš Zelenka, který si báječně rozumí s Karlem Poborským. Kombinacemi po pravé straně Sparta drtí své soupeře a často zaslouženě sklízí aplaus publika. "Spolupráce s Poborským, to je prostě paráda. Od začátku si rozumíme. Karel chodí naprosto bezchybně do ulic, kam mu pošlu míč," říká nadšeně Zelenka.
</TEXT>
<HEADING>
Výsledky se nepřeceňují
</HEADING>
<TEXT>
Když má říct, v čem se hra týmu proti minulé sezoně změnila, neváhá. "Tehdy jsme hráli takový hurá styl od vápna k vápnu. Kluci byli ale ve formě a dařilo se nám. Tohle ale nemá být jako kritika trenéra Hřebíka, byl to jeho styl - s tím se nedalo nic dělat," vzpomíná Zelenka. "Teď je naše hra jiná, dostáváme se do spousty šancí, hrajeme hodně dopředu a to mi sedí," pochvaluje si. Zelenka tak přesně popsal filozofii trenéra Jozefa Jarabinského. Prosadit se útočnou, ale disciplinovanou hrou. Střílet hodně gólů a tím přilákat fanoušky na stadion. To všechno Spartě zatím vychází. Kouč letenských fotbalistů výsledky nepřeceňuje, ale samozřejmě ho těší. "My jsme do té sezony ale jinak vstoupit nemohli. Přizpůsobili jsme tomu celou přípravu," vysvětluje Jarabinský. "Jsem moc rád, že je vidět, že tým udělal všechno pro ty nejlepší výsledky," ohlíží se za letní dřinou. V minulé sezoně trenér Jaroslav Hřebík na podzim takřka neměnil sparťanskou sestavu. Jarabinský se zatím chová podobně, k několika změnám však už sáhl. Třeba na hrotu se útočníci střídají. "Pro Juna s Pospíšilem je to jenom dobře. Při tom náročném programu budou změny potřeba, a takhle se hráči udržují ve formě. Fotbalisté z lavičky se určitě své šance dočkají," hlásí už na startu sezony letenský trenér, který se netají tím, že nejméně změn bude asi v letenské obraně, nejen kvůli menší konkurenci. "Budeme hrát hodně zápasů, a tak nejvytíženější fotbalisté budou muset někdy vysadit. To je ale úplně normální, v minulé sezoně to tak dělali třeba v Liverpoolu," všímá si Jarabinský. O tom, že se do hry nebojí nasadit ani mladé hráče, svědčí případ talentovaného Tomáše Sivoka. Ten v minulém kole hrál v Českých Budějovicích jen pár minut. Proti Ostravě už nastoupil na celý poločas a výkon vyšperkoval prvním ligovým gólem. "Sivok si o nasazení do zápasu řekl svými výkony. Je ve stejné pozici jako všichni ostatní hráči, co nebyli v základu. Musejí bojovat - nejdřív aby se dostali mezi osmnáct nominovaných, pak aby třeba střídali a později se určitě někdo může dostat i do základní jedenáctky," burcuje sparťany Jarabinský.
Kdo zůstal? Kdo vypadl?
SESTAVA SPARTY Z LOŇSKÉHO PODZIMU
Čech - Grygera, Hübschman, Novotný, Labant - Sionko, Hašek, Jarošík, Michalík - Kincl, Hartig.
SOUČASNÁ SESTAVA SPARTY
Špit - Grygera, Hübschman, Novotný, Mareš - Poborský, Zelenka, Jarošík, Sionko - Baranek, Pospíšil (Jun).
V čem se změnila Sparta
* hráči cítí důvěru trenéra * tým sází hlavně na útočnou hru * přišli zkušení fotbalisté
</TEXT>
</DOC>
<DOC>
<DOCID>LN-20020812078</DOCID>
<DOCNO>LN-20020812078</DOCNO>
<DATE>08/12/02</DATE>
<GEOGRAPHY>ŠTÍTY</GEOGRAPHY>
<TEXT>
Olympijský vítěz v akrobatických skocích na lyžích Aleš Valenta v sobotu na domácí půdě neuspěl v závodu neoficiální minisérie letního Světového poháru ve Štítech na Šumpersku. Při závodní premiéře v novém štíteckém areálu vyhrál jeho velký rival Eric Bergoust ze Spojených států. Souboj Valenty a Bergousta se letos odehrál i na olympijském můstku v Salt Lake City, kde český borec nasazením trojného salta s pěti vruty vyfoukl zlato vedoucímu Američanovi. Ten mu v sobotu porážku oplatil a z můstku, který si Valenta ušil na míru, si vedle vítězství odváží i 6000 dolarů. Valenta po dvou kolech pořadí 12 skokanů vedl, v širším finále však pokazil trojné salto s pěti vruty a skončil čtvrtý. "Přetočil jsem to, odrazil jsem se moc nahoru," přiznal český skokan. Skvělými výkony jej vedle Bergousta zastínili i druhý Kanaďan Nicolas Fontaine a jeho krajan Steve Omischl. Přes 5000 diváků mohlo sledovat závodníky světové špičky, kteří předváděli excelentní skoky nejvyšší obtížnosti. Valenta, Bergoust i další vystřihli trojná salta s pěti vruty. Rakušan Christian Rijavec a Miha Gale ze Slovinska se blýskli dokonce čtvernými salty, která se na sněhu nesmějí skákat. V soutěži žen si vedla nejlépe Běloruska Alla Cuperová. Stříbro patří Manuele Müllerové ze Švýcarska a třetí místo vybojovala česká závodnice Barbora Karasová. Valenta, který akrobatický park ve Štítech začal budovat po olympijském úspěchu, si i přes ztrátu medailové pozice pochvaloval úroveň závodů a velkou návštěvnost. Na Šumpersko zavítalo sedm borců z první světové desítky. Minisérii, která zahrnuje vedle Štítů i závody ve Švýcarsku a ve Spojených státech, hodlá český skokan spolu s kolegy prosadit u mezinárodní lyžařské federace jako oficiální letní Světový pohár. Pro pořadatele byl závod generálkou na zimní Světový pohár, který chtějí v březnu uspořádat ve Špindlerově Mlýně jako premiéru této soutěže v České republice. V příštím týdnu bude způsobilost krkonošského areálu prověřovat přední americký expert Joe Fitzgerald a v září padne definitivní rozhodnutí.
</TEXT>
</DOC>
<DOC>
<DOCID>LN-20020812079</DOCID>
<DOCNO>LN-20020812079</DOCNO>
<DATE>08/12/02</DATE>
<TEXT>
RIO DE JANEIRO - Fotbalový trenér Luiz Felipe Scolari již nepovede brazilské pětinásobné mistry světa. V pátek večer, necelých šest týdnů po závěru šampionátu v Asii, po dlouhém váhání v Rio de Janeiru oznámil, že ve funkci končí. Své rozhodnutí vysvětlil tím, že chce mít více času na rodinu. "V tomto okamžiku již nejsem koučem národního mužstva. Jsem z toho smutný, ale moje práce je opravdu u konce," prohlásil Scolari. Navzdory tomu by ale ještě měl Brazílii vést 21. srpna v přátelském utkání proti Paraguayi, k němuž nominoval celý vítězný tým z mistrovství světa. "Chci mít více času na svou rodinu a na další záležitosti," dodal. Brazilská fotbalová konfederace přitom velmi stála o to, aby Scolari ve funkci zůstal. Jak ale očekávali mnozí experti, trenér se nakonec rozhodl skončit na vrcholu; navíc se nyní může vrátit ke své úspěšné práci v klubu Cruzeiro Belo Horizonte, nebo odejít do Evropy, což bylo jeho snem. Jak uvedl předseda svazu Ricardo Teixeira, nový trenér Brazílie bude zřejmě jmenován až v příštím roce. Zprávy tisku, že Scolari stále váhá, neboť se s konfederací nedohodl na penězích, trenéra rozčílily.
</TEXT>
</DOC>
<DOC>
<DOCID>LN-20020812080</DOCID>
<DOCNO>LN-20020812080</DOCNO>
<DATE>08/12/02</DATE>
<GEOGRAPHY>LISABON</GEOGRAPHY>
<TEXT>
Brazilský fotbalista Mario Jardel psychicky neunesl rozvod s modelkou Karen Riberovou a zhroutil se. Podle agentury AP, která se odvolala na portugalská média, byl nejlepší střelec evropských lig za uplynulou sezonu hospitalizován s depresemi. Osmadvacetiletý fotbalista požádal po rozvodu vedení Sportingu Lisabon, za který uplynulou sezonu odehrál, aby mohl odejít. Tvrdil, že se v Portugalsku necítí dobře a chce se vrátit domů. Klub ale odmítl jeho přání vyhovět. Jardelův psychický stav se v posledních dnech natolik zhoršil, že hráč musel být hospitalizován.
</TEXT>
</DOC>
<DOC>
<DOCID>LN-20020812081</DOCID>
<DOCNO>LN-20020812081</DOCNO>
<DATE>08/12/02</DATE>
<GEOGRAPHY>LONDÝN</GEOGRAPHY>
<TEXT>
Bývalý kapitán anglické fotbalové reprezentace Tony Adams ukončil po dvaceti letech kariéru a bude se věnovat tříletému studiu sportovních věd na univerzitě. Zprávy o konci obráncovy kariéry prosákly na veřejnost před týdnem, sám fotbalista je však potvrdil až v sobotu. Adams strávil ve vrcholovém fotbalu dvacet let a s Arsenalem vybojoval deset různých titulů. Za anglickou reprezentaci odehrál 66 zápasů. "Mé tělo už je opotřebované a já už ho nebudu dál trápit," vysvětlil svůj krok fotbalista, který odmítl nabídku trenéra Arsenalu Arsene Wengera pracovat v managementu týmu. "Nemyslím si, že bych byl dobrý trenér nebo manažer. Rozhodně na to nemám vzdělání. Uvidíme za tři roky," prohlásil Adams v rozhovoru pro nedělní list Observer. Podle kouče londýnského klubu by měl zkušeného obránce nahradit Sol Campbell, který do týmu přišel na začátku minulé sezony z Tottenhamu.
</TEXT>
</DOC>
<DOC>
<DOCID>LN-20020812082</DOCID>
<DOCNO>LN-20020812082</DOCNO>
<DATE>08/12/02</DATE>
<TITLE>
RENNES/BERLÍN - Fanoušci francouzského fotbalového klubu Stade Rennes po sobotním ligovém zápasu proti Troyes dobře vědí, kdo je nový brankář týmu Petr Čech. Mladý gólman české fotbalové reprezentace se totiž při premiéře na domácím hřišti předvedl ve skvělé formě a poklonu mu vysekl francouzský tisk, trenér jeho týmu i kouč protivníků z Troyes. Po remíze 0:0, které předcházely šance na obou stranách, trenér Rennes Philippe Bergeroo uznale konstatoval: "Už v prvním poločase nás Čech tahal z bryndy." Čisté konto pak dokázal uhájit i v nastaveném čase, kdy na něj rychle po sobě vypálili Niang a Amzine. "Renneský brankář na mě velmi zapůsobil," konstatoval po zápase trenér hostů Jacky Bonnevay. "Zdá se, že Čech bude vynikajícím gólmanem," napsal sportovní deník L'Équipe. Čech, který do francouzské ligy vstoupil minulý týden smolně, když v prvním kole minutu před koncem za stavu 0:0 nechytil v Montpellier penaltu, byl se svou premiérou před domácím publikem spokojen. "Důležité je zapsat se dobře do povědomí fanoušků a myslím, že se mi to povedlo. Doufám, že to nebylo naposled," řekl Čech. Na ulicích Rennes se prý už netěší takové anonymitě jako před měsícem, kdy se po bleskovém přestupu ze Sparty přistěhoval do Bretaně. "Lidi už na mě koukají na ulici," přiznal.
</TITLE>
<HEADING>
Šimák se trefil v premiéře
</HEADING>
<TEXT>
Slávu si vydobyl i ofenzivní záložník Jan Šimák, nová posila německého Leverkusenu. V úvodním kole bundesligy svou premiéru okořenil vedoucím gólem na hřišti Chotěbuzi. Zápas rozhodl v 79. minutě Maďar Vilmos Sebök, který srovnal na konečných 1:1. Šimák, který v uplynulé sezoně patřil k nejlepším střelcům druhé bundesligy, se v první půli hledal. Po přestávce udělal kouč Klaus Topmöller změnu v sestavě a místo Placenteho poslal na hřiště Sebescena, který Šimáka zásoboval přihrávkami. Český fotbalista si nejprve vykoledoval trestný kop a v 64. minutě po sólové akci otevřel skóre. Jen bod vytěžil z úvodního zápasu nové sezony i Bayern, který remizoval v Mönchengladbachu bez branek. Ještě devět minut před koncem vedl nováček z Hannoveru na hřišti Hamburku 1:0, ale nakonec nezískal ani bod. Domácí tým zachránil dvěma brankami v rozmezí pouhých dvou minut Jörg Albertz. V týmu hostů nastoupil od začátku i letošní král střelců české ligy Jiří Štajner, a třebaže se gólově neprosadil, agentura SID jej zařadila mezi nejlepší hráče zápasu. V domácí základní sestavě nastoupili Tomáš Ujfaluši a další vysoce hodnocený hráč Marek Heinz, v závěrečné čtvrthodině se na hřišti objevil také Milan Fukal. Už v pátek večer nastoupila svou cestu za obhajobou mistrovská Borussia Dortmund. Její zápas s Herthou Berlín skončil remízou 2:2. V domácím týmu odehráli čeští reprezentanti Tomáš Rosický i Jan Koller celé utkání, brankově se ale neprosadili. Rosický se zapsal pouze do statistiky žlutých karet.
Slávu si vydobyl i ofenzivní záložník Jan Šimák, nová posila německého Leverkusenu. V úvodním kole bundesligy svou premiéru okořenil vedoucím gólem na hřišti Chotěbuzi. Zápas rozhodl v 79. minutě Maďar Vilmos Sebök, který srovnal na konečných 1:1. Šimák, který v uplynulé sezoně patřil k nejlepším střelcům druhé bundesligy, se v první půli hledal. Po přestávce udělal kouč Klaus Topmöller změnu v sestavě a místo Placenteho poslal na hřiště Sebescena, který Šimáka zásoboval přihrávkami. Český fotbalista si nejprve vykoledoval trestný kop a v 64. minutě po sólové akci otevřel skóre. Jen bod vytěžil z úvodního zápasu nové sezony i Bayern, který remizoval v Mönchengladbachu bez branek. Ještě devět minut před koncem vedl nováček z Hannoveru na hřišti Hamburku 1:0, ale nakonec nezískal ani bod. Domácí tým zachránil dvěma brankami v rozmezí pouhých dvou minut Jörg Albertz. V týmu hostů nastoupil od začátku i letošní král střelců české ligy Jiří Štajner, a třebaže se gólově neprosadil, agentura SID jej zařadila mezi nejlepší hráče zápasu. V domácí základní sestavě nastoupili Tomáš Ujfaluši a další vysoce hodnocený hráč Marek Heinz, v závěrečné čtvrthodině se na hřišti objevil také Milan Fukal. Už v pátek večer nastoupila svou cestu za obhajobou mistrovská Borussia Dortmund. Její zápas s Herthou Berlín skončil remízou 2:2. V domácím týmu odehráli čeští reprezentanti Tomáš Rosický i Jan Koller celé utkání, brankově se ale neprosadili. Rosický se zapsal pouze do statistiky žlutých karet.
</TEXT>
</DOC>
<DOC>
<DOCID>LN-20020812083</DOCID>
<DOCNO>LN-20020812083</DOCNO>
<DATE>08/12/02</DATE>
<TITLE>
Dvacet let čekala česká atletika na zlatou medaili z mistrovství Evropy. Zásluhou Romana Šebrleho už ji konečně zase má, takže si Imrich Bugár, vítěz z Atén 1982, který je už řadu let Čechem, nemusí připadat v historických tabulkách tak osamocený.
</TITLE>
<TEXT>
MNICHOV (od zvláštního zpravodaje LN v Německu) - Roman Šebrle dobyl po halových titulech další velký triumf, svůj největší z letních šampionátů. Vlastní světový rekord sice neatakoval, nicméně na bodík vyrovnal svůj nejlepší světový výkon roku z Götzisu. "Na rozjetého Šebrleho nikdo neměl," uznal olympijský vítěz Erki Nool z Estonska, nyní stříbrný, jemuž český "Terminátor" utekl o ohromujících 362 bodů. Šebrleho triumf byl jednoznačný. V honu na medaile uspěl už jenom Jiří Mužík, jenž se konečně dočkal odměny za dlouholetou příslušnost ke světové špičce. Jinak už nikdo. Reprezentace o krok zaostala za třemi medailemi z minulého šampionátu v Budapešti 1998 (Kašpárková, Fuchsová, Vydra). Chyběly však medailové opory nedávných let Kašpárková, Hlavoňová, Hamáčková, jež se z různých důvodů nestihly připravit. V kvalifikaci pohořela oštěpařka Nikola Tomečková, čtvrtá z Edmontonu, kterou ale přibrzdilo několik operací. Nejblíž k dalšímu úspěchu měla nečekaně půlkařka Ludmila Formanová, která se na velké šampionáty vrátila po dvouleté odmlce. Ne každý jí věřil. Dvojnásobná mistryně světa je zase tady. "Sama jsem překvapená, jak se to povedlo," přiznala.
</TEXT>
<HEADING>
Nová vlna na vzestupu
</HEADING>
<TEXT>
Čtvrté místo získala i diskařka Věra Pospíšilová, která na velkých podnicích dosud nikdy neuvízla v kvalifikaci, a stoupá vzhůru. "Pořád nevím, jestli se mám smát, nebo plakat. Neprodala jsem formu," rmoutila se. Oproti Budapešti však zaujalo množství dalších finálových umístění do osmé příčky, k nimž často přispěla Evropě ne tolik známá jména. Málokdo čekal, že se do užšího finále probije kompletní trojlístek výškařů, když se mezi zkušené bratry Tomáše (5.) a Jana Janků (8.) na svém prvním velkém letním podniku vklínil Svatoslav Ton (6.). Lítost první dvojice byla namístě, neboť medaile letos visely nízko. Nevyužili nabídnutou příležitost. O krůček výš patří finálová paráda tyčkařů Štěpána Janáčka (5.) a Adama Ptáčka (6.). "Oba jsme dosáhli životních výsledků," těšili se Paterovi svěřenci. Podobné platí i o statečném boji překážkáře Štěpána Tesaříka (6.), čtvrtkaře Karla Bláhy (7.) nebo sedmibojařky Michaely Hejnové (7.). Nepočítáme-li medailisty, společně s osmým místem zkušené diskařky Vladimíry Rackové a se čtvrtkařskou štafetou mužů dosáhli atleti dalších dvanácti umístění do osmé příčky. Což se v Budapešti na dosud nejúspěšnějším ME samostatné republiky vedle tří medailistů povedlo "jen" sedmkrát.
</TEXT>
<HEADING>
Většinou trpká zkušenost
</HEADING>
<TEXT>
Ptáček a Hejnová drželi zástavu "mladé" části reprezentace (40 procent výpravy). K úspěšným 22letým patří i sprinter Jiří Vojtík. Pouze on (na 200 m), Radek Zachoval (na 400 m) a Hejnová si na ME vytvořili osobní rekordy, což je též hledisko úspěšnosti, překážkáři Jindřichu Šimánkovi chyběly tři setiny. Další často dostávali "za uši". "Ale šlo i o to, aby poznali atmosféru velké soutěže a měli před sebou nějaký cíl. Příští "Evropa" je za čtyři roky, na MS v Paříži a OH v Aténách se drtivá většina z nich podívá těžko," pravil k poněkud diskutabilní nominaci 22letých šéftrenér Václav Fišer. Stranou zůstali velikáni Jan Železný a Tomáš Dvořák, oba opět poznali, že medaile mohou získat jen ti nejodolnější. Dobře to vědí, ale nevzdali boj předem.
Finálová umístění českých atletů
1. Šebrle (desetiboj)
2. Mužík (400 m překážek)
4. Formanová (800 m), Pospíšilová (disk), mužská štafeta 4x400 m (Tesařík, Zachoval, Mužík, Bláha)
5. Janáček (tyč), Tomáš Janků (výška)
6. Ptáček (tyč), Tesařík (400 m překážek), Ton (výška)
7. Hejnová (sedmiboj), Bláha (400 m)
8. Racková (disk), Jan Janků (výška)
11. Pichrtová (maraton)
12. Železný (oštěp), Stehlík (koule)
Vysvědčení českých atletů
</TEXT>
</DOC>
<DOC>
<DOCID>LN-20020812084</DOCID>
<DOCNO>LN-20020812084</DOCNO>
<DATE>08/12/02</DATE>
<TITLE>
Cenný kov sice zůstal zapovězen, přesto naplnili pohár očekávání vrchovatě. Z burácejícího finálového toboganu tyčkařů seskočili Štěpán Janáček a Adam Ptáček až těsně pod medailovým vrcholem. Úspěšné tažení sezonou přetavili v páté a šesté místo, ve výsledek vpravdě historický.
</TITLE>
<TEXT>
MNICHOV (od zvláštního zpravodaje LN v Německu) - Jako by jeden bez druhého nemohl být. Spolu se letos přetahovali o český rekord, spolu postoupili na mistrovství Evropy do finále. Tam už bojuje každý sám za sebe, ale oni opět závodili spolu. "Spokojenost, co jiného!" smál se Štěpán Janáček poté, co výkonem 575 centimetrů uzavřel svoje účinkování v soutěži. Předtím si připsal dva nezdary na výšce 580, čímž by vyrovnal nedávný Ptáčkův český rekord, a poslední pokus si nechal na 585. "To bylo taktické vynechávání, konzultoval jsem to s Adamem i trenérem Paterou. Přeskočených 580 by totiž nic neřešilo, stejně bych zůstal pátý. Mohl jsem mít medaili! Ale jinak - dobrý, ne?" zářil. Strach prý při oné hrůzostrašné výšce neměl. "Měl jsem obrovskou motivaci, navíc se soutěž vyvíjela dobře. Byl by to nový český rekord, jenom mi na posledních dvou krocích došla šťáva. Vítr se trochu otočil, ale takhle už zlobil od začátku. O to víc mě těší, že se to povedlo, páté místo je super," radoval se 25letý odchovanec z Julisky. Také o tři roky mladší Adam Ptáček se spokojeně culil, byť skočil o pět centimetrů míň. "Jsem moc spokojený, vždyť to byla moje první velká letní soutěž! Taky já mám životní úspěch. A už se těším na oslavu - Sváťa Ton nás pozval do jedné hospůdky na dobrého tupláka," těšil se. "Ale víc než jednoho nezvládnu, jsem docela hotový," dodal. Český tandem měnil historii v novodobých dějinách byla nejlepším umístěním českého tyčkaře ve finále ME šestá příčka Zdeňka Lubenského ze Stuttgartu 1986 (555 cm). Medailí se ovšem statistikové pyšnit mohou v roce 1962 na ME v Bělehradě získal průkopník této disciplíny v republice Rudolf Tomášek stříbro. "No jo, ale on byl fakt průkopník. Vždyť tehdy skočil 460!" prokázali tyčkaři Dukly znalosti.
</TEXT>
<HEADING>
Vztah, který Ptáček nezávidí
</HEADING>
<TEXT>
Janáček však jednu medaili získal. Jeho přítelkyně Grazyna Prokopeková z Gdaňsku skončila v Mnichově čtvrtá v běhu na 400 metrů. Jsou zde tedy nejúspěšnějším párem? "Bohužel ne. Švédský tyčkař Patrik Kristiansson, co skončil čtvrtý, chodí s krajankou Carolinou Kluftovou, která tady vyhrála sedmiboj v juniorském světovém rekordu," připomněl Janáček. "Takže my s Grazou máme stříbro." Jak často se Janáček s polskou přítelkyní vídá? "V průměru jednou za měsíc." "Tak to ti, Štěpo, vůbec nezávidím," konstatoval Adam Ptáček, rodák z Ostravy, který má přítelkyni v Praze. "I když - kdo ví, třeba by mi takový vztah taky vyhovoval. Ale ne dřív než za dvacet let!"
Janáček však jednu medaili získal. Jeho přítelkyně Grazyna Prokopeková z Gdaňsku skončila v Mnichově čtvrtá v běhu na 400 metrů. Jsou zde tedy nejúspěšnějším párem? "Bohužel ne. Švédský tyčkař Patrik Kristiansson, co skončil čtvrtý, chodí s krajankou Carolinou Kluftovou, která tady vyhrála sedmiboj v juniorském světovém rekordu," připomněl Janáček. "Takže my s Grazou máme stříbro." Jak často se Janáček s polskou přítelkyní vídá? "V průměru jednou za měsíc." "Tak to ti, Štěpo, vůbec nezávidím," konstatoval Adam Ptáček, rodák z Ostravy, který má přítelkyni v Praze. "I když - kdo ví, třeba by mi takový vztah taky vyhovoval. Ale ne dřív než za dvacet let!"
</TEXT>
</DOC>
<DOC>
<DOCID>LN-20020812085</DOCID>
<DOCNO>LN-20020812085</DOCNO>
<DATE>08/12/02</DATE>
<TITLE>
Atlet Jiří Mužík mohl být boháč, ale na svou medaili si před ME nevsadil
</TITLE>
<TEXT>
Žádná oslava. Poté, co v pátek proběhl cílem finálového závodu na stříbrné příčce a dosáhl tak životního úspěchu, se oslavné přípitky nekonaly. Čert je vem, když tady ještě poběžíme čtvrtkařskou štafetu, pravil běžec na 400 metrů překážek Jiří Mužík.
MNICHOV (od zvláštního zpravodaje LN v Německu) - To tady ještě nebylo. Český běžec na 400 metrů překážek vybojoval na mistrovství Evropy druhé místo. Dostal spoustu esemesek. Taky od atletických maminek Šárky Kašpárkové a Zuzany Hlavoňové, od Dany Bártové, která čeká miminko před Vánocemi. Od sestry Kamily, od kamaráda Martina Morkese, který s ním závodil v Dukle. Které blahopřání potěšilo Jiřího Mužíka zejména? "Všechny gratulace byly prima, ale jedna nejvíc. Byla od Petra Skály od nás z Plzně. Od malička chodí o berlích, letos maturoval a fandí mi. Poslal básničku," říká s potěšením a ochotně recituje. "Gratuluji jménem všech, utíkal jsi jako pytel blech, stříbrná se tvoje třpytí, ať se štafeta stejně dobře chytí. No není to bezva?" raduje se. Už v roce 1997, ve dvaceti, vstoupil do světové špičky, ale až letos prolomil medailovou smůlu. Pátečním časem 48,43 vteřiny, jen o 16 setin pomalejším jeho českého rekordu z roku 1997, se opět připomněl. Jaké může mít další mety? "Špičkoví překážkáři dosahují vrcholné výkonnosti kolem 28 let a výš. Januszewski, kterého jsem teď porazil, mistr světa Mori, jenž taky zůstal za mnou, další šampion Diagana. Můj čas přijde. Čekal jsem to už tady, ale finále jsem neběžel nejlíp," přemítá. V Mnichově se za Francouzem Diaganou, který zaběhl nejlepší světový čas roku 47,58, předvedl jako nejrychlejší čtvrtkař bílé pleti nad plůtky v Evropě. Jak se ale vyrovnat těm tmavým? "Porazit se dají všichni, na barvě pleti nezáleží. Pravda, černoši dosahují už v osmnácti brutálních časů, k nimž se my propracujeme mnohem později, ale důležitá je hlava. Jen se přesvědčit, že to jde," říká a neřeší, co s medailí. "O medaile a výstřižky se stará mamka."
</TEXT>
<HEADING>
Armstronga nenapodobil
</HEADING>
<TEXT>
Před šampionátem si věřil, ale v sázkové kanceláři si na sebe nevsadil. "Armstrong to prý udělal před Tour de France, ale já nemohl. Bral bych to jako rouhání. Ale možná bych už měl na byt, nebo i na domek," směje se. Bydlení, to je patálie. Na ubytovně Dukly obývá pokoj s Radkem Zachovalem, přítelkyně Jana žije v Plzni. "Takhle už to nejde. Nevíte o nějakém bytě? Ať mi ho poskytne Dukla? No, to nevím," chmuří se 25letý běžec, jehož poslední úspěch se bude třpytit na jednom z předních míst letošní vizitky armádní atletiky. Ještě prý neví, jak sám sebe za medaili odmění. "Dřív jsem odevšad vozil lahve a věřil, že je dám do placu na konci sezony. Jenže jsem na ně vždycky zapomněl, takže už jich mám plnou skříň. Velmi slušná zásobička. Ale letos nezapomenu, tahle medaile za to stojí," těší se.
Mužíkova cesta ke stříbrné medaili
1997 ME "23" 2. místo
1997 MS 8. místo
1998 ME 7. místo
1999 MS semifinále
2000 OH semifinále
2001 MS 7. místo
2002 ME 2. místo
</TEXT>
</DOC>
<DOC>
<DOCID>LN-20020812086</DOCID>
<DOCNO>LN-20020812086</DOCNO>
<DATE>08/12/02</DATE>
<GEOGRAPHY>PRAHA</GEOGRAPHY>
<TEXT>
Zatímco jindy směřují pohledy turistů na Pražský hrad a další architektonické skvosty metropole, v těchto dnech se více stáčejí dolů k řece. Jindy klidná Vltava se změnila v rozbouřený živel, který zalil náplavky, zahradní restaurace, sklepy, některé silnice a části pražských ostrovů. Výhled na novou turistickou atrakci je možný jen z mostů a vltavských břehů. Parníky, čluny, loďky, šlapadla a další plavidla, která jinak v hojném počtu brázdí řeku, musejí zůstat v přístavištích.
</TEXT>
</DOC>
<DOC>
<DOCID>LN-20020812087</DOCID>
<DOCNO>LN-20020812087</DOCNO>
<DATE>08/12/02</DATE>
<GEOGRAPHY>JIHLAVA/PRAHA</GEOGRAPHY>
<TEXT>
Česká republika vysílá do Rakouska 20 hasičů z Vysočiny a Zlínského kraje, kteří pomohou svým kolegům při odstraňování následků ničivých povodní. Jednotka i s potřebnou technikou dorazila do města Horn v Dolních Rakousích včera ráno. Silné deště způsobily v Rakousku největší záplavy za posledních sto let. Do postižené oblasti by se mělo z Vysočiny přepravit pět hasičských aut vybavených čerpadly, vysoušecí technikou, navijáky a motorovým člunem.
</TEXT>
</DOC>
<DOC>
<DOCID>LN-20020812088</DOCID>
<DOCNO>LN-20020812088</DOCNO>
<DATE>08/12/02</DATE>
<GEOGRAPHY>PLZEŇ</GEOGRAPHY>
<TEXT>
Tělo devatenáctileté dívky, která spadla ve čtvrtek do rozbouřené Berounky z raftu u Darové na Rokycansku, nalezl v sobotu večer náhodný chodec u břehu nedaleko obce Planá v okrese Plzeň-sever. Dívka byla identifikována podle oděvu, tetování a řetízku. Její tělo bylo převezeno na soudní lékařství do Plzně, kde bude pitva. Dívka si vyjela ve čtvrtek se třemi muži po rozbouřené řece na raftu. Ani jeden z nich neměl záchrannou vestu a helmu. Raft se převrátil. Mužům se podařilo zachránit, dívka však zmizela ve vodě. Dva dny po ní neúspěšně pátrali hasiči i policie.
</TEXT>
</DOC>
<DOC>
<DOCID>LN-20020812089</DOCID>
<DOCNO>LN-20020812089</DOCNO>
<DATE>08/12/02</DATE>
<GEOGRAPHY>ANKARA</GEOGRAPHY>
<TEXT>
Turecký státní ministr pro ekonomiku Kemal Dervis, který je klíčovou osobností vlády premiéra Bülenta Ecevita, podal v sobotu demisi. Dervis je autorem ozdravného plánu, který má prostřednictvím půjčky 16 miliard dolarů od Mezinárodního měnového fondu pomoci Turecku překonat důsledky loňské finanční krize. Dervis spolu s exministrem zahraničí Ismailem Cemem před časem oznámili, že pracují na vytvoření nové strany pro listopadové volby. Jejím cílem je co nejrychlejší splnění podmínek vstupu do Evropské unie.
</TEXT>
</DOC>
<DOC>
<DOCID>LN-20020812090</DOCID>
<DOCNO>LN-20020812090</DOCNO>
<DATE>08/12/02</DATE>
<TEXT>
JYVÄSKYLÄ, Finsko - Fin Marcus Grönholm s vozem Peugeot vyhrál už potřetí za sebou Finskou rallye a upevnil si vedení v průběžném pořadí seriálu mistrovství světa v automobilových soutěžích. Druhý dojel jeho týmový kolega Richard Burns z Velké Británie a třetí v cíli bylo subaru Nora Pettera Solberga. Fin Toni Gardemeister s vozem Škoda Octavia WRC skončil dvanáctý. Grönholm měl před startem nedělního dějství závodu před druhým Burnsem více než minutový náskok. "Tratě mně i peugeotu sedly. Věděl jsem, že když budeme pokračovat jako v sobotu, dočkáme se vítězství," nechal se slyšet Grönholm.
</TEXT>
</DOC>
</CZE>